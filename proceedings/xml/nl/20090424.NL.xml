<?xml version='1.0' encoding='utf-8'?>
<text id="20090424.NL" lang="nl" date="2009-04-24" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. 25e jaarverslag van de Commissie over de controle op de toepassing van het gemeenschapsrecht (2007) (debat)">
    <intervention id="5-006" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Aan de orde is het verslag (A6-0245/2009) van Monica Frassoni, namens de Commissie juridische zaken, over het 25e jaarverslag van de Commissie over de controle op de toepassing van het gemeenschapsrecht (2007) [2008/2337(INI) ].</p>
    </intervention>
    <intervention id="5-007" speaker_id="4254" name="Monica FRASSONI" is_mep="True" mode="spoken" role="rapporteur" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Mevrouw de Voorzitter, dames en heren, dit is mijn derde verslag over de toepassing van het gemeenschapsrecht en ik moet zeggen dat ik – met alle respect voor de enorme hoeveelheid werk die wij samen met de Commissie hebben verzet – niet vind dat we nu zo tevreden kunnen zijn. Er zijn in essentie drie problemen die ik zou willen noemen en die in ons verslag onder uw aandacht, maar bovenal onder de aandacht van de Commissie worden gebracht.</p>
      <p sl="it">Ik bespeur bij de Commissie de neiging om in vergelijking tot het begin minder aandacht te schenken aan wat het Parlement doet en vraagt. In tegenstelling tot het verleden hebben wij namelijk vrijwel geen enkel antwoord ontvangen op de vragen die wij in de laatste twee verslagen hebben gesteld. Ik moet zeggen dat dit een zekere frustratie bij mij oproept, omdat we met zijn allen hadden afgesproken dat de toepassing van het gemeenschapsrecht een prioriteit was van de agenda voor betere regelgeving.</p>
      <p sl="it">Wat zijn de problemen waar wij tegenaan zijn gelopen? De drie fundamentele kwesties die wij met de Commissie bespraken, waren transparantie, middelen en duur van de procedures.</p>
      <p sl="it">Wat betreft het nieuwe element dat wij gezamenlijk hadden vastgesteld, namelijk de transparantie, zien we dat er slechts tamelijk langzaam vorderingen worden gemaakt. Degenen die inbreukprocedures uitvoeren of verzoeken om het inleiden van inbreukprocedures en die willen weten waarom deze procedures zijn gesloten of juist zijn ingeleid, hebben daartoe – zelfs met de nieuwe regelgeving over de toegang tot documenten – steeds minder mogelijkheden.</p>
      <p sl="it">In de tweede plaats wil ik het hebben over de vaststelling van prioriteiten: het stellen van prioriteiten, de naleving en de afwikkeling van inbreukprocedures moet vanzelfsprekend leiden tot besluiten die niet alleen maar technisch zijn, maar ook politiek. En hoewel we daar al drie, vier jaar aan werken, vormen de controle en het transparantiemechanisme helaas nog steeds een probleem, niet alleen intern, dus met betrekking tot de Commissie, maar ook extern.</p>
      <p sl="it">Ik wil u een paar voorbeelden geven die te maken hebben met het gemeenschapsrecht op milieugebied. We weten dat de toepassing van het gemeenschapsrecht hier het grootste probleem vormt, en toch lopen we nog steeds behoorlijk achter, zowel vanuit financieel oogpunt als vanuit het oogpunt van de prioriteit die aan dit gebied wordt gegeven.</p>
      <p sl="it">Een van de onderwerpen die het interessantst waren en waarover we de meest positieve discussies met de Commissie hebben gevoerd, was de beperking van de duur van de procedures. We hadden daarvoor een reeks mechanismen voorgesteld en daarover ook deels overeenstemming met de Commissie bereikt. Ook wat dit betreft geraakten wij echter in een impasse, als gevolg van een zekere inertie die naar ik hoop in de toekomst zal verdwijnen.</p>
      <p sl="it">Een ander punt waarover we lang gediscussieerd hebben met de Commissie was het proefproject “EU Pilot”: dit project houdt in dat wanneer een burger een klacht indient bij de Commissie, deze wordt doorgestuurd naar de betreffende lidstaat, zodat die op de een of andere wijze kan reageren. De beoordeling die enkele lidstaten hebben gegeven, in het bijzonder ons land, mijnheer Tajani, over het functioneren van dit proefproject, is relatief onbevredigend. Het feit dat de Commissie niet meer rechtstreeks schrijft aan hen die zich schuldig hebben gemaakt aan een mogelijke inbreuk, heeft namelijk tot gevolg dat de overheid die deze, laten we zeggen, veronderstelde inbreuk heeft gepleegd, beduidend minder gemotiveerd is om te antwoorden.</p>
      <p sl="it">Zo gaat het altijd: als een Italiaans ministerie het bestuur van een regio aanschrijft, dan zal dat ongetwijfeld minder doeltreffend zijn dan een brief die rechtstreeks van de Commissie afkomstig is. Op dit soort kritiek op het proefproject is helaas weinig reactie gekomen van de kant van de Commissie. Ik behoud mij voor in het tweede deel van het debat terug te komen, mevrouw de Voorzitter, om te reageren op de opmerkingen die vicevoorzitter Tajani ongetwijfeld zal maken.</p>
    </intervention>
    <intervention id="5-008" speaker_id="photo_generic" name="Antonio Tajani" is_mep="True" mode="spoken">
      <p sl="fr">vicevoorzitter van de Commissie. – Mevrouw de Voorzitter, ik zal vandaag Commissievoorzitter Barroso vertegenwoordigen bij de bespreking van ons jaarverslag voor het jaar 2007 over de controle op de toepassing van het gemeenschapsrecht. De heer Barroso heeft me gevraagd u te vertellen dat het hem spijt dat hij vanavond niet zelf aan het debat kan deelnemen.</p>
      <p sl="fr">De Commissie is heel blij met de steun van dit Parlement voor de benadering die ze gevolgd heeft in haar mededeling van 2007 met de titel “Een Europa van resultaten – toepassing van het Gemeenschapsrecht”.</p>
      <p sl="fr">De Commissie-Barroso hecht bijzonder belang aan de correcte toepassing van het gemeenschapsrecht en beschouwt dit als één van haar belangrijkste prioriteiten. Daarom heeft de Commissie zich extra ingezet om haar werkwijzen te verbeteren, ten gunste van zowel burgers als ondernemingen, zoals uitgelegd in de mededeling van 2007.</p>
      <p sl="fr">Eerdere resoluties van het Parlement zijn de inspiratie geweest voor een groot aantal in deze mededeling opgenomen initiatieven. Om te beginnen zijn we in januari begonnen met het opvoeren van de frequentie van de besluitvorming inzake inbreukprocedures, om zo de afwikkeling van de processen te vergemakkelijken. Een tweede punt is het opstarten, in april van het afgelopen jaar, van het proefproject “EU Pilot”. Daar doen vijftien lidstaten aan mee. Ze zullen proberen om via een nieuwe methode betere oplossingen te vinden voor problemen en betere informatie beschikbaar te stellen. Derde punt: het belangrijkste doel bij dit initiatief – dat tegemoet komt aan de belangen van het Parlement – is een betere behartiging van de belangen van de burgers en ondernemingen als het gaat om vragen en problemen die verband houden met de toepassing van het gemeenschapsrecht, inclusief niet-naleving van het gemeenschapsrecht. Punt vier: de Commissie zal hoe dan ook besluiten schendingen te vervolgen als er binnen het kader van voornoemd project geen oplossing wordt gevonden, en dan vooral door het inzetten van inbreukprocedures. Punt vijf: Commissievoorzitter Barroso heeft de voorzitter van de parlementaire Commissie juridische zaken, de heer Gargani, schriftelijk informatie verschaft aangaande het functioneren van dit proefproject in december 2008. In die brief heeft hij ook aangegeven dat de Commissie van plan is het Parlement een uitgebreid verslag te zenden over de wijze waarop dit project dit eerste jaar heeft gewerkt. Men is al begonnen met de voorbereidingen.</p>
      <p sl="fr">Na de mededeling heeft de Commissie ook een jaarverslag aangenomen met een meer politieke inhoud. Hierin wordt eveneens ingegaan op het werk dat de afgelopen jaren is verricht, maar er wordt ook aangegeven waar de prioriteiten liggen als het gaat om de toepassing van het gemeenschapsrecht. Het verslag bevat verder een programma voor het ten uitvoer leggen van de vastgestelde prioriteiten.</p>
      <p sl="fr">Het verslag vormt verder een belangrijke strategische verklaring van de Commissie over een sleutelaspect van het programma “Beter wetgeven”. Eén van de doelstellingen van dat initiatief bestaat erin het Parlement nuttiger informatie te verschaffen om het zo in staat te stellen een beter kader te ontwerpen voor de te voeren interinstitutionele discussies.</p>
      <p sl="fr">Het Parlement kan zich vinden in de prioriteiten zoals die in het jaarverslag van 2008 zijn vastgesteld, en dan vooral die prioriteiten die betrekking hebben op de grondrechten en de kwaliteit van het bestaan. De Commissie legt dit jaar in haar verslag voor het eerst wat specifiekere doelstellingen per sector vast. We willen ons vooral concentreren op acties die concrete resultaten opleveren voor de burgers en ondernemingen.</p>
      <p sl="fr">De acties die met betrekking tot de vorig jaar vastgelegde prioriteiten zijn ondernomen en de daarbij geboekte resultaten zullen in het jaarverslag voor dit jaar worden opgenomen. Dat verslag noemt ook de prioriteiten voor de periode 2009-2010.</p>
      <p sl="fr">Ik dank u. Ik ben heel benieuwd naar hetgeen u in dit debat zult inbrengen. Aan het einde van het debat zal ik antwoord geven op een aantal vragen van mevrouw Frassoni.</p>
    </intervention>
    <intervention id="5-009" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="en">rapporteur voor advies van de Commissie verzoekschriften. − Mevrouw de Voorzitter, ik feliciteer mevrouw Frassoni met haar verslag. Ik denk dat zowel zij als ik al twee of drie jaar met plezier namens het Parlement samenwerken aan dit verslag. Die samenwerking is prettig, maar wat ik niet prettig vind is dat wij uiteindelijk elk jaar weer grotendeels dezelfde verzoeken herhalen en de indruk hebben dat wij maar rondjes blijven draaien.</p>
      <p sl="en">Het zou echter simpel moeten zijn, want eigenlijk moeten wij er alleen maar voor zorgen dat onze burgers inzicht krijgen in het gemeenschapsrecht, in de handhavingsprocedures die worden toegepast wanneer zich problemen voordoen en ten slotte ook in het resultaat van die handhavingsprocedures. Maar het lijkt wel alsof we voortdurend nieuwe mechanismen moeten proberen te verzinnen om daadwerkelijk invulling te geven aan een procedure die weliswaar al bestaat maar verre van duidelijk en transparant is.</p>
      <p sl="en">We hebben reeds enige vooruitgang geboekt in die zin dat de beginfase van het proces, namelijk het begrijpelijk maken van het gemeenschapsrecht, thans door de Commissie in aanmerking wordt genomen. Ik stel dan ook met voldoening vast dat de wetgevingsdocumenten nu regelmatig worden voorafgegaan door zogenaamde samenvattingen voor de burgers, zodat wij allen – en ook degenen die wij hier vertegenwoordigen – inzicht krijgen in welke koers wij moeten varen en wat de eindbestemming van het recht moet zijn.</p>
      <p sl="en">Met betrekking tot de handhavingsprocedure verkeren wij echter nog steeds in een positie waarin de beslissing om het recht al dan niet te handhaven – en met name de reden waarom die beslissing al dan niet wordt genomen – verre van duidelijk is, zodat de burgers vaak in het ongewisse worden gelaten. Zo hebben wij onlangs een brief ontvangen van een Europagezinde burger die na een mislukte poging om de handhaving van een Europees wetgevingsdocument af te dwingen zo ontgoocheld was dat hij sindsdien een anti-Europese partij steunt.</p>
      <p sl="en">Daar zit ‘m de knoop: als wij dit niet rechttrekken, brengen wij het gehele gemeenschapsrecht en al onze instellingen in diskrediet. Dat is wat er op het spel staat. Tijdens de laatste dagen van ons mandaat rennen wij de gehele tijd van hier naar daar, van trialoog naar trialoog en van het ene akkoord in eerste lezing naar het andere. Wij debatteren over woorden en over de betekenis van zinnen in het gemeenschapsrecht. Dat is een goede zaak. Maar als dat recht uiteindelijk niet wordt gehandhaafd zoals onze burgers verwachten, moeten wij onszelf afvragen: waar zijn wij mee bezig?</p>
      <p sl="en">Al onze instellingen zijn medeverantwoordelijk voor de controle op de toepassing van het gemeenschapsrecht. De hoofdverantwoordelijkheid berust evenwel bij de Commissie. Het is dan ook te hopen dat wij hier niet langer elk jaar hetzelfde debat hoeven te voeren.</p>
    </intervention>
    <intervention id="5-010" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">namens de PPE-DE-Fractie. – Mevrouw de Voorzitter, een van de fundamentele beginselen die aan de werking van de Europese Unie ten grondslag liggen, is het feit dat de lidstaten de verplichting aanvaarden om het gemeenschapsrecht om te zetten en toe te passen. Dit beginsel vormt de basis voor het integratieproces. We hebben zonder twijfel behoefte aan een voortdurende en actieve samenwerking tussen de Commissie en de lidstaten, niet alleen om snelle en efficiënte antwoorden te kunnen geven op de twijfels van de burgers, maar ook om inbreuken op de toepassing van het gemeenschapsrecht te bekritiseren en recht te zetten. Ik verwelkom de verklaring van de Commissie over nauwere samenwerking met het Europees Parlement aangaande de rapportage en de toepassing van het gemeenschapsrecht.</p>
      <p sl="pl">Nationale rechtbanken spelen een essentiële rol bij de toepassing van het gemeenschapsrecht. Met het oog hierop geef ik mijn volledige steun aan de inspanningen van de Commissie om aanvullende opleidingen vast te stellen voor rechters, juristen en ambtenaren in de lidstaten. De doeltreffende toepassing van het gemeenschapsrecht gaat echter nog steeds gepaard met moeilijke uitdagingen, zoals de ernstige vertragingen bij de omzetting van richtlijnen.</p>
      <p sl="pl">Een van de belangrijkste mechanismen waarmee we kunnen controleren hoe het Europees recht in werkelijkheid wordt toegepast, is het systeem van de verzoeken om een prejudiciële beslissing. Deze procedure heeft tot doel nationale rechtbanken in staat te stellen te waarborgen dat het Europees recht in alle lidstaten op uniforme wijze wordt geïnterpreteerd en toegepast.</p>
      <p sl="pl">Een fundamenteel probleem bij de procedure voor verzoeken om een prejudiciële beslissing is de tijd die nodig is om een antwoord te krijgen van het Hof van Justitie. Deze termijn bedraagt jammer genoeg nog steeds circa twintig maanden. De reden hiervoor blijft dezelfde, met name het vertalen van de processtukken in alle talen van de Europese Unie. Dit neemt ongeveer negen maanden in beslag. Het spreekt vanzelf dat deze vertalingen van groot belang zijn, aangezien ze niet alleen een brede toegang tot de meest recente en voornaamste Europese rechtspraak garanderen, maar ook het juridisch vertrouwen in de Europese Unie versterken. Uiteindelijk zal het welslagen of mislukken van de doeltreffende invoering van het EU-recht echter afhankelijk zijn van de keuze voor het meest geschikte institutionele model. Kennis en middelen alleen zijn niet voldoende. Ook de wil om actie te ondernemen, moet aanwezig zijn.</p>
    </intervention>
    <intervention id="5-011" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">namens de PSE-Fractie. – Mevrouw de Voorzitter, net als de voorbije jaren heeft de Commissie geen gehoor gegeven aan de kwesties die het Parlement vorig jaar aan de orde heeft gesteld in zijn resolutie over de controle op de toepassing van het gemeenschapsrecht, waarvan ik de auteur was. In dit opzicht is het nog steeds zorgwekkend dat er geen enkele verbetering kan worden vastgesteld op de volgende drie fundamentele gebieden: transparantie, middelen en de duur van de procedures.</p>
      <p sl="pl">Van alle nieuwe inbreuken in 2007 hebben 1 196 gevallen betrekking op het niet meedelen van nationale maatregelen tot omzetting van Europese richtlijnen. Het is onaanvaardbaar dat de Commissie zichzelf maar liefst twaalf maanden de tijd gunt voor het onderzoeken van deze eenvoudige gevallen, die afgezien van de noodzaak om snel te reageren geen enkele analyse of beoordeling vergen. Het proefproject 'EU Pilot', dat een jaar geleden in vijftien EU-lidstaten is opgestart om de nieuwe methode voor het reageren op klachten te testen, zou tot de andere lidstaten kunnen worden uitgebreid. Door het gebrek aan informatie over de evaluatie van de werking van dit project is het Europees Parlement helaas niet in staat hierover uitspraak te doen.</p>
      <p sl="pl">Spijtig genoeg is tijdens de huidige zittingsperiode ook geen significante vooruitgang geboekt aangaande de rol die het Parlement zou moeten spelen bij de controle op de toepassing van het gemeenschapsrecht. Met het oog hierop moeten we aandringen op de onmiddellijke uitvoering van de hervormingen die door de Werkgroep inzake hervorming en aanpassing van de wetgeving zijn voorgesteld en die het vermogen van het Parlement om zelf toezicht uit te oefenen op de toepassing van het gemeenschapsrecht in de lidstaten versterken.</p>
    </intervention>
    <intervention id="5-012" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Mevrouw de Voorzitter, voor deze ene keer verheugt het me dat de Commissievoorzitter er niet zelf is en dat de heer Tajani is gekomen, omdat de heer Tajani het voordeel heeft lid van het Europees Parlement te zijn geweest. En ik weet dat hij als lid van het Europees Parlement dezelfde frustratie heeft ervaren als wij ten aanzien van de toepassing van het gemeenschapsrecht.</p>
      <p sl="es">Welnu, het Parlement legt de Commissie nogal eens het vuur na aan de schenen, maar ik denk dat we de Commissie op dit moment het onmogelijke vragen, want het hele gemeenschapsrecht en iedere toepassing van het gemeenschapsrecht zijn gebaseerd op indirecte toepassing.</p>
      <p sl="es">Wat ik wil zeggen is dat de Commissie maar over een beperkt aantal functionarissen beschikt in haar zetel, waar zij een handvol klachten ontvangt en een handvol mogelijkheden heeft om te handelen. De huidige tendens is echter dat de begrotingsbevoegdheden worden verkleind, waardoor de Commissie in haar handelen zal worden beperkt.</p>
      <p sl="es">Het hele gemeenschapsrecht en elke toepassing van het gemeenschapsrecht zijn gebaseerd op het handelen van de nationale autoriteiten: nationale parlementen, nationale rechters en nationale overheidsfunctionarissen.</p>
      <p sl="es">Op dit punt geloof ik niet dat we te veel kunnen eisen van de Commissie. Wat we moeten doen is de Commissie helpen, en ik geloof dat het verslag van mevrouw Frassoni enkele nuttige punten bevat om van de toepassing van het gemeenschapsrecht een realiteit te maken. Ik bedoel dan die punten die gaan over de relatie tussen richtlijnen en nationale maatregelen, de samenwerking tussen de nationale parlementen en het handelen van de nationale rechters.</p>
    </intervention>
    <intervention id="5-013" speaker_id="1429" name="Christopher BEAZLEY" is_mep="True" mode="spoken" nationality="United Kingdom" birth_date="05-09-1952" birth_place="Bexhill " p_group="Group of the European People's Party (Christian Democrats) and European Democrats" m_state="GB">
      <p sl="en">Mevrouw de Voorzitter, ik vraag mij af of commissaris Tajani ermee kan instemmen dat het grootste obstakel voor de correcte toepassing van het gemeenschapsrecht in feite onze nationale regeringen zijn.</p>
      <p sl="en">Laat ik hiervan een voorbeeld geven. Een twintigtal jaar geleden hebben wij overeenstemming bereikt over het feit dat wij in de gehele Europese Unie vier vrijheden zouden waarborgen. In mijn kiesdistrict wonen veel mensen van Italiaanse afkomst. Een van hen is leraar en spreekt uiteraard vloeiend Italiaans. Hij keerde terug naar zijn familie in Italië en mag zijn beroep niet uitoefenen in het land van zijn familie omdat hij zijn diploma in Engeland heeft behaald. Het lijdt geen twijfel dat een dergelijk verbod onjuist is, maar toch kunnen wij niets doen tegen deze praktijken, omdat de Italiaanse autoriteiten – om welke reden ook – beweren dat dit werk alleen mag worden uitgeoefend door Italiaanse staatsburgers.</p>
      <p sl="en">Ook het optreden van de Britse regering in de luchthavens lijkt mij in strijd te zijn met de meeste Europese overeenkomsten. Kan de Commissie onze nationale regeringen op enigerlei wijze aanzetten tot een beetje Europese solidariteit? Bijvoorbeeld door tijdens de volgende top een verzoek in die richting te lanceren?</p>
    </intervention>
    <intervention id="5-014" speaker_id="28345" name="David HAMMERSTEIN" is_mep="True" mode="spoken" nationality="Spain" birth_date="23-09-1955" birth_place="Los Angeles" p_group="Group of the Greens/European Free Alliance" m_state="ES">
      <p sl="es">Mevrouw de Voorzitter, in de afgelopen vijf jaar heb ik als Parlementslid dat lid is van de Commissie verzoekschriften vele honderden verzoekschriften, klachten en vragen over het milieu onder ogen gekregen en daarbij is me opgevallen dat de nationale autoriteiten niet alleen nauwelijks meewerken, maar in sommige lidstaten zich zelfs verzetten tegen toepassing van de richtlijn over natuurlijke habitats en andere milieurichtlijnen.</p>
      <p sl="es">Het is duidelijk te zien hoe onbekwaam de diensten van de Commissie zijn. Ze hebben namelijk onvoldoende middelen en een gebrek aan politieke wil om het gemeenschapsrecht toe te passen, zelfs in de meest evidente zaken. Er gaan in de meeste gevallen zoveel jaren overheen dat we tegen de tijd dat een inbreukprocedure bij het Europees Hof van Justitie voorkomt, in articulo mortis handelen en het kwaad al is geschied, waardoor het milieurecht zinloos is geweest.</p>
    </intervention>
    <intervention id="5-015" speaker_id="photo_generic" name="Antonio Tajani" is_mep="True" mode="spoken">
      <p sl="fr">vicevoorzitter van de Commissie. – Mevrouw de Voorzitter, dames en heren afgevaardigden, de ontwerpresoluties die we nu bespreken zijn vooral gericht op de behartiging van de belangen van de burgers, in het bijzonder van eisers, bij de toepassing van het gemeenschapsrecht.</p>
      <p sl="fr">Binnen de grenzen die de verplichting tot vertrouwelijkheid ons oplegt betracht de Commissie zoveel mogelijk transparantie, hetzij in het kader van haar correspondentie, hetzij door informatie uit het jaarverslag openbaar te maken via de website Europa.</p>
      <p sl="fr">De Commissie is nu bezig ten behoeve van de burgers een gemeenschappelijk portaalsite voor de Europese Unie te creëren. Ze bekijkt nu op welke wijze we nuttige informatie voor de burgers het beste kunnen presenteren, en hoe we de burgers het beste kunnen doorverwijzen naar de informatie die voor hen belangrijk is.</p>
      <p sl="fr">De Commissie is bijna gereed met de omschrijving van de verantwoordelijkheden van de lidstaten bij schendingen van het gemeenschapsrecht. Dat kan de burgers helpen bij het verkrijgen van schadeloosstelling via de nationale rechtbanken.</p>
      <p sl="fr">Wat het indienen van klachten betreft: de Commissie herhaalt dat ze veel belang hecht aan vormvoorschriften, een efficiënte verwerking van klachten en goede informatie voor de eisers over de voortgangsstatus van de door hen ingezette procedures. De Commissie vindt het ook belangrijk dat er zo snel mogelijk oplossingen worden gevonden.</p>
      <p sl="fr">Net zoals mevrouw Wallis en de heer Medina Ortega dat zojuist terecht hebben gedaan, wil ook ik graag wijzen op de belangrijke rol die de nationale rechtbanken spelen bij de toepassing van het gemeenschapsrecht. De Commissie werkt binnen een aantal kaders samen met de nationale rechters om deze – zoals de heer Zwiefka al heeft aangegeven – beter bekend te maken met de verschillende aspecten van het gemeenschapsrecht en ze alle nodige instrumenten voor het vergaren van relevante informatie te verschaffen.</p>
      <p sl="fr">Wat de nieuwe methode, het proefproject “EU Pilot”, betreft: het gaat hier niet om een extra stap in de procedure. Aan de hand van deze methode kan snel worden vastgesteld of er binnen korte tijd een directe oplossing kan worden gevonden voor de betrokkenen in een bepaalde lidstaat. Deze aanpak is gebaseerd op de praktijkervaring die de Commissie in de loop der jaren heeft opgedaan. De Commissie en de participerende lidstaten getroosten zich nu een grotere inspanning om contacten te leggen en resultaten te bereiken.</p>
      <p sl="fr">In het ontwerpverslag dat we nu bespreken worden vrij veel specifieke punten aan de orde gebracht. De Commissie zal in haar antwoord op deze resolutie uitleg verschaffen over alle aspecten waarop ik vandaag niet kan ingaan.</p>
      <p sl="fr">Met betrekking tot de infrastructuren – een ander onderwerp uit mijn portefeuille – moet ik zeggen dat ik heel blij ben met de oproep van dit Parlement om op dit punt actie te ondernemen. In voorkomende gevallen kunnen we besluiten inbreukprocedures af te sluiten, als blijkt dat die procedures de lidstaten verhinderen te investeren in infrastructuren die van belang zijn voor de uitvoering van het Europees economisch herstelplan.</p>
      <p sl="fr">Mevrouw de Voorzitter, dames en heren afgevaardigden, we hebben kunnen vaststellen dat het Parlement en de Commissie er allebei op aandringen dat het gemeenschapsrecht in het belang van de burgers en ondernemingen op de juiste wijze en in genoegzame mate wordt toegepast.</p>
      <p sl="fr">We herhalen daarom onze stelling dat dit aspect van het programma “Beter wetgeven” van cruciaal belang is.</p>
    </intervention>
    <intervention id="5-016" speaker_id="4254" name="Monica FRASSONI" is_mep="True" mode="spoken" role="rapporteur" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Mevrouw de Voorzitter, dames en heren, dank u wel. Het is zeer interessant dat de commissaris uit de hele resolutie nu juist datgene gekozen heeft waar ik als rapporteur het minst over te spreken ben, maar desalniettemin waardeer ik alles wat hij gezegd heeft en de toezeggingen die hij in naam van de Commissie heeft gedaan.</p>
      <p sl="it">Ik wil graag nog van deze gelegenheid gebruik maken om te wijzen op een aantal problemen waarvan ik hoop dat de Commissie ze zal aanpakken. Het eerste probleem is de steeds verder afbrokkelende autonomie van de DG’s, de directoraten-generaal, die te maken hebben met enerzijds een juridische dienst die steeds minder geneigd is naar de rechter te stappen, en anderzijds een secretariaat-generaal dat steeds minder geneigd is de lidstaten aan te sporen; daarvan zou ik helaas talloze voorbeelden kunnen geven.</p>
      <p sl="it">Dan is er nog het reële probleem dat de naleving van het gemeenschapsrecht door een gebrek aan middelen niet doeltreffend wordt gehandhaafd. In verband met de naleving van Richtlijn 2004/38/EG over het vrij verkeer van burgers – die wij zorgvuldig onder de loep hebben genomen, mevrouw de Voorzitter – zijn bijvoorbeeld 1 500 klachten ingediend door burgers, maar is er in slechts negentien gevallen een inbreukprocedure ingeleid.</p>
      <p sl="it">Verder heb ik met betrekking tot het proefproject “EU Pilot” al gewezen op het probleem van een verminderde overtuigingskracht en op het feit dat het niet altijd mogelijk is de duur van een procedure te beperken. Het mag duidelijk zijn dat wanneer in het proefproject onderwerpen worden opgenomen zoals verontreinigingsgevallen die al zijn vastgesteld en voorschriften voor de jacht die duidelijk en openlijk in strijd zijn met de communautaire regelgeving, niet van de lidstaten kan worden geëist dat ze actie ondernemen, omdat de procedure daar uiteindelijk alleen maar mee vertraagd wordt.</p>
      <p sl="it">Tot slot, mevrouw de Voorzitter, is er een relatief nieuw en mijns inziens verontrustend probleem, en dat is de gestaag toenemende, extreme formaliteit van de antwoorden die de Commissie geeft in combinatie met het steeds sterkere arbitraire karakter van de besluitvorming. Onlangs is een inbreukprocedure gesloten omdat dat politiek opportuun was; ik heb het over het MOSE-project. Het behoeft geen betoog dat de zaken ingewikkeld kunnen worden wanneer het criterium ‘politiek opportuun’ zijn intrede doet in een controlemechanisme dat in de eerste plaats juridisch dient te zijn.</p>
      <p sl="it">Tot besluit wil ik nog een zeer ernstig probleem noemen dat betrekking heeft op onze eigen instelling, het Parlement. In de hervormingen waarover wij binnenkort zullen debatteren en waar we in mei over zullen stemmen is namelijk een forse beperking voorzien van de bevoegdheden van de Commissie verzoekschriften en dat is een uitermate ernstige vergissing. Een beperking van de macht van de Commissie verzoekschriften betekent immers een beperking van de macht die de burgers hebben in het doen van aangifte over en het aanpakken van inbreuken op het gemeenschapsrecht.</p>
    </intervention>
    <intervention id="5-017" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Het debat is gesloten.</p>
      <p sl="nl">De stemming vindt vandaag plaats.</p>
    </intervention>
  </section>
  <section id="creitem3" title="3. Grensoverschrijdende betalingen in de Gemeenschap - Werkzaamheden van instellingen voor elektronisch geld (debat)">
    <intervention id="5-019" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Aan de orde is de gecombineerde behandeling van:</p>
      <p sl="nl">het verslag (A6-0053/2009) van Margarita Starkevičiūtė, namens de Commissie economische en monetaire zaken, inzake het voorstel voor een verordening van het Europees Parlement en de Raad over grensoverschrijdende betalingen in de Gemeenschap [COM(2008)0640 - C6-0352/2008 - 2008/0194(COD) ], en</p>
      <p sl="nl">het verslag (A6-0056/2009) van John Purvis, namens de Commissie economische en monetaire zaken, over het voorstel voor een richtlijn van het Europees Parlement en de Raad betreffende de toegang tot, de uitoefening van en het prudentieel toezicht op de werkzaamheden van instellingen voor elektronisch geld, tot wijziging van de Richtlijnen 2005/60/EG en 2006/48/EG en tot intrekking van Richtlijn 2000/46/EG [COM(2008)0627 - C6-0350/2008 - 2008/0190(COD) ].</p>
    </intervention>
    <intervention id="5-020" speaker_id="28285" name="Margarita STARKEVIČIŪTĖ" is_mep="True" mode="spoken" role="rapporteur" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">Nu de economie van de Europese Unie zich in een periode van recessie bevindt, is het heel belangrijk de economische groei te bevorderen. Uitbreiding van de interne markt is een van de middelen om de economie van de Europese Unie te laten groeien. Die interne markt is op dit moment nog altijd heel erg verbrokkeld, met name op het gebied van financiële dienstverlening. Met de resolutie die nu op tafel ligt moet dit probleem worden opgelost en een gemeenschappelijke eurobetalingsruimte tot stand worden gebracht. In het Engels wordt deze ruimte aangeduid als “Single European Payments Area” (SEPA).</p>
      <p sl="lt">Dit document kent een lange geschiedenis. Toen de euro eenmaal was ingevoerd en er een einde kwam aan de wisselkoersen in de landen van de eurozone, werd duidelijk dat de kosten voor grensoverschrijdende betalingen nog steeds niet even hoog waren als de kosten voor het binnenlands betalingsverkeer. Daarom werd Verordening (EG) nr. 2560/2001 van het Europees Parlement en de Raad betreffende grensoverschrijdende betalingen in euro vastgesteld en is deze eind 2001 in werking getreden. In de verordening wordt bepaald dat gelijke kosten dienen te worden toegepast voor lokale, binnenlandse en grensoverschrijdende betalingen en werd dit beginsel ook kracht bijgezet. Dit zou de kosten voor consumenten omlaag moeten brengen en de concurrentie in de markt voor betalingsdiensten moeten bevorderen.</p>
      <p sl="lt">De toepassing van deze verordening heeft geleid tot lagere betalingskosten. Zo kostte een grensoverschrijdende overmaking binnen de Europese Unie van 100 euro vroeger gemiddeld 24 euro en nu nog slechts 2,50 euro. Aan de andere kant bleek het document enkele tekortkomingen te hebben. Daarom is besloten de verordening te herzien.</p>
      <p sl="lt">Het huidige document is een verbeterde versie van Verordening (EG) nr. 2560/2001. Wat is er nieuw in het document? In de eerste plaats is het beginsel van gelijke kosten voor grensoverschrijdende en dergelijke binnenlandse betalingen nu ook van toepassing op automatische incasso’s. Vroeger was dit niet mogelijk. Toen de SEPA in het leven werd geroepen en Richtlijn 2007/64/EG betreffende betalingsdiensten werd vastgesteld, kwam echter ook de Europese betalingsruimte in beweging. Daardoor is het vanaf november 2009 mogelijk de populaire elektronische betaalwijze automatische incasso op grensoverschrijdende basis te gebruiken. Dat is een belangrijke stap. Om dit communautaire model voor automatische incasso tot stand te kunnen brengen, is in de verordening vastgelegd dat zolang een bilaterale afspraak tussen de betalingsdienstaanbieders van de betaler en van de begunstigde ontbreekt, de standaard interim-MIF gedurende de overgangsperiode tot 2012 0,08 euro zal bedragen.</p>
      <p sl="lt">Het document gaat verder in op de vraag hoe de rechten van de consument beter kunnen worden beschermd en op welke manier handelsbelemmeringen kunnen worden weggenomen. Zo wordt voorgesteld dat de lidstaten zelf bevoegde instanties aanwijzen die toezicht houden op de naleving van deze verordening. Deze nationale instanties zouden actief en grensoverschrijdend moeten samenwerken om het aantal handelsbelemmeringen terug te dringen. Ook zouden zij richtsnoeren kunnen vastleggen over de manier waarop procedures worden vastgesteld om de naleving van het beginsel te toetsen.</p>
      <p sl="lt">Nieuw in het herziene document is ook het voorstel om geleidelijk een einde te maken aan de verplichting voor banken in bepaalde landen om betalingsbalansstatistieken op te stellen. Tevens wordt voorgesteld om andere procedures vast te leggen voor het opstellen van betalingsbalansstatistieken.</p>
      <p sl="lt">Ik vind het zeer spijtig dat er op dit punt geen akkoord is bereikt met de Raad. De herzieningsprocedures voor betalingsbalansen en de uitvoeringsprocedures zijn nog steeds niet vastgesteld. Het Parlement en de Commissie hebben toegezegd dat er een strikte termijn zou worden gehanteerd.</p>
    </intervention>
    <intervention id="5-021" speaker_id="729" name="John PURVIS" is_mep="True" mode="spoken" role="rapporteur" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">Mevrouw de Voorzitter, deze richtlijn speelt in op zowel het toenemende belang van de elektronische handel en het elektronisch geld als de behoefte aan een duidelijk wetgevingskader. De richtlijn heeft ten doel het gebruik van elektronisch geld voor internetbetaalrekeningen, beltegoeden voor mobiele telefonie, oplaadbare reiskaarten en cadeaubonnen te vergemakkelijken.</p>
      <p sl="en">Net zoals andere vormen van geld slaat elektronisch geld monetaire waarden op en is het een geschikt ruilmiddel. In tegenstelling tot betalingsinstrumenten zoals krediet- en debetkaarten, waarbij bankrekeningen betrokken zijn, fungeert het als een vooruitbetaald betaalmiddel aan toonder. Het wordt gebruikt voor betalingen – doorgaans van kleine bedragen – aan andere partijen dan de gebruiker en verschilt dus van voor één doel gebruikte vooruitbetaalde kaarten zoals telefoonkaarten. Aangezien het gebruik van elektronisch geld geen bankrekening vereist, is het met name een dienstige betalingswijze voor mensen in de samenleving die geen bankrekening hebben of kunnen hebben.</p>
      <p sl="en">Het is alweer acht jaar geleden dat Benjamin Cohen in zijn artikel “Electronic Money: New Day or False Dawn?” verklaarde dat het tijdperk van het elektronisch geld nabij was. Helaas is deze voorspelling even voorbarig als te optimistisch gebleken, althans wat Europa betreft. De voordelen die elektronisch geld in Europa biedt, beantwoorden nog lang niet aan de verwachtingen die werden gekoesterd bij de aanneming van de eerste e-geldrichtlijn in 2001.</p>
      <p sl="en">Waarschijnlijk is dat te wijten aan de hoge eisen ten aanzien van het aanvangskapitaal en andere beperkingen die getuigen van een te grote voorzichtigheid. Het aantal instellingen voor elektronisch geld verschilt aanzienlijk van lidstaat tot lidstaat. Zo telt Tsjechië er bijvoorbeeld meer dan veertig, terwijl in Frankrijk en Duitsland samen slechts twaalf instellingen voor e-geld opereren. Bovendien zagen twee Duitse instellingen zich genoodzaakt uit te wijken naar het Britse rechtsgebied omdat er tussen de lidstaten enorme wetgevingsverschillen bestaan, zelfs in het kader van deze richtlijn. In augustus 2007 – twee jaar geleden – hadden uitgevers van elektronisch geld slechts één miljard euro uitstaan terwijl er zeshonderd miljard euro aan contant geld in omloop was.</p>
      <p sl="en">Het lijdt dan ook geen twijfel dat e-geld nog een lange weg te gaan heeft, wil het een serieus alternatief voor contant geld worden. Toch groeit het gebruik van dit soort geld aanzienlijk, ondanks de belemmeringen. Deze nieuwe richtlijn moet ervoor zorgen dat nieuwe, innoverende en veilige elektronische-gelddiensten kunnen worden opgezet om zodoende de toegang tot de markt voor nieuwe actoren te bevorderen en een reële en effectieve concurrentie tussen de marktdeelnemers te waarborgen. Aangezien het aanvangskapitaal wordt teruggebracht van één miljoen euro tot 350 000 euro zullen ook nieuwe en kleinere exploitanten de kans krijgen om tot de markt toe te treden. De Commissie economische en monetaire zaken had evenwel de voorkeur gegeven aan een nog lager bedrag.</p>
      <p sl="en">Dienstverleners kunnen de verkooppunten voor elektronische betalingen uitbreiden, bijvoorbeeld door de consument die zijn metrokaartje met e-geld betaalt tevens de gelegenheid te bieden een koffie, een krant of een bos bloemen te kopen in de stationskiosk. Deze mogelijkheid bestaat reeds in Hongkong, om maar een voorbeeld te noemen, en is een waar succes gebleken.</p>
      <p sl="en">Wij hebben het wetgevingsproces in allerijl doorlopen om tot een akkoord te komen in eerste lezing en deze maatregel nog te kunnen vaststellen vóór de Europese verkiezingen. Ik wens mijn oprechte dank te betuigen aan Ivo en Melanie van het personeel van de Commissie economische en monetaire zaken, aan de schaduwrapporteurs van de sociaaldemocratische en de liberale fractie, de heer Pittella en mevrouw Raeva, aan de diensten van de Commissie en aan het Tsjechische voorzitterschap, met name aan Tomáš Trnka en zijn team, voor hun zeer positieve samenwerking. Wij zijn er geen van allen in geslaagd alles te bereiken wat wij hadden willen bereiken, maar desalniettemin ben ik van oordeel dat wij een belangrijke stap voorwaarts hebben gezet. Ik zou het dan ook bijzonder op prijs stellen als het Parlement dit voorstel zou steunen.</p>
    </intervention>
    <intervention id="5-022" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie. – Mevrouw de Voorzitter, geachte afgevaardigden, in de allereerste plaats wil ik namens de Commissie mijn waardering uitspreken voor de vlotte behandeling van deze twee zo belangrijke dossiers door het Parlement en daarom wil ik zowel de rapporteurs als de voorzitter van de Commissie economische en monetaire zaken, Pervenche Berès, bedanken voor de beslissende bijdrage die zij hebben geleverd aan de snelheid waarmee de werkzaamheden konden worden afgerond.</p>
      <p sl="it">Over nog maar een paar maanden moeten de lidstaten de betalingsdienstenrichtlijn hebben omgezet. Samen met de aanzienlijke inspanning die de betalingssector heeft geleverd om de producten voor SEPA, de gemeenschappelijke eurobetalingsruimte, te ontwikkelen, vormen deze twee maatregelen een essentiële stap op weg naar de voltooiing van de interne markt voor betalingen, een stap die bovendien op het juiste moment gezet wordt. Deze maatregelen, in combinatie met de richtlijn, voltooien de juridische basis die onontbeerlijk is om de transparantie, rechtszekerheid en stabiliteit van de markt te waarborgen. Dankzij de onderhandelingen van de afgelopen weken hebben we zeer snel een consensus over deze twee dossiers kunnen bereiken.</p>
      <p sl="it">Wat betreft de herziene verordening over grensoverschrijdende betalingen, kan ik u tot mijn genoegen meedelen dat de Commissie het eens is met de voorgestelde wijziging, die het resultaat is van een compromis. De Commissie is met name verheugd over de aan haar oorspronkelijke voorstel toegevoegde artikelen die de kwestie van de multilaterale interbancaire kosten voor automatische incasso’s regelen. De markt zat te wachten op deze voorschriften en wij vinden ze onmisbaar voor de tijdige lancering van automatische SEPA-incasso’s door de Europese banken.</p>
      <p sl="it">Deze voorschriften geven de betalingssector drie jaar om voor automatische incasso’s een commercieel model voor de lange termijn voor te stellen dat in overeenstemming is met de mededingingsregels. De Commissie is, in een geest van compromis, bereid haar steun te geven aan de onvoorwaardelijke afschaffing van deze verplichtingen middels een herzieningsclausule, zoals het Parlement en de Raad hebben voorgesteld.</p>
      <p sl="it">Wat de herziene richtlijn inzake elektronisch geld betreft: dit is een buitengewoon ambitieus stuk wetgeving, dat de oprichting van een markt voor elektronisch geld een echt nuttige tweede kans zal geven, waarvoor grote steun bestaat. Met deze richtlijn wordt beoogd de markt een helder en evenwichtig juridisch en prudentieel kader te verschaffen, dat een einde maakt aan nutteloze, onevenredige of buitensporige bepalingen die de toegang tot de markt belemmeren en dat de uitgifte van elektronisch geld veel interessanter maakt.</p>
      <p sl="it">De nieuwe richtlijn moet een daadwerkelijke en doeltreffende concurrentie tussen alle marktdeelnemers bevorderen en tegelijkertijd voor alle leveranciers van betalingsdiensten gelijke concurrentievoorwaarden en voor de consument een hoger beschermingsniveau waarborgen. Met het bereikte compromis wordt een optimaal evenwicht tot stand gebracht waarbij onze oorspronkelijke doelstellingen ten volle geëerbiedigd worden en tegelijkertijd adequaat wordt gereageerd op de legitieme zorgen die in de loop van de goedkeuringsprocedure naar voren zijn gebracht. Wij steunen dit voorstel dan ook volledig.</p>
    </intervention>
    <intervention id="5-023" speaker_id="28281" name="Aloyzas SAKALAS" is_mep="True" mode="spoken" nationality="Lithuania" birth_date="06-07-1931" birth_place="Anykščiai" p_group="Socialist Group in the European Parliament" m_state="LT">
      <p sl="en">rapporteur voor advies van de Commissie juridische zaken. − Mevrouw de Voorzitter, de Commissie juridische zaken steunt het voorstel voor een verordening van het Europees Parlement en de Raad over grensoverschrijdende betalingen in de Gemeenschap.</p>
      <p sl="en">Het initiatief van de Commissie beoogt de volgende doelstellingen: ten eerste, vervanging van de bestaande verordening teneinde de tekst aan te passen aan de marktontwikkelingen; ten tweede, een betere bescherming van de consumentenrechten en totstandbrenging van een passend wetgevingskader voor de ontwikkeling van een modern en efficiënt betalingssysteem binnen de EU; en ten derde, totstandbrenging van een interne markt voor betalingsdiensten in euro.</p>
      <p sl="en">De Commissie juridische zaken is verzocht advies uit te brengen aan de ten principale bevoegde Commissie economische en monetaire zaken. Zij stelt in haar advies voor dat de lidstaten bestaande instellingen mogen aanwijzen om als bevoegde autoriteit te fungeren en voor dit doel gebruik mogen maken van bestaande procedures of deze mogen uitbreiden. Het is belangrijk dat de reeds bestaande maatregelen en organen voor geschillenbeslechting worden toegepast en verbeterd om de met dit voorstel verband houdende klachten en geschillen op effectieve wijze te kunnen afhandelen.</p>
      <p sl="en">Er zij op gewezen dat de beginselen van evenredigheid, subsidiariteit en met name het uitgebreide beginsel van gelijke kosten van grensoverschrijdende betalingen in overeenstemming dienen te zijn met artikel 95, lid 1, van het EG-Verdrag. Grensoverschrijdende betalingen in euro vereisen een Gemeenschapsbrede aanpak. De toepasselijke voorschriften en beginselen moeten immers in alle lidstaten gelijk zijn opdat voor alle belanghebbende partijen op de Europese betaalmarkt rechtszekerheid en gelijke concurrentieverhoudingen worden bewerkstelligd.</p>
    </intervention>
    <intervention id="5-024" speaker_id="1992" name="José Manuel GARCÍA-MARGALLO Y MARFIL" is_mep="True" mode="spoken" nationality="Spain" birth_date="13-08-1944" birth_place="Madrid" m_state="ES">
      <p sl="es">namens de PPE-DE-Fractie . – Mevrouw de Voorzitter, ik zal alleen ingaan op de verordening over grensoverschrijdende betalingen en het verslag van mevrouw Starkevičiūtė.</p>
      <p sl="es">Zoals zij al duidelijk heeft uitgelegd, is met deze verordening een antwoord gegeven op de behoeften die werden waargenomen naar aanleiding van de invoering van de euro en is een betrekkelijk helder beginsel vastgelegd, namelijk dat de kosten voor binnenlandse betalingen gelijk moeten zijn aan die voor grensoverschrijdende betalingen. Hoewel deze regel voor de hand ligt in een interne markt, werd zij voor de invoering van deze verordening verre van toegepast.</p>
      <p sl="es">De verordening heeft dus de aanzet gegeven voor de gemeenschappelijke eurobetalingsruimte, waarover de rapporteur het al heeft gehad, zodat verder commentaar overbodig is.</p>
      <p sl="es">In de loop der jaren is de verordening verouderd geraakt en werd herziening noodzakelijk om haar in overeenstemming te brengen met de ontwikkelingen op de financiële markten, evenals met de Betalingsdienstenrichtlijn.</p>
      <p sl="es">De Commissie heeft zich in deze herziening drie doelen gesteld; in de eerste plaats, de grensoverschrijdende automatische incasso’s opnemen in de werkingssfeer; in de tweede plaats, procedures vaststellen voor de buitengerechtelijke beslechting van problemen die zouden kunnen voortkomen uit de toepassing van de verordening; en in de derde plaats, de meldingsverplichtingen ten behoeve van de opstelling van betalingsbalansstatistieken geleidelijk afschaffen.</p>
      <p sl="es">Het Europees Parlement is het hiermee in het algemeen eens maar heeft drie belangrijke wijzigingen aangebracht: een toelichting op de in de verordening gehanteerde rechtsbegrippen; een waarschuwing of herinnering aan de lidstaten om de verordening beter na te leven dan zij in het verleden hebben gedaan; en in de derde plaats, een oproep aan de lidstaten om onderling uitgebreid samen te werken.</p>
      <p sl="es">Het ging mij om de meldingsverplichtingen in verband met de betalingsbalansstatistieken, en die kwestie is opgelost in het akkoord tussen de verschillende instellingen. Ik ben dan ook geheel en al tevreden met het behaalde resultaat.</p>
    </intervention>
    <intervention id="5-025" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">namens de PSE-Fractie. – Mevrouw de Voorzitter, ik wil graag ingaan op het verslag van de heer Purvis over elektronisch geld.</p>
      <p sl="fr">Als we ons afvragen waarom elektronisch geld hier niet dezelfde ontwikkeling heeft doorgemaakt als in Hongkong, dan is dat volgens mij heel eenvoudig omdat de Europese burgers eraan gewend zijn geraakt steeds hun bankpas te gebruiken.</p>
      <p sl="fr">Het Parlement heeft bij het uitwerken van deze wetgeving reserves van tweeërlei aard. Om te beginnen heeft iedereen het nu over toezicht. Het gaat niet aan om op zo’n moment enkel op aandringen van de lobbyisten het toezicht op e-geldinstellingen te dereguleren. Het Parlement heeft er dus steeds op aangedrongen dat er werkelijk toezicht moet kunnen worden gehouden op de uitgevers van elektronisch geld en de instellingen die dit type geld beheren. Ik geloof dat we op dit punt nu een aantal garanties hebben ontvangen en daar ben ik blij mee.</p>
      <p sl="fr">Verder vonden wij dat er rekening moet worden gehouden met de belangen van de burgers en al degenen die elektronisch geld gebruiken. Bijzondere aandacht moet daarbij uitgaan naar degenen die hun contract willen opzeggen. Het mag niet zo zijn dat de instellingen die het elektronisch geld beheren hun allerlei beperkingen of – naar ons inzicht veel te hoge – kosten opleggen.</p>
      <p sl="fr">Dat is de logica achter onze steun voor dit voorstel. Wij hopen zo het leven van onze medeburgers te vergemakkelijken, via elektronisch geld. Maar dat mag niet leiden tot misstanden, en zeker niet als het om toezicht gaat.</p>
    </intervention>
    <intervention id="5-026" speaker_id="38606" name="Mariela Velichkova BAEVA" is_mep="True" mode="spoken" nationality="Bulgaria" birth_date="22-10-1964" birth_place="Sofia" p_group="Group of the Alliance of Liberals and Democrats for Europe" m_state="BG">
      <p sl="bg">namens de ALDE-Fractie. – Het voorstel voor een verordening van het Europees Parlement en de Raad over grensoverschrijdende betalingen in de Gemeenschap, ter vervanging van de verordening die thans van kracht is, is verbonden met de totstandbrenging van een geïntegreerde Europese betalingsmarkt. Het voorstel is gericht op de bescherming van de consumentenbelangen en -rechten en de geleidelijke afschaffing van de meldingsverplichtingen ten behoeve van de opstelling van statistieken.</p>
      <p sl="bg">Ten aanzien van artikel 5 over de betalingsbalans en artikel 12 met betrekking tot de herzieningsclausule tracht onze rapporteur, Margarita Starkevičiūtė, een compromis te bereiken. Bulgarije steunt dit compromis, dat een gelegenheid biedt voor een tijdige, goede beoordeling.</p>
      <p sl="bg">De huidige wereldwijde financiële crisis vestigt de aandacht op de behoefte aan relevante statistische gegevens. Bulgarije is voorstander van de afschaffing van alle voor betalingsdienstaanbieders geldende, op betalingen gebaseerde rapportageverplichtingen ten behoeve van betalingsbalansstatistieken tot een bedrag van 50 000 euro.</p>
      <p sl="bg">Bulgarije staat achter het schrappen van artikel 5, lid 2, aangezien de geuite bezwaren betrekking hadden op een mogelijk verlies van informatie, op de verslechtering van de kwaliteit van de betalingsbalansstatistieken, en op de behoefte aan een periode voor de technische omschakeling naar het rechtstreekse rapportagesysteem.</p>
    </intervention>
    <intervention id="5-027" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie. – Mevrouw de Voorzitter, geachte afgevaardigden, ik wil nogmaals mijn waardering uitspreken voor de wijze waarop het Parlement deze twee dossiers heeft behandeld. Daardoor kan de nieuwe verordening over grensoverschrijdende betalingen zoals voorzien op 1 november aanstaande in werking treden en de markt voor elektronisch geld profiteert op die manier van een tweede kans zich te ontwikkelen.</p>
      <p sl="it">Parallel aan de richtlijn betreffende betalingsdiensten kunnen deze twee wetgevingsbesluiten een modern en algemeen juridisch kader creëren voor de interne betalingsmarkt en effenen ze de weg voor een volledige ontwikkeling van de gemeenschappelijke betalingsruimte door de Europese betalingssector. Op die manier zal aan de consumenten en de ondernemingen van Europa een geïntegreerde betalingsmarkt worden geboden, die uit het oogpunt van kosten en optimale kwaliteit efficiënt is.</p>
      <p sl="it">De Commissie bedankt het Europees Parlement dan ook – en ik zeg u dit met veel genoegen – voor dit laatste bewijs van zijn inspanningen om SEPA tot werkelijkheid te maken.</p>
    </intervention>
    <intervention id="5-028" speaker_id="28142" name="Nils LUNDGREN" is_mep="True" mode="spoken" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="sv">namens de IND/DEM-Fractie . – Mevrouw de Voorzitter, elektronisch geld dat grensoverschrijdend kan worden gebruikt is een erg grote vooruitgang. Het is een belangrijke taak van de EU om op die manier de interne markt te verbeteren door het gebruik ervan te bevorderen. Ik wil echter van de gelegenheid gebruik maken om in herinnering te brengen waar we het over hebben.</p>
      <p sl="sv">Toen we voor een groot aantal landen de euro invoerden, gebeurde dat op basis van de analyses van de waarde van een monetaire unie. Het gunstige is dat wij de wisselkosten en andere transactiekosten hebben verlaagd. Door een gemeenschappelijke valuta verminderen we de informatiekosten. De prijs die we daarvoor betalen zijn instabielere economieën. Het is moeilijker om de werkgelegenheid op een gelijkmatig en hoog niveau te houden en de nationale begrotingen stabiel te houden. We zien nu dat het op die punten volkomen verkeerd gaat voor landen als Ierland, Spanje, Italië en Griekenland.</p>
      <p sl="sv">Merk op dat de winst die gemaakt wordt doordat de transactiekosten dankzij de gemeenschappelijke munt zijn gedaald, zou moeten opwegen tegen de offers, maar juist omdat de vooruitgang op het vlak van het betalingssysteem zo enorm is, neemt de winst constant af. Binnen afzienbare tijd bevinden we ons in een situatie waarin we zulke effectieve betalingssystemen hebben dat de kosten volkomen verwaarloosbaar zijn. Dan staan we daar met een gemeenschappelijke munt die eigenlijk alleen zorgt voor instabiliteit in onze Europese economieën. Ik heb het eerder al gezegd en nu ziet u het gebeuren. Denkt u daar maar eens over na.</p>
    </intervention>
    <intervention id="5-029" speaker_id="28285" name="Margarita STARKEVIČIŪTĖ" is_mep="True" mode="spoken" role="rapporteur" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">Ik wil opmerken dat de onderhavige tekst een compromis is dat het resultaat is van ingewikkelde onderhandelingen tussen de Raad, de Commissie en het Parlement.</p>
      <p sl="lt">Niettemin is het een positief resultaat. Ik bedank dan ook de vertegenwoordiger van de Raad, de heer Trnka, en de vertegenwoordigers van de Commissie voor de samenwerking. Mijn dank geldt verder de medewerkers van de Commissie economische en monetaire zaken, die hebben bijgedragen aan de voorbereiding van dit document. Het zal antwoord geven op de vragen die de heer Lundgren heeft gesteld. De eurozone als geheel wordt namelijk versterkt door robuustere procedures voor betalingsverkeer in euro. Als vertegenwoordiger van een land dat geen deel uitmaakt van de eurozone ben ik blij dat ook lidstaten buiten de eurozone deze verordening desgewenst kunnen toepassen op betalingsverkeer in de nationale munteenheid. In het geval van Litouwen is dat de litas.</p>
      <p sl="lt">Op dit moment lopen in onze landen de kosten voor grensoverschrijdende betalingen en de kosten voor binnenlandse betalingen nog steeds uiteen. Dit is deels toe te schrijven aan het feit dat onze lidstaten niet tot de eurozone behoren. Ik denk dat de toepassing van dit beginsel voor onze nationale munteenheden voor ons als lidstaten die geen deel uitmaken van de eurozone de eerste stap en een van de stappen op weg naar de eurozone is. Verder is het belangrijk dat deze verordening de grensoverschrijdende betalingen aanmoedigt en daarmee de weg opent naar modernisering van de Europese banksector. Banken krijgen namelijk een overgangsperiode van drie jaar om te werken aan een nieuw commercieel model ten behoeve van doelmatiger betalingsverkeer.</p>
      <p sl="lt">Dit is een heel belangrijk punt, want we hebben het vaak over innovatie, nieuwe initiatieven en modernisering. Dit document schept voor al deze facetten precies de juiste randvoorwaarden.</p>
    </intervention>
    <intervention id="5-030" speaker_id="729" name="John PURVIS" is_mep="True" mode="spoken" role="rapporteur" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">Mevrouw de Voorzitter, om te reageren op de bezorgdheid van mevrouw Berès, wil ik onderstrepen dat wij in deze richtlijn hebben benadrukt dat met elektronisch geld geen deposito’s of kredieten kunnen worden geopend. Wij hebben alleen de deur voor het gebruik van e-geld iets verder geopend.</p>
      <p sl="en">Het vereiste aanvangskapitaal wordt verlaagd tot 350 000 euro, al had de Commissie economische en monetaire zaken het bedrag liever vastgesteld op 200 000 euro. Het permanent aanwezige kapitaal moet 2 procent van het uitstaande e-geld bedragen, al ging onze voorkeur uit naar 1,6 procent. Hoe het ook zij, de mogelijkheid om dit percentage met maximaal 20 procent te verhogen of te verlagen zal de meer liberale lidstaten in de gelegenheid stellen het cijfer terug te brengen tot 1,6 procent, terwijl de conservatieve lidstaten het kunnen optrekken tot 2,4 procent.</p>
      <p sl="en">Het is uiteraard geen ideale situatie dat dit soort ongelijke mededingingsvoorwaarden in de Europese Unie blijft bestaan, met name wanneer wij benadrukken dat het e-geld van de gebruikers volledig beveiligd is en er nog andere belangrijke gebruikersvriendelijke beschermende maatregelen worden toegepast, bijvoorbeeld met betrekking tot de terugbetaalbaarheid van e-geld, zoals mevrouw Berès ook al zei. Ten gevolge van de aanpassing van het vereiste kapitaalniveau is het ontheffingsniveau voor louter op nationaal vlak opererende e-geldexploitanten verhoogd van twee miljoen euro tot vijf miljoen euro.</p>
      <p sl="en">Alles wel beschouwd is dit niet meer dan een zeer voorzichtige stap voorwaarts. Het is geen volmaakt voorstel. Compromissen zijn dat zelden. Hoogstwaarschijnlijk zal de tekst over drie of vier jaar herzien moeten worden en ik hoop dat er tegen die tijd meer exploitanten tot de markt zullen zijn toegetreden. Gebruikers en handelaren zullen aandringen op meer keuzemogelijkheden. En de nu nog weifelende regelgevende instanties en banken – met inbegrip van de Europese Centrale Bank –, mevrouw Berès, zullen tegen die tijd hebben ingezien dat het gaat om een nuttige, gebruikersvriendelijke dienst die geen risico’s inhoudt voor de Europese economie. Eindelijk zullen wij in Europa kunnen genieten van de mogelijkheden die e-geld biedt.</p>
    </intervention>
    <intervention id="5-031" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">De gecombineerde behandeling is gesloten.</p>
      <p sl="nl">De stemming vindt vandaag plaats.</p>
    </intervention>
  </section>
  <section id="creitem4" title="4. Gezondheidsvoorschriften inzake niet voor menselijke consumptie bestemde dierlijke bijproducten (debat)">
    <intervention id="5-033" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Aan de orde is het verslag (A6-0087/2009) van Horst Schnellhardt, namens de Commissie milieubeheer, volksgezondheid en voedselveiligheid, over het voorstel voor een verordening van het Europees Parlement en de Raad tot vaststelling van gezondheidsvoorschriften inzake niet voor menselijke consumptie bestemde dierlijke bijproducten (Verordening dierlijke bijproducten) [COM(2008)0345 - C6-0220/2008 - 2008/0110(COD) ].</p>
    </intervention>
    <intervention id="5-034" speaker_id="1930" name="Horst SCHNELLHARDT" is_mep="True" mode="spoken" role="rapporteur" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, mijnheer de commissaris, dames en heren, ik denk dat dit een goed verslag is. We zijn erin geslaagd om in eerste lezing overeenstemming te bereiken over de Verordening dierlijke bijproducten. Ik dank het Franse en Tsjechische voorzitterschap, maar ook de Commissie en ook de rapporteurs van de verschillende fracties voor hun bijdrage.</p>
      <p sl="de">Het verslag is het product van een goede samenwerking op basis van wederzijds vertrouwen. We hebben het verslag snel kunnen afsluiten, ook al moge duidelijk zijn dat er aanzienlijke wijzigingen zijn aangebracht in het Commissievoorstel. Niet zozeer de inhoud, maar de indeling is veranderd en ook zijn allerlei details bijgeschaafd. Het nieuwe voorstel was nodig, want de toepassing van de oude verordening uit 2002 bracht enkele tekortkomingen aan het licht die in de praktijk tot problemen hebben geleid. Weliswaar zijn op basis van de verordening uit 2002 dierziekten als BSE bestreden en zijn de dioxinebesmetting en de verspreiding van andere dierziekten als mond- en klauwzeer en varkenspest aan banden gelegd, maar om verdere vooruitgang te kunnen boeken was het absoluut nodig om duidelijkheid te scheppen ten aanzien van de verantwoordelijkheid, de opspoorbaarheid en het eindpunt van slachtbijproducten.</p>
      <p sl="de">Ook was het nodig om de rechtsonzekerheid betreffende het toepassingsgebied van de verordening inzake dierlijke bijproducten van gejaagd wild weg te nemen. In lijn met de bestaande hygiëneverordeningen blijft de ondernemer ook in de toekomst verantwoordelijk voor zijn product. Ik heb dit ook bij andere verordeningen al gezegd. Dit mag er echter niet toe leiden dat minder officiële controles worden uitgevoerd.</p>
      <p sl="de">We willen met de nieuwe regeling de burger meer veiligheid bieden en niet alleen maar de verantwoordelijkheid verleggen. Het is dus een belangrijk gegeven dat bedrijven die bijproducten verwerken erkend moeten zijn. Er is duidelijk bepaald op welke bedrijven dit van toepassing is. Het feit dat er naast een erkenningsproces ook een registratieproces is, is voortgekomen uit het streven om de bureaucratie te beperken. In de toekomst zullen we moeten toetsen of de registratieprocedure voldoende garanties biedt voor de veiligheid. Ik denk ook dat er een einde is gekomen aan de bestaande onzekerheid die het gevolg was van de voorschriften inzake dierlijke bijproducten van gejaagd wild. Het is nu duidelijk dat goede jachtpraktijken cruciaal zijn. Wild dat in de bossen bijeen is geraapt, moet niet worden gebruikt. Verder ben ik van mening dat wij tegemoet zijn gekomen aan de wens van veel leden om in bepaalde gebieden aaseters van adequate voedingsmiddelen te voorzien.</p>
      <p sl="de">Er is belangrijke vooruitgang geboekt met de mogelijkheid om een eindpunt als bijproduct vast te leggen. Dit neemt rechtsonzekerheid weg en biedt een oplossing voor veel onvolkomenheden en problemen. We moeten controleren of de vastlegging van het eindpunt door de Europese Commissie voldoet aan de zojuist genoemde criteria, te weten rechtszekerheid. Ik begrijp uiteraard dat dit van product tot product sterk kan variëren en dat er dus ruimte moet zijn voor flexibiliteit. Maar ik wil de Commissie zeggen dat ook transparantie nodig is, zodat ook de gebruiker weet waar hij aan toe is.</p>
      <p sl="de">En zo komen we al meteen bij het kritieke punt. Voor mij is dat steeds weer de comitologie. Te veel voorschriften in de nieuwe verordening worden omgezet via de comitologieprocedure. Ik denk dat we heel goed moeten bekijken of we dat wel zo willen. We weten dat we als afgevaardigden een bijdrage kunnen leveren, maar de ervaring heeft ons wel geleerd dat we helemaal niet in staat zijn om alle comitologieprocedures te volgen en te toetsen. Ik ben dan ook heel blij dat de Commissie heeft gezegd dat zij al haar voorstellen wil voorleggen aan de Commissie milieubeheer, volksgezondheid en voedselveiligheid voordat zij zelf tot goedkeuring overgaat. Dat is een goed uitgangspunt, want zo kun je allerlei vormen van comitologie afdekken. Ik ben van mening dat dit een juiste benadering is.</p>
      <p sl="de">In de slotfase van het debat zal ik nog een aantal opmerkingen maken over andere onderwerpen.</p>
    </intervention>
    <intervention id="5-035" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie. – Mevrouw de Voorzitter, geachte afgevaardigden, vandaag zal het Parlement worden gevraagd zich uit te spreken over een gemeenschappelijk standpunt dat gebaseerd is op het voorstel van de Commissie voor een nieuwe verordening over dierlijke bijproducten. Dit is het moment waarop ik de rapporteur wil bedanken voor zijn werk, dat het mogelijk heeft gemaakt dit gemeenschappelijk standpunt te bereiken. Van groot belang daarbij was zijn kennis van de geldende regels in de veterinaire sector, die hem in staat heeft gesteld een positief resultaat te bereiken dat op brede steun kan rekenen. Mijn collega mevrouw Vassiliou laat zich verontschuldigen voor het feit dat zij niet persoonlijk bij dit debat aanwezig kan zijn, maar zij heeft mij in elk geval verzocht de rapporteur persoonlijk te bedanken voor alles wat hij gedaan heeft en voor de moeite die hij zich getroost heeft om het doel te bereiken.</p>
      <p sl="it">De Commissie is natuurlijk ook de schaduwrapporteurs erkentelijk, die het werk aan dit dossier op een constructieve manier hebben gevolgd, zoals de rapporteur in zijn interventie al onderstreepte. Dankzij deze samenwerking is het dan ook gelukt in het gemeenschappelijk standpunt ook de belangrijkste punten van zorg te verwerken die de Commissie landbouw en plattelandsontwikkeling kenbaar had gemaakt. Net als de rapporteur wil ook ik het Franse voorzitterschap bedanken, dat veel werk heeft verzet, ook al wist het dat het zelf het eindresultaat niet zou meemaken, evenals het Tsjechische voorzitterschap, dat met veel energie gewerkt heeft aan de totstandbrenging van een helder en samenhangend mandaat voor de onderhandelingen met het Parlement. De Commissie steunt het gemeenschappelijk standpunt dan ook vol overtuiging.</p>
      <p sl="it">Deze tekst verduidelijkt de verhouding tussen de gezondheidsvoorschriften en de milieuvoorschriften en draagt op die manier bij aan de doelstellingen van de agenda voor betere regelgeving. De voorschriften waarover het Parlement zo dadelijk zal stemmen, staan een ruimer gebruik toe van dierlijke bijproducten – die op dit moment op geen enkele manier nuttig kunnen worden gebruikt –, terwijl tegelijkertijd adequate veiligheidsvoorwaarden worden gegarandeerd. Verder zullen ook de administratieve kosten omlaag gaan, waardoor exploitanten beter zullen kunnen concurreren. Dit alles zal van fundamenteel belang zijn om hen in staat te stellen de uitdagingen van de toekomst voortvarend het hoofd te bieden, of die nu voortvloeien uit de invoer uit derde landen of uit nieuwe technologische ontwikkelingen in verband met het gebruik van de bijproducten.</p>
      <p sl="it">De nieuwe voorschriften zullen tevens volledig in overeenstemming zijn met de doelstelling de biodiversiteit te beschermen. En tot slot zullen ze het – en dit is het allerbelangrijkst van alles – mogelijk maken om in de Europese Unie een hoog niveau te handhaven van bescherming tegen de risico’s voor de gezondheid van mens en dier.</p>
    </intervention>
    <intervention id="5-037" speaker_id="28221" name="Thomas ULMER" is_mep="True" mode="spoken" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">namens de PPE-DE-Fractie . – Mevrouw de Voorzitter, mijnheer de commissaris, dames en heren, ik ben zeer ingenomen met het ontwerpverslag van Horst Schnellhardt en wil hem bedanken voor zijn goede werk. Na de talloze crises van de afgelopen jaren in verband met producten van dierlijke oorsprong die gevaarlijk zijn voor de gezondheid van mens en dier, is het de hoogste tijd voor een uitgebreid juridisch wetgevingskader. Een herziening van de bestaande wetgeving is een noodzaak geworden.</p>
      <p sl="de">We weten dat we een hoge mate van veiligheid moeten blijven bieden. In beginsel gaan wij dus akkoord met het verslag, maar ik zie wel een paar punten die mij aan het denken zetten. De verordening is op veel punten minder streng geworden, waardoor de handel in dierlijke bijproducten makkelijker wordt. Ik zou een aantal voorbeelden willen noemen: het is toegestaan om bepaalde materialen uit categorie I in voeder voor gezelschapsdieren te gebruiken. Materialen uit de categorieën II en III kunnen, onafhankelijk van het gevaar dat zij opleveren, onder officieel toezicht bij een geringe wekelijkse hoeveelheid afval eenvoudiger worden vernietigd. Ongeacht de categorie wordt het gevaar van dierlijke bijproducten echter maar voor een deel bepaald door de hoeveelheid. Feit blijft dat de Europese Commissie de uitvoeringsverordening zal goedkeuren en bovendien geeft het voorstel net als zijn voorganger de Commissie veel bevoegdheden. De Commissie kan dus uitgebreide en belangrijke regelingen treffen over de manier waarop we met dierlijke bijproducten omgaan in de comitologieprocedure. Dat betekent dat het Parlement – zoals helaas te doen gebruikelijk – buiten spel staat.</p>
    </intervention>
    <intervention id="5-038" speaker_id="37312" name="Christel SCHALDEMOSE" is_mep="True" mode="spoken" nationality="Denmark" birth_date="04-08-1967" birth_place="Odense" m_state="DK">
      <p sl="da">namens de PSE-Fractie . – Mevrouw de Voorzitter, ik wil ten eerste de heer Schnellhardt bedanken voor zijn zeer ambitieuze werk aan dit nogal technische verslag. Namens onze schaduwrapporteur, Åsa Westlund, wil ik ook de andere schaduwrapporteurs bedanken voor de goede samenwerking. Door die samenwerking stemmen we vandaag over een voorstel dat we allemaal kunnen steunen. Dit voorstel is zowel duidelijker als eenvoudiger toe te passen dan de zeer complexe wetgeving die momenteel op dit gebied geldt. Wij van de Sociaaldemocratische Fractie zijn bijzonder verheugd over het feit dat het gelukt is om gehoor te vinden voor ons amendement om ook aasetende dieren de mogelijkheid te geven om het voedsel te vinden dat ze nodig hebben om te overleven. Wij zijn tevens verheugd over het feit dat we zowel de gezondheidsrisico’s als de veiligheid benadrukken, maar tegelijkertijd toch de nodige flexibiliteit creëren. Tot slot wil ik u nogmaals bedanken voor uw werk. Wij zijn zeer ingenomen met het goede voorstel dat nu voor ons ligt.</p>
    </intervention>
    <intervention id="5-039" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">namens de Verts/ALE-Fractie. – Mevrouw de Voorzitter, dames en heren, ik ben de heer Schnellhardt oprecht dankbaar voor zijn uitmuntende verslag en de uitstekende samenwerking. Het is een goede zaak dat we bij deze kwestie een rapporteur hadden die zeer veel expertise heeft op dit gebied.</p>
      <p sl="fi">De belangrijkste doelstelling van de voorliggende verordening is de waarborging van de hygiëne en de menselijke veiligheid en gezondheid. Ik wil nu echter een ander punt aan de orde stellen dat belangrijk is voor de bescherming van de biodiversiteit en het kleinschalige ondernemerschap in het natuurtoerisme in mijn land. Ik ben blij dat er in het Parlement en in de Raad van ministers politieke consensus is bereikt, zodat deze kwestie kan worden opgelost.</p>
      <p sl="fi">Het gaat om kleinschalige activiteiten, waarbij de kadavers van dode dieren van veehouderijen, bijvoorbeeld van varkensstallen, rechtstreeks naar voederplekken in open gebieden worden gebracht. Daarmee kunnen wilde dieren zich in leven houden. In Spanje kan bijvoorbeeld op deze manier de populatie van wilde roofvogels in stand worden gehouden. In Finland kon door een dergelijke gang van zaken worden voorkomen dat de zeearend uitstierf. Er is in Finland namelijk een tijd geweest waarin het natuurlijke voedsel van de zeearend te veel aangetast was door giftige chemicaliën en waarin de voortplanting van zeearenden in gevaar zou zijn gekomen door een tekort aan natuurlijke voedingsbronnen.</p>
      <p sl="fi">In het noorden van Finland, in de zeer dunbevolkte gebieden, gebruiken natuurfotografen deze methode om wilde dieren naar plaatsen te lokken waar ze deze dieren kunnen fotograferen. Daarnaast organiseren kleine reismaatschappijen bijvoorbeeld berensafari’s. Ik ben erg blij met deze wetgeving, aangezien deze een oplossing zou bieden die de menselijke veiligheid en gezondheid zou waarborgen, en tegelijk ook het kleinschalige ondernemerschap in de toeristische sector en het gebruik van de methode ter bescherming van de biodiversiteit in stand zou houden.</p>
    </intervention>
    <intervention id="5-040" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Mevrouw de Voorzitter, ik ben het met alle sprekers eens dat volksgezondheid, voedselveiligheid en hygiëne punten zijn die in al onze agenda’s bovenaan moeten staan. Bovendien zou ik ook de maximale benutting van alle natuurlijke rijkdommen, met inbegrip van dierlijke bijproducten, hoog op mijn agenda plaatsen. Ik dank de rapporteur, de heer Schnellhardt, voor het uitstekende werk dat hij heeft verricht. Hij is erin geslaagd om al onze zorgpunten in aanmerking te nemen en hij heeft een voortreffelijk resultaat bereikt in de besprekingen met de Europese Raad. Persoonlijk betreur ik het dat de verwijzing naar de afvalverbrandingsrichtlijn is verwijderd, maar ik heb nu geen tijd om daarop in te gaan.</p>
      <p sl="en">Zelf had ik één amendement ingediend waarmee ik wilde waarborgen dat een duidelijk onderscheid wordt gemaakt tussen enerzijds dierlijke bijproducten die in grote hoeveelheden van de ene lidstaat naar de andere worden vervoerd en een risico voor de voedsel- of voederketen inhouden en anderzijds specialistische dierlijke producten voor farmaceutische en andere diagnostische of onderzoeksdoeleinden. In het laatste geval gaat het om hoogwaardige producten uit veilige bron die in zeer kleine hoeveelheden van de ene lidstaat naar de andere worden vervoerd, van en naar geregistreerde leveranciers, verwerkende bedrijven en gebruikers.</p>
      <p sl="en">Daarom verzoek ik de commissaris nogmaals te bevestigen dat er rekening zal worden gehouden met mijn bezorgdheid en dat dit bijzondere gebruik van dierlijke bijproducten ononderbroken zal worden voortgezet. Ik verzoek ook de heer Schnellhardt dit in zijn slotwoorden nogmaals te bevestigen.</p>
    </intervention>
    <intervention id="5-041" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie. – Mevrouw de Voorzitter, geachte afgevaardigden, uit het debat van vandaag blijkt dat er brede steun is voor het gemeenschappelijk standpunt over dierlijke bijproducten en dat stelt de Commissie in staat verder te gaan naar de volgende fase. De Commissie zal de uitvoeringsbepalingen voor de nieuwe verordening opstellen en daarbij de opmerkingen die u vandaag heeft gemaakt meewegen. We zullen aandachtig luisteren naar de ervaring van de exploitanten en overleggen met onze internationale partners. En we zullen het Parlement gedurende het gehele proces volledige transparantie garanderen.</p>
      <p sl="it">Ik kan de rapporteur dan ook meedelen dat de Commissie al stappen heeft ondernomen wat betreft de comitologie en de gewenste bepalingen. Wat de vraag van mevrouw Doyle betreft, zou ik willen zeggen dat in de huidige verordening de specifieke voedingsbehoeften van bepaalde in het wild levende diersoorten al worden erkend en dat de lidstaten bijproducten voor het voederen van deze dieren mogen gebruiken, mits de gezondheidsrisico’s adequaat onder controle worden gehouden.</p>
      <p sl="it">Niettemin is recentelijk onderstreept dat de Commissie haar inspanningen om de biodiversiteit in stand te houden, moet intensiveren. Daarom staat de Commissie achter het besluit van de wetgever om de basisingrediënten van de voeding van beschermde diersoorten in hun habitat uit te breiden met dierlijke bijproducten. Terwijl de huidige regelgeving verwijst naar gieren en adelaars, zullen dankzij de nieuwe verordening ook voor wolven en beren passende oplossingen gevonden kunnen worden.</p>
      <p sl="it">Op grond van recente ervaringen zijn we ook aan het nadenken over de mogelijkheid oplossingen te bieden die verder gaan dan het huidige systeem van vaste plaatsen voor het voederen van kadavers aan beschermde soorten, in het bijzonder wanneer sprake is van extensieve veeteelt, mits voldaan wordt aan specifieke gezondheidsvoorschriften. De Commissie is bereid hierover met alle belanghebbende partijen in dialoog te treden.</p>
    </intervention>
    <intervention id="5-042" speaker_id="1930" name="Horst SCHNELLHARDT" is_mep="True" mode="spoken" role="rapporteur" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, mijnheer de commissaris, mijnheer Ulmer, natuurlijk is mij ter ore gekomen dat de mogelijke vermenging van de categorieën I en II waarover u sprak zorgen baart. We hebben dit probleem ook aan het einde van de onderhandelingen vanuit de praktijk gehoord.</p>
      <p sl="de">Volgens mij moet men wel heel crimineel te werk gaan, wil deze vermenging werkelijkheid worden. We zullen controleren of een strengere reglementering noodzakelijk is. We wilden eigenlijk met deze nieuwe verordening bereiken dat slachtbijproducten op veel manieren kunnen worden gebruikt. Ik denk dan ook dat ik tegen mevrouw Doyle kan zeggen dat haarbezorgdheid ongegrond is. Het is allemaal bij het oude gebleven. Door het vastleggen van het eindpunt van slachtbijproducten hebben we nu zelfs duidelijk geregeld dat er heel andere bestemmingen zijn, dat de overgang naar de kaderrichtlijn afvalstoffen duidelijk is aangegeven. Ik denk dus dat we op de goede weg zitten.</p>
      <p sl="de">Ik wil er ook op wijzen dat we met deze nieuwe regeling natuurlijk ook de problemen omtrent het schandaal met bedorven vlees willen aanpakken. In dat opzicht zitten we nog niet helemaal op de goede weg, maar met de etikettering en de gegarandeerde opspoorbaarheid geloof ik toch wel dat we de juiste richting hebben gekozen. Natuurlijk moeten we nu afwachten welke etikettering de Commissie zal gaan voorstellen. Daar zal ze het nog niet zo makkelijk mee hebben, want we kennen immers het probleem van de blauwe Chappi, het hondenvoer met het blauw gekleurd slachtafval: daar zit niemand te wachten. Hier ligt zeker ook een taak voor onze onderzoekers om een goede benadering te kiezen.</p>
      <p sl="de">Ook de kwestie van de organische meststoffen was onderwerp van debat en is nog niet zo duidelijk naar voren gebracht. De bedoeling van de Commissie was hierbij eigenlijk om de materialen zo grondig te vermengen dat dieren deze producten helemaal niet opmerken. Maar dat zou leiden tot een kwaliteitsverandering van de meststoffen, en ik denk dat we in dat opzicht een goede regeling hebben getroffen. Onze kleine tuinders, die graag met dit soort meststoffen werken, komen ook aan hun trekken.</p>
      <p sl="de">Over het geheel genomen hebben we dus een goede regeling. Ik ben zeer tevreden, ook over de samenwerking, en ik denk dat we niet zo snel weer een wijziging hoeven door te voeren. De samenwerking met de Commissie was bijzonder prettig. Hartelijk dank daarvoor!</p>
    </intervention>
    <intervention id="5-043" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mevrouw de Voorzitter, in verband met de planning van de vergadering wil ik opmerken dat we gisteren lang bezig zijn geweest met de stemming, wat grote problemen heeft opgeleverd voor afspraken die daarna op de agenda stonden.</p>
      <p sl="de">Vandaag zijn we juist heel vroeg klaar en beginnen we pas om 12.00 uur met de stemming. Wellicht is het mogelijk de vergadering zo te plannen dat het allemaal wat beter is ingedeeld. Dat zou niet alleen prettig zijn voor de afgevaardigden, maar vooral ook voor de bezoekers, die gisteren veel te lang op ons hebben moeten wachten. Onze burgers hebben er toch ook recht op met hun afgevaardigden te kunnen spreken. In die zin zou ik het dan ook waarderen als vergaderingen in de toekomst zo worden gepland dat iedereen tevreden kan zijn.</p>
    </intervention>
    <intervention id="5-044" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Dank u, mijnheer Rübig. We nemen nota van uw opmerkingen en zullen ze doorgeven. Dit is een erg lastige tijd, zo aan het eind van de zittingsperiode van het Parlement.</p>
      <p sl="nl">Het debat is gesloten.</p>
      <p sl="nl">De stemming vindt vandaag plaats om 12.00 uur.</p>
      <a text="(De vergadering wordt om 10.15 uur onderbroken en om 10.50 uur hervat)"/>
    </intervention>
  </section>
  <section id="creitem5" title="5. Debatten over gevallen van schending van de mensenrechten, de democratie en de rechtsstaat(debat)"/>
  <section id="creitem6" title="5.1. Vrouwenrechten in Afghanistan">
    <intervention id="5-048" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Aan de orde is het debat over zes ontwerpresoluties over vrouwenrechten in Afghanistan .</p>
    </intervention>
    <intervention id="5-049" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">auteur. − Mijnheer de Voorzitter, gendergerichtheid is overal ter wereld een maatregel van goed bestuur, maar meer nog in Afghanistan, waar vrouwen het al decennialang zwaar te verduren hebben. In Afghanistan is geen echte vrede en wederopbouw mogelijk zonder dat prioritaire aandacht wordt besteed aan de eerbiediging van de vrouwenrechten.</p>
      <p sl="en">Het sjiitische gezinsrecht zet het licht op groen voor verkrachting binnen het huwelijk, laat kinderhuwelijken toe en verbiedt vrouwen hun huis te verlaten zonder toestemming van hun echtgenoot. De mensenrechten en de waardigheid van vrouwen mogen niet worden opgeofferd in het kader van de onderhandelingen die in het vooruitzicht van de verkiezingen met de moslimfundamentalisten worden gevoerd. De in Afghanistan aanwezige internationale gemeenschap moet de druk op president Karzai en de Afghaanse autoriteiten verhogen, zodat zij degelijke wetten aannemen die de vrouwenrechten eerbiedigen en beleidsmaatregelen vaststellen die deze rechten bekrachtigen en de waardigheid van vrouwen respecteren.</p>
      <p sl="en">Net zoals het sjiitische gezinsrecht is ook het op de lange baan schuiven van de Afghaanse mediawet die maanden geleden door tweederde van het Afghaanse Parlement is goedgekeurd een middel van president Karzai om de staatsmedia onder controle te houden, aangezien die een vitaal propagandamiddel zijn met het oog op de presidentsverkiezingen.</p>
      <p sl="en">De internationale gemeenschap mag deze situatie niet langer dulden. De genoemde mediawet is van fundamenteel belang voor de waarborging van de vrijheid van meningsuiting en de mediavrijheid in Afghanistan. Zolang die vrijheden er niet komen, zijn alle andere inspanningen die wij in Afghanistan leveren vergeefs. Het is van cruciaal belang dat wij actie ondernemen met betrekking tot de twee voornoemde wetten en dat de internationale gemeenschap zich ervan vergewist dat de Afghaanse autoriteiten zich houden aan hun verplichtingen en hun beloften op het gebied van de mensenrechten en met name de vrouwenrechten eerbiedigen.</p>
    </intervention>
    <intervention id="5-050" speaker_id="38607" name="Nickolay MLADENOV" is_mep="True" mode="spoken" nationality="Bulgaria" birth_date="05-05-1972" birth_place="Sofia" p_group="Group of the European People's Party (Christian Democrats) and European Democrats" m_state="BG">
      <p sl="en">auteur. − Mijnheer de Voorzitter, de internationale gemeenschap heeft met ontzetting het nieuws vernomen over het Afghaanse wetsontwerp over het statuut van sjiitische vrouwen dat ons allen ter ore is gekomen. Het is ontstellend dat, aan het begin van de twintigste eeuw, een land dat een democratie wil zijn en zich wil houden aan zijn internationale verplichtingen een wet aanneemt die een beperking van de vrouwenrechten inhoudt.</p>
      <p sl="en">Desalniettemin ben ik van oordeel dat wij deze kwesties in ons debat en in al onze acties ten aanzien van Afghanistan zeer voorzichtig moeten aanpakken, omdat Afghanistan een land is dat een gewelddadige en repressieve religieuze dictatuur heeft meegemaakt, jaren- en decennialang in burgeroorlog heeft verkeerd en dient te worden aangemerkt als een samenleving waarin de mensen meer nog dan de gebouwen gebroken en vernietigd zijn.</p>
      <p sl="en">Wij moeten ervoor zorgen dat de boodschappen die wij uitdragen coherent zijn en tegelijkertijd moeten wij uitermate behoedzaam omspringen met de formulering van die boodschappen. Wij moeten de Afghaanse autoriteiten verzoeken de wet te bekijken, te herzien en waar nodig aan te passen om te waarborgen dat deze geheel en al in lijn is met de internationale verplichtingen en de grondwet van het land.</p>
      <p sl="en">Wij mogen deze kwestie niet gebruiken als een electoraal instrument voor ons hier in Europa, maar als iets dat wij kunnen doorgeven aan onze collega’s en vrienden in Afghanistan om te garanderen dat zij de verplichtingen kunnen nakomen die zij zelf uit vrije wil zijn aangegaan.</p>
      <p sl="en">In dit concrete geval moeten wij president Karzai en de Afghaanse regering helpen de wet op zodanige wijze te herzien dat deze in overeenstemming is met de internationale verplichtingen en de grondwet. Dit aspect maakt deel uit van onze dialoog. Daarom moeten wij ons er terdege van vergewissen dat geen maatregelen worden genomen die een beperking van de vrouwenrechten inhouden.</p>
      <p sl="en">Ik ben het volkomen eens met wat mevrouw Gomes hier zojuist heeft gezegd. Wij moeten echter zeer voorzichtig zijn, want in onze omgang met deze zo getraumatiseerde samenleving is de manier waarop onze boodschappen ginds worden gehoord veel belangrijker dan de interpretatie die er hier aan wordt gegeven. Laten wij daar zeer consequent in zijn en laten wij de Commissie en de Raad verzoeken deze boodschap uit te dragen naar de regering en de autoriteiten van Afghanistan via al onze hulpprogramma’s.</p>
    </intervention>
    <intervention id="5-051" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">auteur. – Mijnheer de Voorzitter, in de slotverklaring van de Durban II-conferentie, waaraan Afghanistan deelneemt, is vandaag vastgesteld dat het absoluut noodzakelijk is alle vormen van geweld tegen vrouwen als bij de wet strafbare delicten te betitelen. Verder worden alle wettelijke bepalingen die op discriminatie gebaseerd zijn, waaronder ook discriminatie op grond van religie, veroordeeld.</p>
      <p sl="fr">Op hetzelfde moment stelt Afghanistan wetgeving op die uitsluitend op het sjiitische deel van de bevolking van toepassing is en duidelijk discriminerend is ten opzichte van vrouwen als het gaat om kwesties als huwelijk, scheiding, voogdijschap, erfrecht en de toegang tot onderwijs.</p>
      <p sl="fr">Dat is een volmaakt schizofrene situatie. Wat Afghanistan in Genève aanvaardt kan het in Kaboel niet afwijzen. Door aan de Durban II-conferentie deel te nemen heeft Afghanistan zichzelf verplicht om aan allerlei vormen van discriminatie een einde te maken. Om geloofwaardig te blijven moet het nu actie ondernemen.</p>
      <p sl="fr">Als de minister en de president weigeren deze wet uit te vaardigen zouden ze daarmee bewijzen dat hun land bereid is zijn verplichtingen op het gebied van de mensenrechten te aanvaarden.</p>
      <p sl="fr">De gelijkheid van mannen en vrouwen is duidelijk vastgelegd in de Afghaanse grondwet en de internationale overeenkomsten waaraan Afghanistan als partij gebonden is. De autoriteiten mogen niets toegeven aan extremisten en geen pas terug doen. Uiteindelijk is het zo dat er door deze ontwerpwet een maatschappijvorm tot stand wordt gebracht – en de Afghaanse maatschappij heeft aangegeven dat ze in deze discussies niet wenst te worden buitengesloten.</p>
      <p sl="fr">Vrouwen strijden om hun rechten en verdienen daarom alle steun en bescherming van de staat. De autoriteiten dienen hun verantwoordelijkheden te aanvaarden en te bewijzen dat ze in staat zijn hun beloften gestand te doen. De Europese burgerorganisaties die in Afghanistan aanwezig zijn moeten meewerken aan deze ambitieus opgezette heropbouw en daarbij steeds het goede voorbeeld geven.</p>
      <p sl="fr">We mogen niet vergeten dat er steeds meer extremisten bijkomen als gevolg van het geweld van onze troepen en door het feit dat deze oorlog Afghanistan steeds armer maakt.</p>
    </intervention>
    <intervention id="5-052" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">auteur . − Voorzitter, voor de buitenlandse militaire aanwezigheid in Afghanistan worden twee argumenten aangevoerd.</p>
      <p sl="nl">Het ene argument is zelfbescherming voor de wereld buiten Afghanistan. Sinds 2001 heerst in Amerika de vrees voor nieuwe rampen indien al-Qaeda opnieuw het grondgebied van Afghanistan kan gebruiken voor de voorbereiding van aanslagen. In dat geval gaat het dus om het eigenbelang van andere staten. Deze doelstelling is in hoge mate bereikt.</p>
      <p sl="nl">Het tweede argument heeft daarentegen betrekking op de positie van de inwoners van Afghanistan zelf. De bedoeling was dat zij zouden worden bevrijd van dwang en achterlijkheid. Het gaat om de vrijheid van de pers, de rechten van religieuze minderheden, de individuele vrijheden en vooral om de bescherming van gelijke rechten van vrouwen. Jarenlang werd er in het internationale nieuws over Afghanistan de nadruk op gelegd dat meisjes weer naar school gingen, dat vrouwen geen sluier meer hoefden te dragen, dat zij onafhankelijk van hun man als gelijkwaardige burgers konden leven en dat de deelname van vrouwen aan de politiek toenam. De invasie leek een feministisch project.</p>
      <p sl="nl">Inmiddels zien wij dat in Afghanistan ongeveer hetzelfde gebeurt als in Tsjetsjenië. In beide gevallen was er een fundamentalistische islamitische groep aan de macht. In beide gevallen wilde men daaraan van buitenaf een einde maken. In beide gevallen werd daarvoor een monsterverbond gesloten, het ene door de Amerikanen, het andere door de Russen. Om een bepaalde groep islamitische fundamentalisten te bestrijden sluit men akkoorden met andere islamitische fundamentalisten. Het gevolg is dat het streven naar vrijheden, dat een belangrijke rechtvaardiging was voor de invasie, daaraan wordt opgeofferd.</p>
      <p sl="nl">In Afghanistan worden vrouwen steeds meer teruggedrongen in hun positie uit de tijd van het Taliban-regime. Meisjes gaan niet meer naar school, vrouwen verdwijnen uit de politiek. Nu beschermt een wet zelfs het recht van mannen op seksuele genoegens, zonder enige zeggenschap van de vrouwen zelf. Dat is verkrachting. Ondertussen worden ook journalisten door de staat met de doodstraf bedreigd. Dat is een doodlopende weg. Aan deze gang van zaken mag Europa geen verdere steun verlenen.</p>
    </intervention>
    <intervention id="5-053" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">auteur. – Mijnheer de Voorzitter, dames en heren, het is zonneklaar dat wij als internationale gemeenschap veel van onze geloofwaardigheid verspelen door wat er in Afghanistan gebeurt. De leider van mijn partij, Emma Bonino, werd als Europees commissaris louter vanwege haar aanwezigheid door de Taliban gearresteerd, en enkele uren gevangen gehouden, louter omdat zij daar was om op te komen voor de rechten van vrouwen.</p>
      <p sl="it">Wij kunnen ons niet veroorloven dat de vrouwenrechtensituatie verder verslechtert op deze manier – hoezeer wij ook verschillen in onze meningen en opvattingen over gewapende interventie en afgezien van de ingenomen standpunten.</p>
      <p sl="it">Als geweldloze Radicale Partij hebben wij zes jaar geleden een zogeheten Satyagraha georganiseerd, een wereldwijde, geweldloze actie waarmee bepleit werd dat Afghanistan ook vrouwelijke ministers zou krijgen. Wat vandaag nodig is, is dat de internationale gemeenschap opnieuw gemobiliseerd wordt, opdat vrouwen niet alleen rechten krijgen, maar ook volledig worden opgenomen in de hoogste regionen van het politieke en institutionele leven.</p>
      <p sl="it">Het is duidelijk dat elke vorm van samenwerking met de Afghaanse regering gepaard moet gaan met behoedzaamheid en zorgvuldigheid, zoals ook al gezegd is, maar ook met de grootste vastberadenheid. Het zou namelijk echt een illusie zijn te denken dat een soort Realpolitik ten aanzien van de fundamentalistische partijen uiteindelijk vrede voor de lange termijn zou kunnen bewerkstelligen, in Afghanistan, maar ook in onze eigen steden en onze eigen landen.</p>
    </intervention>
    <intervention id="5-054" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">namens de PPE-DE-Fractie . – Mijnheer de Voorzitter, dit Parlement heeft 30 jaar geleden, in de herfst van 1979, voor het eerst een urgentieresolutie over Afghanistan goedgekeurd. Deze was opgesteld door Otto van Habsburg, van wie ik destijds medewerker was. Het ging er toen om te waarschuwen voor een inval van de Sovjet-Unie in Afghanistan. Enkele maanden later was die inval een feit.</p>
      <p sl="de">Sindsdien heeft het land verschrikkelijk te lijden gehad, en we zouden onszelf eigenlijk eens de vraag moeten stellen: wat is Afghanistan? In de eerste plaats gaat het om een zeer archaïsche stammenmaatschappij die je niet zomaar even kunt omvormen naar de maatstaven van de 21e eeuw. Ten tweede is het ook een land dat zeer gehecht is aan zijn onafhankelijkheid, die het tegenover zowel de Britse als de Russische imperialisten zwaar bevochten en behouden heeft. In de derde plaats is het een land dat in de 20e eeuw zwaar geleden heeft en dat door een – ik zal er maar geen doekjes om winden – twijfelachtige interventie van westerse mogendheden nu een president heeft die geen brede steun geniet onder de Afghanen.</p>
      <p sl="de">Dit is dus een heel ingewikkelde situatie. Laat er geen misverstand over bestaan: de heer Cappato weet dat ik geen 'Realpolitik' voorsta. Op het gebied van de mensenrechten ben ik absoluut niet bereid tot het sluiten van compromissen, dus we moeten ook zonder enige vorm van compromis strijden tegen deze wetgeving en tegen de onderdrukking van vrouwen. Maar we moeten wel zo te werk gaan dat we succes boeken en mogen niet de indruk wekken dat zaken van buitenaf worden opgelegd. We moeten in Afghanistan dus stap voor stap een moderne maatschappij opbouwen met behulp van de diverse bevolkingsgroepen die er leven.</p>
      <p sl="de">Dit betekent dat we moeten toewerken naar een politieke conceptie van Afghanistan en niet alleen moeten zoeken naar een militair antwoord, zoals tot nu is gebeurd. De wet moet dus worden herzien, zonder daarbij compromissen te sluiten. We zijn tenslotte met geld en troepen aanwezig in Afghanistan. Maar we moeten de Afghanen er wel bij betrekken en hun waardigheid respecteren. Dit geldt met name voor de waardigheid van de vrouw, ongeacht de opvatting van andersdenkenden.</p>
    </intervention>
    <intervention id="5-055" speaker_id="1061" name="Lissy GRÖNER" is_mep="True" mode="spoken" nationality="Germany" birth_date="31-05-1954" birth_place="Langenfeld" p_group="Socialist Group in the European Parliament" m_state="DE">
      <p sl="de">namens de PSE-Fractie. – Mijnheer de Voorzitter, met het oog op de ondertekening van deze sjiitische gezinswet waarin Afghaanse vrouwen worden geminacht verzoek ik de Commissie om de vrouwenrechten opnieuw tot centraal onderdeel van haar Afghanistanstrategie te maken.</p>
      <p sl="de">In november 2002 heeft de Sociaaldemocratische Fractie onder mijn leiding een delegatie naar Afghanistan gestuurd om ervoor te zorgen dat vrouwen bij de wederopbouw van het land niet zouden worden uitgesloten. We hebben toen gesproken met president Karzai, evenals met veel vertegenwoordigers van de regering en van vrouwen- en mensenrechtenorganisaties. Al die gesprekken waren beslist zeer bemoedigend. Grotere veiligheid, stabiliteit en welvaart voor vrouwen leken ineens binnen handbereik, ook voor vrouwen zonder boerka. Gezondheidszorg, onderwijs, opleiding en beroepsmogelijkheden werden opengesteld voor vrouwen nadat de Taliban waren verdreven. De hoogste kindersterfte ter wereld daalde eindelijk. De nieuwe grondwet werd dankzij onze tussenkomst uitgebreid met een quotum van 25 procent voor vrouwen in de eerste gekozen volksvertegenwoordiging en ook keerden rond de vier miljoen vluchtelingen terug naar hun door oorlogsgeweld verscheurde land.</p>
      <p sl="de">Vijf jaar na dato moeten we helaas vaststellen dat er weinig is veranderd. Weliswaar hebben vrouwenrechtenorganisaties als medica mondiale gezegd dat er een einde moest komen aan het geweld, maar hun waarschuwingen lijken in de wind te zijn geslagen. Begin april hebben Talibanfundamentalisten in Kandahar de Duits-Afghaanse vrouwenrechtenactiviste Sitara Achikzai vermoord. Ook andere vrouwen zijn doodgeschoten, onder wie de hoogste politiechef. Dat kunnen we niet over onze kant laten gaan, want het legt de bijl aan de wortel van de wederopbouw. We moeten zorgen dat de nieuwe sjiitische gezinswet geen kans krijgt.</p>
      <p sl="de">Het Europees Parlement moet onomwonden besluiten dat deze wet van tafel moet. Lukt dat niet, dan komt ook de internationale hulp aan Afghanistan in gevaar zolang de vrouwenrechten niet worden geëerbiedigd. Afghanistan treedt ofwel toe tot de internationale gemeenschap waar de mensenrechten worden nageleefd, of het land wordt overgelaten aan de onderdrukking van de Taliban. Dat dient de glasheldere boodschap aan de heer Karzai te zijn!</p>
    </intervention>
    <intervention id="5-056" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">namens de UEN-Fractie . – Mijnheer de Voorzitter, wat mij vooral treft in verband met de in Afghanistan doorgevoerde wetswijziging is het feit dat vrouwen het recht op medische zorg wordt ontzegd. Dit vloeit voort uit het verbod om zonder toelating van de echtgenoot het huis te verlaten en het verbod om medische onderzoeken te ondergaan.</p>
      <p sl="pl">Door de jarenlange burgeroorlog bevinden de ziekenhuizen en hun medische uitrusting in Afghanistan zich in erbarmelijke staat. De toegang tot water wordt bemoeilijkt door de aanwezigheid van landmijnen. Hygiënische vaardigheden en kennis over manieren om kleine kwaaltjes zonder medische hulp te verhelpen, worden niet langer van generatie op generatie doorgegeven, zoals van oudsher het geval was. Moeders leren jonge vrouwen niet meer dat ze kamille als ontsmettingsmiddel kunnen gebruiken wanneer ze hun kind een badje geven. De eenvoudige reden hiervoor is dat deze moeders vaak koelbloedig zijn vermoord. Naast deze dramatische situatie kan ook de moeilijke toegang tot artsen of gezondheidsvoorzieningen rampzalige gevolgen hebben voor een hele generatie. Ondanks de vele culturele verschillen moeten wij streven naar een oplossing voor dit probleem.</p>
    </intervention>
    <intervention id="5-057" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">namens de IND/DEM-Fractie . – Een spreekwoord in mijn land luidt: "papier is geduldig", uitdrukking voor de kloof tussen hoge idealen, respectievelijk voorschriften, en de dagelijkse werkelijkheid. Toepassing van het geciteerde gezegde op vrouwenrechten in Afghanistan levert een ontluisterend beeld op.</p>
      <p sl="nl">Met goed recht wijst de gezamenlijke resolutie op de Afghaanse grondwet en op door Kaboel geratificeerde internationale verdragen, die allemaal gelijke rechten voor mannen en vrouwen, gelijkheid van beide geslachten voor de wet claimen. Leg daar de reële positie van Afghaanse vrouwen eens naast. Kort geschetst komt de positie van Afghaanse vrouwen grosso modo in twaalf punten neer op een gemiddelde levensverwachting van 44 jaar, een hoog sterftecijfer bij bevallingen, namelijk 1 600 per 100 000 bevallingen. Slechts 14 procent van alle vrouwen boven de 15 jaar kan lezen. Een lage status, want vrouwen zijn het eigendom van de man. Veelvuldige, toenemende bedreiging en intimidatie van vrouwen in publieke functies, ja, ook moord. Nauwelijks bescherming door de eigen autoriteiten of buitenlandse troepen van Afghaanse vrouwenorganisaties tegen gerichte aanslagen. De familie bepaalt vooral of meisjes onderwijs volgen. Aanhoudende aanslagen op meisjesscholen. In november 2008 raakten bijvoorbeeld acht schoolmeisjes en vier docentes in de stad Kandahar verminkt door zuur dat Taliban in hun gezichten spoten.</p>
      <p sl="nl">Continue dreiging van seksueel geweld in en buiten het huwelijk. Circa 57 procent van alle meisjes wordt vóór hun zestiende verjaardag uitgehuwelijkt. Nauwelijks aangifte van misdrijven jegens vrouwen uit angst voor vergeldingsmaatregelen door familie, stam of daders of zelfs door de politie. Zelfverminking of zelfs zelfmoord door Afghaanse vrouwen vanwege hun uitzichtloze situatie.</p>
      <p sl="nl">Collega's, dit deprimerende beeld van de positie van Afghaanse vrouwen is allesbehalve volledig. Het onderstreept de ultieme noodzaak de papieren werkelijkheid van de legale status van Afghaanse vrouwen tot een nationale en internationale, ook Europese politieke prioriteit te maken.</p>
    </intervention>
    <intervention id="5-058" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Mijnheer de Voorzitter, met de nieuwe Afghaanse wet, die verkrachting binnen het huwelijk en ook kinderhuwelijken van sjiitische vrouwen effectief legitimeert, dreigt het land terug te keren naar de middeleeuwse praktijken van het Taliban-regime. Het is een feit dat deze wet het onderscheid tussen de gekozen Afghaanse regering en de door haar bestreden Taliban-terroristen voor wat betreft moderniteit en eerbiediging van de vrouwenrechten doet vervagen.</p>
      <p sl="en">Bovendien wordt het met deze wet moeilijk om de massale militaire en financiële bijstand van de internationale gemeenschap aan Afghanistan te rechtvaardigen. Ik voel mij bijzonder ongemakkelijk wanneer ik denk aan de soldaten van mijn land, het Verenigd Koninkrijk, die het leven laten om een regering te verdedigen die veel te veel toegeeft aan extremistische en obscurantistische gevoelens.</p>
      <p sl="en">Het pleit uiteraard voor president Karzai dat hij heeft verklaard de wet te zullen herroepen, al was er enorm veel internationale druk nodig om in dit stadium te geraken. Deze resolutie van het Europees Parlement is daar een voorbeeld van. De afschaffing van de wet mag ons overigens niet doen vergeten dat vrouwen in Afghanistan nog steeds dagelijks worden geconfronteerd met een gebrek aan opleidingsmogelijkheden, onrechtvaardigheid en discriminatie. Er moet nog een lange weg worden afgelegd om te bereiken dat Afghanistan ten volle deel uitmaakt van de moderne wereld en zich aan zijn bindende internationale verplichtingen houdt.</p>
    </intervention>
    <intervention id="5-059" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de Voorzitter, ondanks het feit dat Afghanistan het Verdrag inzake de uitbanning van alle vormen van discriminatie van vrouwen heeft ondertekend en dat de regering van president Karzai de juridische gelijkheid van mannen en vrouwen heeft afgekondigd en nu een kwart van de zetels in het Afghaanse Parlement aan vrouwen voorbehouden is, worden Afghaanse vrouwen in hun eigen land nog steeds als tweederangsburgers beschouwd.</p>
      <p sl="pl">Voor vele Afghaanse fundamentalisten is de plaats van de vrouw thuis en niet op school of op het werk. Een voorbeeld hiervan is een wet die onlangs door beide kamers van het Afghaanse Parlement werd goedgekeurd en door de president is ondertekend. Volgens deze nieuwe wet hebben vrouwen enkel met toestemming van hun echtgenoot of vader het recht om hun huis te verlaten, te studeren, te solliciteren of medische verzorging te ontvangen. Daarenboven kent de wet de voogdij over kinderen uitsluitend toe aan vaders en grootvaders. Gelukkig is deze wet nog niet van kracht geworden. Naar aanleiding van de talrijke protesten, zowel in Afghanistan als in het buitenland, is het wetsontwerp voorgelegd aan het Afghaanse ministerie van Justitie, dat nu moet onderzoeken of de tekst in overeenstemming is met de Grondwet en de internationale verdragen.</p>
      <p sl="pl">Het Europees Parlement zou de Afghaanse autoriteiten met aandrang moeten verzoeken om deze wet in te trekken, aangezien deze zonder enige twijfel in strijd is met het Verdrag inzake de uitbanning van alle vormen van discriminatie van vrouwen. Daarenboven dienen we er bij het Afghaanse ministerie van Justitie op aan te dringen dat ook alle andere wetten die vrouwen discrimineren worden afgeschaft. De Europese Unie als gemeenschap moet haar steun uitspreken aan het adres van iedereen die zich in Afghanistan inzet voor de vrouwenrechten. We mogen in geen geval toelaten dat alles wat tot nu toe op dit vlak is bereikt in één klap ongedaan wordt gemaakt.</p>
    </intervention>
    <intervention id="5-060" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Ik wil Voorzitter Hans-Gert Pöttering oprecht bedanken voor het feit dat hij mijn verzoek om dit discussiepunt bij de urgente resoluties van deze zitting onder te brengen heeft ingewilligd.</p>
      <p sl="sk">De waardigheid van de vrouw is een wezenlijk onderdeel van haar persoonlijkheid. De waardigheid van de vrouw moet worden geëerbiedigd in relaties en in het gezin. In elke maatschappij zou deze waarde de mensen moeten worden bijgebracht. Jonge vrouwen moeten in staat worden gesteld vrij en autonoom beslissingen te nemen. We kunnen de huidige situatie in Afghanistan niet accepteren. Discriminatie van vrouwen is een schending van de fundamentele mensenrechten, een vernedering van vrouwen en de vernietiging van hun individualiteit.</p>
      <p sl="sk">Ons beleid moet conceptioneel zijn, maar ook eenduidig. We kunnen niet aan de ene kant president Hamid Karzai voor het Europees Parlement laten spreken en aan de andere kant tolereren dat er in zijn land wetten worden aangenomen die indruisen tegen de fundamentele rechten van de mens.</p>
    </intervention>
    <intervention id="5-061" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Uiteraard zijn wij allen bezorgd over het feit dat in Afghanistan een wet in werking dreigt te treden die een discriminerende en vernederende behandeling van vrouwen toestaat binnen de familie en in de maatschappij. Deze daad conflicteert op flagrante wijze met de agenda die wij in Afghanistan uitdragen, eens te meer omdat de meeste NAVO-lidstaten hebben aangekondigd dat zij meer zullen gaan bijdragen aan de inspanningen om stabiliteit te brengen in Afghanistan. Natuurlijk is de militaire dimensie van de internationale aanwezigheid in dit land zeer belangrijk, wellicht zelfs doorslaggevend. Het gaat hier echter niet alleen om het waarborgen van vrede of het investeren in infrastructuur, maar ook om een veel complexer project: het moderniseren van de Afghaanse samenleving.</p>
      <p sl="ro">Voor wie bouwen wij scholen als Afghaanse meisjes worden gediscrimineerd en geen toegang krijgen tot onderwijs? Uiteraard pretendeert niemand dat de nieuwe Afghaanse samenleving een kopie van de westerse samenlevingen moet zijn, maar wij mogen onze ogen niet sluiten voor misstanden en schendingen van de mensenrechten onder het mom van respect voor de lokale culturele identiteit. Daarom ben ik van mening dat de Europese instellingen de plicht hebben een ferme boodschap te zenden aan de president …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="5-062" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, mijnheer de commissaris, dames en heren, Afghanistan kent een moeilijke geschiedenis. Ik denk dat juist de gezinnen daar heel sterk met elkaar verbonden zijn en dat de vrouw binnen dat gezin een belangrijke rol speelt. Daarom is het gezinsbeleid ook belangrijk voor de economische ontwikkeling en is het vooral belangrijk de kleine en middelgrote ondernemingen extra te ondersteunen.</p>
      <p sl="de">En vanzelfsprekend heeft het land een moderne infrastructuur nodig om zich beter te kunnen ontwikkelen. Ik denk dat met name infrastructuurprojecten zouden kunnen helpen om meer begrip te kweken tussen de verschillende bevolkingsgroepen. Natuurlijk gaat het dan ook om informatie- en communicatietechnologie, zodat het wereldbeeld daar langzamerhand verandert, terwijl de identiteit volledig behouden blijft.</p>
    </intervention>
    <intervention id="5-063" speaker_id="photo_generic" name="Antonio Tajani" is_mep="True" mode="spoken">
      <p sl="fr">vicevoorzitter van de Commissie. – Mijnheer de Voorzitter, dames en heren afgevaardigden, de wetgeving inzake familierechten voor de sjiitische gemeenschap in Afghanistan heeft terecht veel aandacht getrokken.</p>
      <p sl="fr">Wij volgen de politieke ontwikkelingen van nabij, via onze delegatie, de speciale vertegenwoordiger van de Europese Unie en de vertegenwoordigers van de lidstaten.</p>
      <p sl="fr">Uiteraard respecteren wij de onafhankelijkheid van het wetgevingsproces in Afghanistan, zeker als het gaat om de Grondwet, die inderdaad – in artikel 131 – mogelijkheden schept voor specifieke wetgeving voor de sjiitische gemeenschap. We hebben samen met onze partners echter bezwaar aangetekend tegen bepaalde artikelen van de eerder genoemde wet, omdat ze niet goed verenigbaar zijn met de Afghaanse grondwet en het internationaal recht. En dat terwijl de Afghaanse regering de geldigheid van dat recht heeft onderschreven.</p>
      <p sl="fr">De Europese Unie heeft daarom op 12 april protest aangetekend bij de Afghaanse regering. Wij hebben de Afghaanse regering daarbij gewezen op haar verplichtingen krachtens internationale overeenkomsten betreffende politieke en burgerrechten, discriminatie van vrouwen en rechten van kinderen.</p>
      <p sl="fr">We hebben erop gewezen dat de voorgestelde wetgeving het vrouwen moeilijk maakt om hun rechten op gelijkwaardige deelname aan het economische, sociale, culturele, burgerlijke en politieke leven in Afghanistan uit te oefenen.</p>
      <p sl="fr">Mogelijk hebben de reacties van de internationale gemeenschap en die van het Afghaanse maatschappelijk middenveld ertoe bijgedragen dat deze wetgeving voor een algemene herziening is teruggestuurd naar het ministerie van justitie, waarbij vooral gewezen werd op de verplichtingen van Afghanistan uit hoofde van het internationale recht. Het behoeft geen betoog dat die herziening zal plaatsvinden onder het gezag van de Afghaanse regering. Het is in de politieke context van dit land van cruciaal belang dat de regering haar verantwoordelijkheden binnen het wetgevend en institutioneel kader volledig aanvaardt.</p>
      <p sl="fr">We zullen de hier bedoelde herziening samen met onze internationale partners heel nauwlettend blijven volgen, onder andere in het kader van onze steun bij de institutionele herziening van het rechtsstelsel.</p>
    </intervention>
    <intervention id="5-064" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="5-065" speaker_id="23864" name="Toomas SAVI" is_mep="True" mode="written" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="en">Mijnheer de Voorzitter, elke mens heeft recht op een menselijk leven, in die zin dat niemand mag worden gediscrimineerd, ook niet op grond van geslacht. Helaas worden de mensenrechten die wij, Europeanen, als vanzelfsprekend beschouwen op grote schaal geschonden in tal van landen over de gehele wereld.</p>
      <p sl="en">Sinds de val van de Taliban is de situatie in Afghanistan verbeterd, ofschoon zich op het gebied van de mensenrechten in de praktijk maar weinig gunstige ontwikkelingen hebben doorgezet. Het voortdurende geweld tegen vrouwen is absoluut onaanvaardbaar. Het is dan ook van het grootste belang dat de Europese Unie druk uitoefent op de Afghaanse regering om de situatie weer onder controle te krijgen. Nog erger dan de controversiële wetten die de gelijkheid tussen mannen en vrouwen met voeten treden, is het feit dat mannen nog steeds hoger staan aangeschreven dan vrouwen in de Afghaanse samenleving zelf. Daarom moet de Europese Unie steun verlenen voor bewustmakingscampagnes ter bevordering van de gendergelijkheid en de eerbiediging van de mensenrechten.</p>
    </intervention>
  </section>
  <section id="creitem7" title="5.2. Steun voor het Speciale Tribunaal voor Sierra Leone">
    <intervention id="5-067" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Aan de orde is het debat over zes ontwerpresoluties over steun voor het Speciale Tribunaal voor Sierra Leone</p>
    </intervention>
    <intervention id="5-068" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">auteur . − Een van de problemen die van invloed zijn op de justitiële apparaten van veel landen in de wereld is niet zozeer het ontbreken van een goed gestructureerd juridisch kader, maar het niet ten uitvoer leggen van de besluiten die het justitieel apparaat neemt. In de landen die gebukt gaan onder een burgeroorlog, een permanent conflict of massamoorden, zijn de consequenties vanuit humanitair en ontwikkelingsoogpunt desastreus.</p>
      <p sl="ro">In het geval van het Speciale Tribunaal voor Sierra Leone is het eens te meer van belang dat de rechterlijke besluiten ten uitvoer worden gelegd, aangezien dit tribunaal een serie belangrijke precedenten schept binnen het internationale recht. Niet alleen is dit tribunaal het eerste in zijn soort dat is opgericht in hetzelfde land waar de gebeurtenissen waarvoor terecht wordt gestaan hebben plaatsgevonden, maar het is ook het eerste dat een Afrikaans staatshoofd dat nog in functie was aan het begin van het proces, te weten de voormalige president van Liberia, Charles Taylor, in staat van beschuldiging heeft gesteld en veroordeeld.</p>
      <p sl="ro">Deze feiten, in combinatie met de recente veroordeling van drie voormalige rebellenleiders uit de periode van de burgeroorlog, geven op krachtige wijze blijk van de vastberadenheid van de internationale gemeenschap en de regering van Sierra Leone om hard te strijden tegen het gevoel van straffeloosheid dat diegenen die een decennium lang wreedheden hebben begaan ten toon spreiden.</p>
      <p sl="ro">De internationale gemeenschap moet het voorgestelde project ter versterking van het justitieel en wetgevend proces in Sierra Leone tot een goed einde brengen. Het mandaat van het tribunaal eindigt binnenkort, in 2010, en de regering van Sierra Leone heeft expliciet aangegeven dat zij niet in staat is om de tenuitvoerlegging van de gewezen vonnissen te garanderen.</p>
      <p sl="ro">Het is dus essentieel dat de Europese Unie en haar internationale partners die betrokken zijn bij het vredesproces, de tenuitvoerlegging van de straffen die door het Speciale Tribunaal zijn opgelegd, aanmoedigen en ondersteunen. Niet alleen het vredesproces is hiervan afhankelijk, maar ook de stabiliteit in de regio en de geloofwaardigheid van de speciale tribunalen die met steun van de internationale gemeenschap in andere landen zijn opgericht.</p>
    </intervention>
    <intervention id="5-069" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">auteur. − Mijnheer de Voorzitter, het internationale humanitaire recht is een vrij nieuwe en in zekere zin onvolmaakte jurisprudentie, maar toch zijn er al belangrijke successen mee behaald. In Europa heeft het Internationale Tribunaal voor het voormalige Joegoslavië een onnoemelijk grote rol gespeeld bij de rechtspraak in een regio die was verscheurd door wrede oorlogen. Het Internationaal Tribunaal voor Rwanda in Tanzania heeft op soortgelijke wijze de verantwoordelijken van de Rwandese genocide van 1994 vervolgd.</p>
      <p sl="en">Wij weten dan ook dat deze tribunalen enorm nuttig kunnen zijn om door oorlog verscheurde regio’s te helpen een einde te maken aan het klimaat van straffeloosheid en de draad weer op te nemen. Dit soort rechtspraak is in vele opzichten even waardevol als financiële bijstand van de Europese Unie. Daarom is het belangrijk dat de internationale gemeenschap de Bijzondere Rechtbank voor Sierra Leone blijft steunen door in de lidstaten, waar nodig en vereist, veilige gevangenissen ter beschikking te stellen voor de opsluiting van veroordeelde tirannen.</p>
      <p sl="en">Een van mijn verwezenlijkingen in dit Parlement waar ik het meest trots op ben, is de rol die ik heb gespeeld bij de resolutie waarin dit Parlement Nigeria verzocht Charles Taylor uit te leveren aan de rechtbank. Dit verzoek is later daadwerkelijk ingewilligd door bemiddeling van de VN. Zonder een solide en goed onderbouwde bijzondere rechtbank voor Sierra Leone zullen tal van anderen echter ongestraft ontkomen.</p>
    </intervention>
    <intervention id="5-070" speaker_id="38733" name="Mikel IRUJO AMEZAGA" is_mep="True" mode="spoken" nationality="Spain" birth_date="06-10-1972" birth_place="Caracas " p_group="Group of the Greens/European Free Alliance" m_state="ES">
      <p sl="es">auteur . − Mijnheer de Voorzitter, twee jaar geleden had ik, in het kader van een missie onder leiding van mijn hier aanwezige fractiegenoot, mevrouw Marie Anne Isler Béguin, de gelegenheid om een bezoek te brengen aan Sierra Leone en aanwezig te zijn in het Speciale Tribunaal, waar ik me bewust werd van het geweldige werk dat dit tribunaal verricht, niet alleen voor Sierra Leone, maar voor de hele mensheid.</p>
      <p sl="es">Zoals hier al is opgemerkt, is met het Speciale Tribunaal voor Sierra Leone een precedent geschapen. Een precedent omdat, zoals de resolutie terecht aangeeft, dit het eerste tribunaal is dat is gefinancierd met vrijwillige bijdragen, het eerste tribunaal dat in het leven is geroepen in het land waar de veronderstelde misdaden plaatsvonden en het is ook het eerste tribunaal – zoals al is gezegd – waar een voormalig staatshoofd is berecht.</p>
      <p sl="es">Gelet op dit alles, niet alleen omdat het om een precedent gaat, maar omdat het een referentie is voor andere tribunalen die overeenkomstig zijn opgezet – zoals die van Rwanda, het voormalige Joegoslavië, Cambodja of Libanon –, is het onzes inziens hoogst noodzakelijk dat deze resolutie, waaraan we samen met het tribunaal al maanden werken, wordt aangenomen.</p>
      <p sl="es">Twee jaar geleden namen we een resolutie aan om de financiering van het tribunaal te steunen, omdat het toen een moeilijke periode doormaakte. Het had bijna geen geld meer en ontbeerde voldoende steun – en het is mede aan de Europese Commissie te danken dat die financiële steun er kwam.</p>
      <p sl="es">Nu vragen we vooral om twee dingen: ten eerste, dat degenen die veroordeeld zijn hun straf uitzitten – het gaat hier niet alleen om het functioneren van het tribunaal, dat het komende jaar zijn werkzaamheden beëindigt, maar om hetgeen het tribunaal ons nalaat als erfenis –; en ten tweede, dat hiervoor natuurlijk meer middelen voor beschikbaar komen.</p>
      <p sl="es">Al met al is het Speciale Tribunaal voor Sierra Leone een voorbeeld en een referentie voor ons allemaal en voor alle tribunalen die oorlogsmisdadigers hebben berecht. Het is een voorbeeld en een referentie, en het is een les voor ons van het op één na armste land ter wereld: bij het binnengaan in het tribunaal zagen we het motto “Geen vrede zonder gerechtigheid”. Juist daarom is het onze morele plicht, niet alleen als Europeaan maar als mens, ervoor te zorgen dat de nalatenschap van dit tribunaal een blijvende plaats krijgt in de geschiedenis van de mensheid.</p>
    </intervention>
    <intervention id="5-071" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">auteur . − Voorzitter, in Sierra Leone hebben, net als in buurland Liberia afschuwelijke misdaden plaatsgevonden. Veel burgers zijn gedood, voor de rest van hun leven ernstig invalide of psychisch gestoord geraakt.</p>
      <p sl="nl">De misdadigers die kindsoldaten de armen en benen van onschuldige burgers lieten afhakken, moeten worden gestraft en geen kans krijgen om hun misdaden te herhalen. Het ziet ernaar uit dat de poging om tussen 2000 en 2010 deze bestraffing te regelen, gaat mislukken. Het Speciale Tribunaal van de Verenigde Naties binnen Sierra Leone kan niet functioneren. Eventuele veroordeelden kunnen binnen Sierra Leone niet duurzaam worden opgesloten.</p>
      <p sl="nl">De vraag is nu wat wij nog kunnen bijdragen aan een betere uitkomst. Zonder financiering van buitenaf, zonder verlenging van het bestaan van het Speciale Tribunaal en zonder opvang in gevangenissen buiten Sierra Leone lukt het niet. Terecht vestigt de resolutie de aandacht op die mogelijkheden. Deze uitspraak moet snel leiden tot maatregelen, want anders is het te laat.</p>
    </intervention>
    <intervention id="5-072" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">namens de PPE-DE-Fractie . – Mijnheer de Voorzitter, in Polen zegt men 'wie a zegt, moet ook b zeggen'. Dit spreekwoord past perfect bij ons debat van vandaag, dat in eerste instantie over financiële steun voor het Speciale Tribunaal voor Sierra Leone gaat. We bevinden ons vandaag in een wereldwijde crisis en het tribunaal, dat dankzij de vrijwillige bijdragen van verschillende landen kan blijven bestaan, slorpt enorme geldbedragen op. Toch mogen we niet toelaten dat dit orgaan, dat uniek is in zijn soort, zijn werkzaamheden zou moeten stopzetten, met als gevolg een internationale blamage. Daarvan zal in elk geval sprake zijn indien het tribunaal om financiële redenen zou ophouden te bestaan en wanneer de beschuldigden zouden worden vrijgelaten.</p>
      <p sl="pl">Niet alleen de Europese Unie, maar mijns inziens vooral ook de Verenigde Naties, zijn verplicht om het werk van het tribunaal tot een goed einde te brengen, alsook om financiële steun te verzekeren en de door het tribunaal uitgesproken straffen uit te voeren.</p>
      <p sl="pl">De werkzaamheden van het tribunaal en de hoge kosten die daarmee gepaard gaan, zijn ook in Sierra Leone zelf bijzonder omstreden. Dit heeft te maken met het feit dat een groot aantal mensen in het land nog steeds op een schadeloosstelling wacht en dat Sierra Leone een van de armste landen ter wereld is. Om die reden mogen we de toekomst niet uit het oog verliezen wanneer we oordelen over het verleden.</p>
    </intervention>
    <intervention id="5-073" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">namens de UEN-Fractie . – Mijnheer de Voorzitter, het Speciale Tribunaal voor Sierra Leone heeft Issa Hassan Sesay, de opperbevelhebber van het Revolutionaire Verenigde Front (RUF), tot 52 jaar gevangenisstraf veroordeeld. Daarnaast heeft het ook Morris Kallon, een van de leiders van het RUF, tot veertig jaar gevangenisstraf veroordeeld en Augustine Gbao, die binnen het RUF verantwoordelijk is voor veiligheid, tot 25 jaar gevangenisstraf.</p>
      <p sl="pl">Zij waren het brein achter een van de wreedste rebellenbewegingen van de moderne tijd. Het toebrengen van ernstige verwondingen aan de burgerbevolking, in het bijzonder het op grote schaal amputeren van ledematen, het gebruik van seksueel geweld als wapen en het inlijven van kinderen in het leger zijn slechts enkele voorbeelden van de brutale methoden die onder het bevel van de beklaagden door het RUF werden gebruikt.</p>
      <p sl="pl">Een streng vonnis in deze zaak zou een sterk signaal zijn dat anderen ervan moet weerhouden om soortgelijke daden te plegen. Het zou er tegelijkertijd geen twijfel over laten bestaan dat de beschaafde, democratische wereld niet zal zwijgen en over een krachtig instrument beschikt om de daders van dit soort wreedheden aan te pakken. Dit instrument is het Speciale Tribunaal voor Sierra Leone, dat wij zowel financieel als politiek zouden moeten steunen.</p>
    </intervention>
    <intervention id="5-074" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Mijnheer de Voorzitter, ik ben blij dat dit debat nu eindelijk plaatsvindt. We hebben deze kwestie nu al bij een aantal zittingen op de dagorde proberen te plaatsen.</p>
      <p sl="fr">We willen vandaag, vlak voor het verstrijken van deze zittingsperiode, graag aandringen op steun voor Sierra Leone, één van de armste landen ter wereld dat er desondanks in geslaagd is dit bijzondere tribunaal op te zetten teneinde de verantwoordelijken voor de begane verschrikkingen te berechten.</p>
      <p sl="fr">Ik ben hoofd van de verkiezingsbeoordelingsmissie van de Europese Unie in Sierra Leone geweest, en ik geloof dat wij de morele en politieke plicht hebben om dit Tribunaal te steunen. Het zou toch onaanvaardbaar en onvoorstelbaar zijn als dit Tribunaal om – mogelijk – financiële redenen zijn werk niet zou kunnen voortzetten.</p>
      <p sl="fr">Ik roep de Commissie daarom op dit Tribunaal te steunen – inderdaad: met financiële middelen. De rechters van deze tribunalen hebben ons destijds al verzocht om geldelijke steun voor het voortzetten van deze bijzondere rechtspraak.</p>
      <p sl="fr">Maar het is nu ook een politieke kwestie geworden, aangezien het Tribunaal in 2010 opgeheven wordt. We moeten dus …</p>
      <a text="(De spreker wordt door de Voorzitter onderbroken.)"/>
    </intervention>
    <intervention id="5-075" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie. – Mijnheer de Voorzitter, geachte afgevaardigden, de Europese Commissie heeft zich er nadrukkelijk aan gecommitteerd Sierra Leone bij te staan in de overgang van een naoorlogse situatie naar een situatie van groei en ontwikkeling. De Commissie staat beslist achter de inspanningen van het land om de vrede, de stabiliteit en bovenal de democratie te consolideren.</p>
      <p sl="it">Het Speciale Tribunaal voor Sierra Leone heeft in dit verband een cruciale rol gespeeld, en blijft dat doen, in de context van het herstel van vrede en stabiliteit in het land. De Commissie erkent die rol en stelt deze zeer op prijs. Wij zijn ervan overtuigd dat de activiteiten van het Tribunaal aan iedereen de boodschap duidelijk kunnen maken dat geen enkele ernstige misdaad tegen de menselijkheid, geen enkele daad van genocide en geen enkele oorlogsmisdaad ongestraft zal blijven.</p>
      <p sl="it">Het Tribunaal voor Sierra Leone vervult in feite een essentiële functie in de ontwikkeling van het internationaal recht, dankzij de jurisprudentie die gaandeweg ontstaat over vraagstukken als de rekrutering van kindsoldaten en gedwongen huwelijken, die het onderwerp vormden van de eerste vonnissen van het Tribunaal. Met het oog daarop steunt de Commissie de werkzaamheden van het Tribunaal sinds 2003. Via het Europees instrument voor democratie en mensenrechten hebben wij het Tribunaal 2 700 000 euro gegeven. Doel van deze financiering was het ondersteunen van de activiteiten van het Tribunaal ter bevordering van de rechtsstaat, het internationaal humanitair recht en de mensenrechten in Sierra Leone en in de hele West-Afrikaanse regio.</p>
      <p sl="it">Bovendien heeft de Commissie in 2008 haar goedkeuring gehecht aan een project dat een miljoen euro uit het tiende Europees ontwikkelingsfonds ontvangt en dat in samenwerking met het Tribunaal en de regering van Sierra Leone is opgezet. Het project, dat in de periode 2009-2010 moet worden uitgevoerd, moet eerdere werkzaamheden integreren en heeft als doel een duurzame nalatenschap tot stand te brengen – met name door het ontwikkelen van de deskundigheid van juristen en het versterken van de instellingen in heel het rechtssysteem van Sierra Leone – die ook nadat het Tribunaal zijn activiteiten beëindigd heeft als betrouwbare basis kan dienen.</p>
      <p sl="it">Nadat zij op de hoogte was gesteld van begrotingsproblemen bij het Tribunaal, gaf de Commissie in 2008 noodhulp voor een bedrag van 2,5 miljoen euro. Dit bedrag werd gefinancierd met het stabiliteitsinstrument en was bedoeld om de financieringskosten van de medewerkers van het Tribunaal, en dan vooral de salarissen, te dekken. De Commissie heeft tot haar tevredenheid bericht ontvangen dat het Tribunaal het begrotingstekort voor enkele maanden heeft kunnen wegwerken. Wij hebben er vertrouwen in dat de internationale gemeenschap er ondanks de wereldwijde financiële crisis in zal slagen de middelen te vinden die het Tribunaal nodig heeft om zijn mandaat met succes en volledig te vervullen en het proces tegen de voormalige president van Liberia, Charles Taylor, te voltooien.</p>
      <p sl="it">Tot slot: het verzoek om nader onderzoek te verrichten naar de rol en de functies van de diverse speciale tribunalen heeft mijn steun. Ik kan u tot mijn genoegen namens de Commissie meedelen dat er op dat gebied twee initiatieven zullen worden gefinancierd in de rubriek mensenrechten, onder “Conflicten en veiligheid” van het zevende kaderprogramma voor onderzoek.</p>
    </intervention>
    <intervention id="5-076" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
    </intervention>
  </section>
  <section id="creitem8" title="5.3. Humanitaire situatie van de bewoners van kamp Ashraf">
    <intervention id="5-078" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Aan de orde is het debat over zes ontwerpresoluties over de humanitaire situatie van de bewoners van kamp Ashraf .</p>
    </intervention>
    <intervention id="5-079" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">auteur. − Mijnheer de Voorzitter, sommige leden van dit Parlement willen de leden van de Iraanse Volksmojahedin als helden of als een valabel alternatief voor het Iraanse regime voorstellen. Dat zijn ze echter niet.</p>
      <p sl="en">Tijdens mijn bezoeken aan Irak heb ik Koerdische, soennitische, sjiitische, christelijke, Turkmeense en andere leiders horen klagen over de rol van de Iraanse Volksmojahedin als instrument van Saddam Hoessein tijdens de operatie Anfar in 1988, die uitmondde in moordpartijen zoals het bloedbad van Halabja. Ook de Iraakse delegatie die hier deze week aanwezig was, heeft dat bevestigd. Zij heeft ons tevens verzekerd dat de Iraakse grondwet de regering van Irak ertoe verplicht het volste respect op te brengen voor de mensenrechten van de bewoners van kamp Ashraf, ongeacht of zij met de hulp van het Bureau van de hoge commissaris voor de vluchtelingen van de VN en het Internationale Rode Kruis naar Iran of een andere bestemming willen vertrekken of als politieke vluchtelingen in Irak wensen te blijven met inachtneming van de Iraakse wetgeving.</p>
      <p sl="en">Wij moeten begrip opbrengen voor het standpunt van de Iraakse regering, die wil voorkomen dat kamp Ashraf de betrekkingen van goed nabuurschap met Iran blijft schaden. De Irakezen kunnen Iran niet wegdenken. Het is er nu eenmaal. Het is een machtig buurland. Ofschoon de Volksmojahedin niet langer op de lijst van terroristische organisaties staat, is deze nog steeds een duistere beweging die hardhandig optreedt tegen leden die uit de organisatie willen stappen. Hoe het ook zij, de bewoners van kamp Ashraf zijn bovenal mensen wier mensenrechten geëerbiedigd moeten worden, los van het lot van de organisatie zelf of haar verleden. Zij moeten behandeld worden overeenkomstig de Conventie van Genève van 1951 betreffende de status van vluchtelingen en geen van de bewoners – ik herhaal, geen van de bewoners – mag worden gedwongen om naar Iran terug te keren.</p>
      <p sl="en">Maar laat één ding duidelijk zijn. Deze resolutie gaat niet over het Iraanse regime, dat zich al decennialang schuldig maakt aan onderdrukking van de eigen bevolking, wanbeheer en destabilisatie van het Midden-Oosten. Degenen die beweren dat een stem voor de amendementen van de PSE-Fractie en de Groenen, waarmee wordt getracht om de toon van deze resolutie in evenwicht te brengen, een stem voor het Iraanse regime is, zijn te kwader trouw of hebben geen argumenten meer.</p>
      <p sl="en">De geest van onze amendementen is eenvoudig. Wij willen een volledig beeld geven van de schendingen en de bedreigingen van de mensenrechten in en rond kamp Ashraf. Daarom verlangen wij bijvoorbeeld dat aan alle bewoners van het kamp toestemming wordt verleend om op een neutrale plaats geïnterviewd te worden door het Internationale Rode Kruis of het Bureau van de hoge commissaris voor de vluchtelingen van de VN, zonder de aanwezigheid van het kader van de Volksmojahedin, om op die manier inzicht te krijgen in hun reële wensen. Tevens verzoeken wij de leiders van de Volksmojahedin niet langer controle uit te oefenen op het leven van de bewoners van kamp Ashraf en hun met name toestemming te verlenen om het kamp te verlaten. Bovenal drukken wij echter onze bezorgdheid uit over de fysieke en psychologische dwang en de ernstige schendingen van de mensenrechten waarvan is aangetoond dat zij binnen de sekteachtige organisatie plaatsvinden. Om kort te gaan, wij hebben het hier over de individuele mensenrechten van de bewoners van kamp Ashraf. Ik stel dan ook voor dat wij bij de stemming de situatie van deze mensen en hun rechten voor ogen houden.</p>
    </intervention>
    <intervention id="5-080" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="en">auteur. − Mijnheer de Voorzitter, wij gaan vanochtend stemmen over een gezamenlijke ontwerpresolutie, medeondertekend door vier fracties, over de situatie in het vluchtelingenkamp Ashraf in Irak. In dat kamp wonen 3500 volkomen weerloze Iraanse mannen en vrouwen, leden van de democratische oppositie tegen het fundamentalistische Iraanse regime. Tijdens de jongste weken heeft de factie van de Iraakse regering die onder invloed van het Iraanse regime staat hen onder druk gezet en geïntimideerd. De kans op een tragedie is groot. Er kan ieder moment een drama losbarsten dat te vergelijken is met de ontwikkelingen in de Balkan waarvan wij nog niet zo lang geleden getuigen zijn geweest.</p>
      <p sl="en">Srebrenica ligt nog vers in ons geheugen en ik twijfel er niet aan dat alle leden van dit Parlement een tweede Srebrenica in Irak willen voorkomen. Onze ontwerpresolutie is een oproep om de publieke opinie over de gehele wereld te waarschuwen voordat zich een ramp voltrekt. Helaas hebben sommige collega’s amendementen ingediend die de bewoners in kamp Ashraf nog meer in gevaar brengen en het Iraanse regime en zijn afgevaardigden in Irak argumenten in de mond legt om onder deze mensen een bloedbad aan te richten.</p>
      <p sl="en">Ik heb onlangs zelf een bezoek aan het kamp gebracht en ik kan u verzekeren dat de aantijgingen die in de bedoelde amendementen worden geformuleerd volkomen ongegrond zijn. De bewoners van Ashraf verblijven er vrijwillig. Zij zijn vrij om het kamp te verlaten wanneer zij willen en zij onderhouden vriendschappelijke betrekkingen met de Iraakse bevolking uit de omgeving. Onze ontwerpresolutie heeft ten doel deze mensen te beschermen. Als de genoemde amendementen worden aangenomen, zal het tegenovergestelde resultaat worden bereikt, en dat zou niemand begrijpen.</p>
      <p sl="en">Waarde collega’s, dit is geen politieke kwestie: dit is een louter humanitaire aangelegenheid die bovendien ook nog bijzonder dringend is. Ik verzoek u dan ook met klem tegen alle amendementen op deze ontwerpresolutie te stemmen en de tekst te steunen zoals hij in onderling overleg is opgesteld door de vier ondertekenende fracties van zeer uiteenlopende politieke signatuur. Het leven van vele onschuldige en ongevaarlijke mensen is afhankelijk van uw stem. Laat hen alstublieft niet in de steek!</p>
    </intervention>
    <intervention id="5-081" speaker_id="28234" name="Angelika BEER" is_mep="True" mode="spoken" nationality="Germany" birth_date="24-05-1957" birth_place="Kiel" p_group="Group of the Greens/European Free Alliance" m_state="DE">
      <p sl="de">auteur . − Meneer de Voorzitter, waarde collega's, mijn fractie heeft deze resolutie niet ondertekend. Wij zullen dit alleen doen als de amendementen worden goedgekeurd die ik samen met Ana Gomes van de Sociaaldemocratische Fractie en met de Fractie De Groenen/Vrije Europese Alliantie heb ingediend.</p>
      <p sl="de">Het gaat hier om de kwestie van de Mojahedin, ofwel de Mojahedin-e Khalq (MKO), een verzetsbeweging die niet op democratische leest is geschoeid. Ik kan er het volgende over zeggen: het gaat om een gedegenereerde organisatie die te vergelijken is met een religieuze sekte en die de eigen leden, ook die in het kamp, meedogenloos onderdrukt. De leden worden psychisch en fysiek onder druk gezet om in het kamp te blijven. Bij degenen die weigeren hieraan gehoor te geven, worden alle relaties verbroken. Ook vinden er gedwongen scheidingen en ontvoeringen van kinderen plaats. Een wredere vorm van onderdrukking is nauwelijks denkbaar.</p>
      <p sl="de">Alle leden van de MKO leven zowel binnen als buiten het kamp in een volledig isolement. De MKO heeft iedere vorm van contact met de internationale pers en de media verboden. Bij interviews door de Amerikanen waren telkens kaderleden van de MKO aanwezig, waardoor mensen niet vrijuit konden spreken over hun echte problemen en zorgen.</p>
      <p sl="de">In het verleden is de MKO ertoe overgegaan om leden uit het noorden van Irak uit te leveren aan de beulsknechten van Saddam Hoessein. Die mensen zijn in de Abu Ghraib-gevangenis vervolgens vreselijk gemarteld en ter dood gebracht. Dit zijn slechts enkele voorbeelden die duidelijk maken hoe belangrijk deze gemeenschappelijke amendementen zijn, en daarom vraag ik u om vóór de amendementen te stemmen. Als de amendementen worden verworpen – ik wil hier geen misverstand over laten bestaan – en als de tekst van de resolutie in zijn huidige vorm wordt goedgekeurd, dan stemt u ermee in dat de MKO doorgaat met de onderdrukking in een kamp waarover zij de regie voert. Maar u bent dan ook medeverantwoordelijk voor wat de MKO nu al doet, namelijk dat zij haar leden oproept tot zelfverbranding, mocht het kamp vallen en niet langer onder internationaal toezicht staan. Dat is het tegendeel van wat we willen bereiken, en daarom doe ik een klemmend beroep op u om de amendementen goed te keuren die de PSE en mijn fractie hebben ingediend.</p>
    </intervention>
    <intervention id="5-082" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="en">auteur. − Mijnheer de Voorzitter, Iran wordt al dertig jaar lang bestuurd door een theocratische dictatuur. Die dictatuur dwingt haar onderdanen niet alleen zich aan de religieuze voorschriften te houden, maar probeert al wie zich niet voegt naar haar systeem te vermoorden. Gevolg hiervan is dat vele Iraniërs in ballingschap moeten leven, niet alleen in Europa maar ook in de naburige landen.</p>
      <p sl="en">Na de Anglo-Amerikaanse militaire invasie van Irak werd de Iraniërs die daar in ballingschap leven bescherming tegen Iran toegezegd. Nu staan de buitenlandse troepen op het punt zich terug te trekken uit Irak. Ik steun die terugtrekking, maar ben mij bewust van een mogelijk onvoorzien gevolg, namelijk dat het theocratische regime in Iran de gelegenheid aangrijpt om de oppositie buiten de eigen grenzen aan te vallen. Iran stelt alles in het werk om ervoor te zorgen dat deze mensen naar Iran worden uitgezet om ze vervolgens te kunnen vermoorden. In Irak kunnen de Iraanse ballingen op heel wat solidariteit rekenen. De invloed van Iran op Irak is evenwel toegenomen omdat het merendeel van de inwoners van Irak ook sjiitische moslims zijn.</p>
      <p sl="en">Ik heb schriftelijke vragen ingediend om de aandacht van de Raad te vestigen op de situatie van de 3400 mensen die in kamp Ashraf wonen. Het enige antwoord was dat de Raad deze kwestie nog niet had besproken. Vandaag behandelen wij hier een zeer belangrijke dringende resolutie over kamp Ashraf. In twee eerdere resoluties van 2007 en 2008 heeft dit Parlement de juridische status van de bewoners van Ashraf overeenkomstig de vierde Conventie van Genève bevestigd. Vandaag besteden wij bijzondere aandacht aan de huidige situatie door een resolutie aan te nemen die uitsluitend op Ashraf betrekking heeft. Deze tekst is een gezamenlijke tekst die is aangenomen door het merendeel van de fracties en die als evenwichtig kan worden aangemerkt. Doel is om een sterke boodschap uit te dragen naar de Iraakse regering en duidelijk te onderstrepen dat de rechten van de 3400 mensen in Ashraf, met inbegrip van duizend vrouwen, niet geschonden mogen worden onder druk van de Iraanse moellahs.</p>
      <p sl="en">Daarom is het belangrijk dat wij een eenduidige boodschap uitdragen, zonder amendementen die de resolutie ondermijnen en afzwakken, aangezien het hier uitsluitend gaat om de humanitaire situatie van de bewoners van Ashraf. Wij moeten vermijden om wijzigingen in de slottekst van de resolutie aan te brengen die de situatie nog bemoeilijken of het leven van deze weerloze mensen in gevaar brengen.</p>
      <p sl="en">De bewoners van Ashraf werden aan het begin van de invasie in 2003 door de VS-strijdkrachten met bommen bestookt. Later werden zij door de VS gescreend. Ook de Iraakse regering heeft elk van de mensen in Ashraf gescreend. Dat gebeurde in april van dit jaar. Alle bewoners zijn geïnterviewd, buiten Ashraf. Zij zijn aangemoedigd en aangespoord om het kamp te verlaten of terug te keren naar Iran. Slechts zes van hen zijn vertrokken: zes op 3400 mensen! Dat is de situatie, en wij moeten hun beslissing respecteren.</p>
    </intervention>
    <intervention id="5-083" speaker_id="4439" name="Mogens CAMRE" is_mep="True" mode="spoken" nationality="Denmark" birth_date="29-03-1936" birth_place="Randers" p_group="Union for Europe of the Nations Group - Vice" m_state="DK">
      <p sl="en">auteur. − Mijnheer de Voorzitter, de situatie in kamp Ashraf, waar 3500 leden van de voornaamste democratische Iraanse oppositiepartij verblijven, is sinds enige tijd reden tot grote bezorgdheid en is hier in dit Parlement tijdens de laatste jaren behandeld in diverse resoluties. In oktober vorig jaar heb ik samen met een delegatie van vier leden van dit Parlement een bezoek gebracht aan kamp Ashraf. Wij hebben er Amerikanen, Irakezen en VN-ambtenaren ontmoet. Zij beaamden allen onze bezorgdheid over de juridische status van de bewoners van Ashraf. De situatie is met name verontrustend sinds de VS-troepen de veiligheid van deze mensen begin dit jaar hebben overgedragen aan de Iraakse strijdkrachten.</p>
      <p sl="en">Sindsdien is de situatie danig verslechterd. De Iraanse Opperste Leider heeft de president van Irak eind februari, tijdens een bezoek aan Iran, in een officiële bekendmaking verzocht uitvoering te geven aan de wederzijdse overeenkomst om kamp Ashraf te sluiten en al zijn bewoners uit Irak te zetten.</p>
      <p sl="en">Sindsdien belegeren de Iraakse strijdkrachten het kamp. De Iraakse troepen hebben familieleden van bewoners van Ashraf, parlementaire delegaties, mensenrechtenorganisaties, advocaten, journalisten en zelfs artsen de toegang tot het kamp ontzegd en zij laten ook lang niet al het logistieke materiaal toe.</p>
      <p sl="en">Gelet op deze omstandigheden achtte dit Parlement het absoluut noodzakelijk om deze zaak te behandelen als een dringende kwestie. Wij hebben met alle fracties samengewerkt en hebben een gezamenlijke tekst opgesteld die evenwichtig is, rekening houdt met al onze zorgpunten en de internationale organisaties oproept om op lange termijn een juridische status te vinden voor de bewoners van kamp Ashraf.</p>
      <p sl="en">Helaas hebben de woordvoerders van Teheran, en hiermee bedoel ik degenen die de leugens uit de Iraanse hoofdstad geloven, een reeks amendementen ingediend. Ik meen dat wij duidelijk voor ogen moeten houden dat deze amendementen de veiligheid van de bewoners van Ashraf in gevaar brengen en derhalve verworpen moeten worden. Wij verzoeken u dan ook dringend de gezamenlijke tekst te steunen en tegen alle ingediende amendementen te stemmen.</p>
    </intervention>
    <intervention id="5-084" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">auteur . − Mijnheer de Voorzitter, geachte collega's, wij spreken hier over een 'kamp' terwijl het in feite om een kleine gemeenschap van mensen gaat die op basis van een moeilijk politiek besluit de wapens heeft neergelegd; mensen die hun eigen bescherming feitelijk hebben toevertrouwd aan de internationale gemeenschap. De reden waarom we dit onderwerp vandaag als urgente kwestie behandelen, is het gevaar dat deze mensen massaal worden uitgezet en dat al hun rechten met betrekking tot het Iraanse regime voor eens en voor altijd worden geschonden.</p>
      <p sl="it">Er kunnen ongetwijfeld vraagtekens worden gezet bij het niveau en de mate van democratie binnen de Volksmojahedin van Iran, hun organisatie, maar dat is niet de discussie die we moeten voeren en vormt ook niet de reden waarom we hebben verzocht de urgente procedure te gebruiken. De reden waarom we hebben verzocht om toepassing van de urgente procedure is dat we willen voorkomen dat deze kleine gemeenschap als geheel wordt aangevallen, dat de grondrechten van de bewoners met voeten worden getreden en dat ze in de handen van de Iraanse dictatuur terechtkomen.</p>
      <p sl="it">Vandaar dat de amendementen die ter tafel zijn gebracht simpelweg kunnen leiden tot verwarring over de regelrechte urgentie en noodzaak van deze boodschap en daarom hoop ik dat ze niet worden aangenomen.</p>
    </intervention>
    <intervention id="5-085" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">namens de PPE-DE-Fractie. – Mijnheer de Voorzitter, wij proberen hier vandaag een mogelijke grootschalige, menselijke tragedie te voorkomen.</p>
      <p sl="en">Bijna vierduizend mensen, leden van de Iraanse oppositie, lopen het gevaar spoedig door de Iraakse autoriteiten te worden uitgezet naar Iran, waar reeds meer dan tweeëntwintigduizend van hun vrienden zijn terechtgesteld. Er zij op gewezen dat dit de mensen zijn die ruchtbaarheid hebben gegeven aan het geheime nucleaire programma van Teheran en met vreedzame middelen oppositie voeren tegen een regime dat terrorisme exporteert.</p>
      <p sl="en">Het is in het belang van de democratische geloofwaardigheid van de Iraakse regering en van de regering van de VS, die aan deze mensen de status van beschermde personen heeft toegekend, om hun leven te beschermen, hun vrije wil en waardigheid te eerbiedigen en hun overeenkomstig het internationaal recht een veilige toekomst te garanderen. Maar in de eerste plaats verzoeken wij de Iraakse regering de blokkade van kamp Ashraf op te heffen.</p>
    </intervention>
    <intervention id="5-086" speaker_id="4522" name="Baroness NICHOLSON OF WINTERBOURNE" is_mep="True" mode="spoken" nationality="United Kingdom" birth_date="16-10-1941" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie. – Mijnheer de Voorzitter, ik ben van oordeel dat de heer Vidal-Quadras, een goede vriend van mij, en andere collega’s die hier eerder het woord hebben gevoerd, zich grondig vergissen en dat wij de amendementen wel degelijk moeten steunen, vooral omdat de Iraakse regering recentelijk meermaals heeft verklaard dat het niet in haar bedoeling ligt om de bewoners van kamp Ashraf te dwingen naar Iran terug te keren of naar een ander land uit te wijken.</p>
      <p sl="en">De Iraakse regering heeft reeds herhaaldelijk verzoeken ingediend bij verschillende landen, met inbegrip van diverse EU-lidstaten, om deze mensen op te vangen, maar wij hebben die verzoeken afgewezen.</p>
      <p sl="en">Van de 3400 mensen die in het kamp verblijven zijn er 1015 die een verblijfsvergunning bezitten en de status van ingezetene hebben in een bepaald land, waaronder tal van EU-lidstaten. Wij weigeren evenwel om deze mensen op te nemen. Waarom?</p>
      <p sl="en">De meeste kampbewoners hebben onder het vroegere regime van Saddam Hoessein professionele militaire training gekregen en zij maakten deel uit van de presidentiële wacht en andere veiligheidstroepen tijdens de gewelddadige onderdrukking van de opstand van de Iraakse bevolking na de bevrijding van Koeweit in 1991.</p>
      <p sl="en">Er zijn bewijzen te over dat deze mensen de Iraakse bevolking hardhandig hebben aangepakt toen het Iraakse leger weigerde om de door Saddam Hoessein opgedragen moorden uit te voeren. De families van de Iraakse slachtoffers kunnen dat niet vergeten en de Iraakse grondwet verbiedt de aanwezigheid van groeperingen als de NKO of de PKK op Iraaks grondgebied.</p>
      <p sl="en">Tweeduizend van deze mensen hebben zich geregistreerd bij het Bureau van de hoge commissaris voor de vluchtelingen van de VN in de hoop te worden overgeplaatst naar landen die bereid zijn hen op te nemen, en de Iraakse regering werkt reeds enkele jaren nauw samen met dat bureau om andere landen ertoe aan te sporen deze mensen op te vangen.</p>
      <p sl="en">Waarde collega’s, dit is een Iraakse aangelegenheid. Wat hier op het spel staat, is de soevereiniteit van Irak. Wij moeten dan ook vertrouwen hebben in de democratisch gekozen regering van het land. Het gaat hier om het recht en de plicht van de Iraakse regering en u kunt ervan op aan dat dit recht en deze plicht op correcte wijze worden vervuld.</p>
    </intervention>
    <intervention id="5-087" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik ben nooit een grote fan van de Iraanse Volksmojahedin geweest. Zij belijden een filosofie met islamitisch-marxistische wortels – wat op zich reeds een contradictio in terminis is – en zij genoten uiteraard gedurende vele jaren de bescherming van Saddam Hoessein, de Slager van Bagdad, die zij militair steunden.</p>
      <p sl="en">De laatste jaren zijn zij echter van houding veranderd en hebben zij aan het Westen waardevolle informatie verschaft over de schending van de mensenrechten in Iran en de geografische ligging van de geheime Iraanse installaties voor de verrijking van uranium. Daarom was het betwistbaar of zij nu wel of niet op de EU-lijst van verbonden terroristische organisaties moesten blijven staan. Wat ik echter onbetwistbaar acht, is dat de bewoners van kamp Ashraf in Irak recht hebben op juridische bescherming van de regering en de geallieerde strijdkrachten en niet mogen worden uitgezet naar Iran, waar zij haast zeker gefolterd en mogelijkerwijs terechtgesteld zullen worden.</p>
    </intervention>
    <intervention id="5-088" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, dit debat confronteert ons opnieuw met de beperkingen waaraan dringende kwesties onderhevig zijn. Het grote aantal verklaringen is te wijten aan het feit dat er onvoldoende tijd was voor behoorlijke onderhandelingen en raadpleging.</p>
      <p sl="en">Ik wil hier onderstrepen dat de oorspronkelijke socialistische tekst duidelijk verzet aantekent tegen elke vorm van gedwongen uitzetting en aandringt op strikte naleving van de Conventie van Genève en onbelemmerde toegang voor internationale mensenrechtenorganisaties. Aangezien ikzelf een compromis heb bereikt waarin verschillende fracties hun steun hebben toegezegd voor de amendementen 2, 3 en 6 en de sociaaldemocratische fractie haar fiat heeft gegeven aan de gezamenlijke resolutie, wens ik de heer Vidal-Quadras en de andere sprekers erop te attenderen dat wie beweert dat deze amendementen gebruikt kunnen worden als voorwendsel om de bewoners van het kamp te vermoorden, de waarheid geweld aandoet. Ongeacht of mensen de PMOI goed- of afkeuren zou niemand hier in dit Parlement tijdens een debat over de mensenrechten protest mogen aantekenen tegen amendementen die ten doel hebben te waarborgen dat enige of alle betrokkenen overal ter wereld hun verplichtingen op het gebied van de mensenrechten nakomen.</p>
    </intervention>
    <intervention id="5-089" speaker_id="23712" name="Jan ZAHRADIL" is_mep="True" mode="spoken" nationality="Czechia" birth_date="20-03-1963" birth_place="Praha" m_state="CZ">
      <p sl="cs">Mijnheer de Voorzitter, ik heb aan dertig seconden genoeg. Ik wil graag zeggen dat het mij een genoegen doet dat juist tijdens het Tsjechisch voorzitterschap de organisatie PMOI geschrapt is van de lijst van verboden organisaties van de Europese Unie, en dat we nu met de resolutie over kamp Ashraf de oppositie tegen het Iraanse regime blijven beschermen. Ik wil mijn dank uitbrengen aan iedereen die aan dit voorstel heeft meegewerkt, ongeacht hun politieke kleur en overtuiging, en ik hoop dat deze resolutie zal worden aangenomen in de vorm zoals zij is voorgesteld, zonder de wijzigingsvoorstellen, die de oorspronkelijke tekst in zeker zin zouden vervormen.</p>
    </intervention>
    <intervention id="5-090" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">Mijnheer de Voorzitter, ook ik wil graag bezwaar aantekenen tegen de stemming over deze gemeenschappelijke resolutie. De hier ingediende amendementen zijn in een ernstige mate misleidend.</p>
      <p sl="pt">Het is beslist niet waar dat er ook maar één vluchteling uit kamp Ashraf is die uit het alternatieve kamp naar Europa of zelfs maar naar een plaats binnen Irak is overgebracht met de hulp van het Hoge Commissariaat. Ik daag al degenen die beweren van wel uit om de Hoge Commissaris te vragen of er inderdaad iemand is overgebracht.</p>
      <p sl="pt">Dat zijn allemaal valse voorstellingen die maar één doel dienen – het vergemakkelijken van een bloedbad. Dat is waar het om gaat, niet meer en niet minder. Daarom vraag ik de indieners van deze amendementen om ze in te trekken. Het is beslist een schande; deze amendementen zijn een belediging voor dit Parlement.</p>
    </intervention>
    <intervention id="5-091" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie . − Mijnheer de Voorzitter, ik vraag u om te mogen spreken, maar dan wel op een moment waarop dat mogelijk is. Het feit dat alle afgevaardigden rondlopen, maakt dit wel heel erg lastig. Ik koester veel respect voor dit Parlement, maar het lijkt me echt onmogelijk om onder deze omstandigheden te spreken.</p>
    </intervention>
    <intervention id="5-092" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">U hebt gelijk.</p>
      <p sl="nl">Collega’s, het debat wordt niet gesloten voordat iedereen weer zit en stil is.</p>
      <p sl="nl">Ik richt mij tot de collega’s die zich in de gang bevinden en die aan het praten zijn: het debat wordt pas gesloten als de gesprekken zijn beëindigd en we naar de vicevoorzitter van de Commissie kunnen luisteren met gepast respect!</p>
    </intervention>
    <intervention id="5-093" speaker_id="photo_generic" name="Antonio Tajani" is_mep="True" mode="spoken">
      <p sl="it">vicevoorzitter van de Commissie . − Mijnheer de Voorzitter, ik wil u bedanken, omdat ik denk dat het een goede zaak is om deel te nemen aan debatten door te luisteren naar wat er wordt gezegd en door op gepaste wijze te spreken.</p>
      <p sl="fr">vicevoorzitter van de Commissie . − Ik zal verder gaan in het Frans. Mijnheer de Voorzitter, dames en heren afgevaardigden, de Commissie blijft de ontwikkelingen van de toestand in Irak volgen, en zeker als het gaat om kamp Ashraf.</p>
      <p sl="fr">Zoals we allemaal weten heeft de regering van Irak in januari 2009 het bestuur over deze zone weer overgenomen. Wat de humanitaire situatie in het kamp betreft: de Commissie heeft van het Internationale Comité van het Rode Kruis en andere internationale organisaties die de ontwikkelingen in de regio volgen begrepen dat de levensomstandigheden in het kamp niet ernstig zijn verslechterd en dat er geen schendingen van de internationale overeenkomsten zijn gesignaleerd.</p>
      <p sl="fr">De Commissie sluit zich aan bij het standpunt dat de sluiting van het kamp binnen een zeker juridisch kader haar beslag dient te krijgen en dat daaruit geen bedreiging mag volgen voor het leven, en de fysieke en morele integriteit van degenen die er nu verblijven. De internationale normen moeten worden toegepast en het beginsel van niet-uitwijzing dient te worden gerespecteerd.</p>
      <p sl="fr">De Iraakse regering heeft herhaaldelijk aangegeven dat ze bereid is de inwoners van het kamp op een behoorlijke manier te behandelen en dat ze niet van plan is de leden van deze organisatie op een illegale wijze het land uit te zetten dan wel anderszins te dwingen Irak te verlaten.</p>
      <p sl="fr">De Commissie dringt hoe dan ook – zoals altijd – aan op het respect voor de rechtsstaat, en ze gaat ervan uit dat de regering van Irak zich dienovereenkomstig zal gedragen.</p>
      <p sl="fr">De Iraakse autoriteiten hebben bij een ontmoeting met de Commissie in maart 2009 herhaald dat ze de internationale humanitaire normen zullen respecteren en geen geweld zullen gebruiken – en zeker niet om gedwongen terugkeer naar Irak te bewerkstelligen.</p>
      <p sl="fr">Het Iraakse ministerie voor de mensenrechten voert nu individuele gesprekken met de kampbewoners om vast te stellen wat hun rechten zijn en uit te vinden of ze naar Irak willen terugkeren dan wel er de voorkeur aan geven naar een derde land uit te wijken.</p>
      <p sl="fr">In de loop van de afgelopen weken hebben sommige leden ervoor gekozen het kamp te verlaten en ze hebben dat zonder problemen kunnen doen. De Commissie steunt deze ontwikkeling. Als de kampbewoners willen vertrekken, dient de regering van Irak ze toe te staan zich in een ander land te vestigen en de daartoe benodigde formaliteiten te vergemakkelijken.</p>
      <p sl="fr">De Commissie zal de ontwikkelingen samen met de vertegenwoordigers van de lidstaten ter plaatse blijven volgen.</p>
      <a text="(Applaus)"/>
    </intervention>
    <intervention id="5-095" speaker_id="4346" name="Miguel Angel MARTÍNEZ MARTÍNEZ" is_mep="True" mode="spoken" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="nl">Het debat is gesloten.</p>
      <p sl="nl">De stemming vindt zo dadelijk plaats.</p>
    </intervention>
  </section>
  <section id="creitem9" title="6. Goedkeuring van de notulen van de vorige vergadering">
    <intervention id="5-099" speaker_id="1311" name="Gary TITLEY" is_mep="True" mode="spoken" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">Mevrouw de Voorzitter, ik voer opnieuw het woord over artikel 28, lid 2, van het Reglement waarin wordt bepaald dat ieder lid vragen kan stellen aan de Voorzitter van het Parlement en binnen een termijn van dertig dagen antwoord op die vragen moet krijgen. Ik heb de Voorzitter op 19 maart een vraag gesteld. Vandaag is het 24 april en ik heb nog geen antwoord ontvangen.</p>
      <p sl="en">Ik heb de kwestie ook gisteren al aangekaart en er is mij beloofd dat die behandeld zou worden. Dat is echter nog steeds niet gebeurd. Ik vind het zeer moeilijk te begrijpen dat de Voorzitter van het Parlement het Reglement en de leden van het Parlement zo minacht dat hij bereid is om ze eenvoudigweg te negeren. Het gedrag van de Voorzitter lijkt mij volkomen afkeurenswaardig.</p>
    </intervention>
    <intervention id="5-100" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Mijnheer Titley, ik zal uw verzoek vanzelfsprekend doorgeven.</p>
      <a text="(De notulen van de vorige vergadering worden goedgekeurd)"/>
    </intervention>
  </section>
  <section id="creitem10" title="7. Stemmingen">
    <intervention id="5-102" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Wij gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem11" title="7.1. Vrouwenrechten in Afghanistan"/>
  <section id="creitem12" title="7.2. Steun voor het Speciale Tribunaal voor Sierra Leone"/>
  <section id="creitem13" title="7.3. Humanitaire situatie van de bewoners van kamp Ashraf">
    <intervention id="5-107" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik denk dat er een fout geslopen is in de tekst die de diensten van het Parlement op het internet hebben gepubliceerd. De formulering klopt niet en de tekst is niet in overeenstemming met de gezamenlijke ontwerpresolutie die mijn fractie samen met andere fracties heeft ingediend. Ik weet niet of u van dit probleem op de hoogte bent en of u er rekening mee kunt houden, maar de tekst in paragraaf 2 moet luiden: “Respecting the individual wishes of anyone living in Camp Ashraf as regards to their future;”. Dat is niet wat er is gepubliceerd, maar dat is wat in de tekst zou moeten staan.</p>
    </intervention>
    <intervention id="5-108" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Mijnheer Tannock, ik ben hiervan op de hoogte en alle taalkundige correcties zijn aangebracht.</p>
      <p sl="nl">Na de stemming</p>
    </intervention>
    <intervention id="5-109" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Mevrouw de Voorzitter, mag ik u erop wijzen dat achter mij, in het vak van extreem-rechts, een aantal mensen zitten die geen lid zijn, maar volgens mij wel gebruikmaken van de stemkaart van de leden.</p>
      <a text="(Tumult)"/>
    </intervention>
    <intervention id="5-110" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Mijnheer Martin, wij zullen dit controleren.</p>
    </intervention>
  </section>
  <section id="creitem14" title="7.4. Verdrag van de Verenigde Naties inzake de rechten van personen met een handicap (A6-0229/2009, Rumiana Jeleva)">
    <intervention id="5-113" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Mevrouw de Voorzitter, er is een stem nietig verklaard, want enkele momenten geleden stond hetzelfde aantal stemmen aangegeven. Een van de leden van dit Parlement heeft zojuist een ernstige beschuldiging geuit met betrekking tot de stemmingen die hier plaatsvinden. Daarom zou ik u willen verzoeken de werkzaamheden te staken totdat duidelijk is of er inderdaad leden zijn die stemmen wanneer zij niet mogen stemmen en wij hier niet met een valse aantijging te maken hebben. Het gaat immers om een zeer ernstige beschuldiging.</p>
      <a text="(Applaus)"/>
    </intervention>
    <intervention id="5-114" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Ik heb zojuist gezegd dat dit zal worden gecontroleerd. Dat wil zeggen dat het nu meteen gecontroleerd zal worden. We zijn ermee bezig.</p>
    </intervention>
    <intervention id="5-115" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mevrouw de Voorzitter, ik zal het met betrekking tot dit punt heel kort houden. Aangezien één van onze collega’s een beschuldiging heeft geuit, verzoek ik hem die beschuldiging toe te lichten. Het is inderdaad zaak, zoals u zelf zegt, dat die uitleg hier en nu wordt verschaft. En als zijn beschuldiging bij nader onderzoek laster blijkt te zijn, dan sta ik erop dat daaraan de nodige gevolgen worden verbonden.</p>
    </intervention>
    <intervention id="5-116" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Ik heb gezegd dat dit wordt gecontroleerd. De controle zal zo dadelijk zijn voltooid, dus ik zal u de komende minuten op de hoogte houden.</p>
    </intervention>
  </section>
  <section id="creitem15" title="7.5. Verdrag van de Verenigde Naties inzake de rechten van personen met een handicap (facultatief protocol) (A6-0230/2009, Rumiana Jeleva)"/>
  <section id="creitem16" title="7.6. Opstellen van profielen, met name op basis van etnische afstamming en ras, in het kader van de bestrijding van terrorisme, rechtshandhaving, immigratie, douane- en grenscontrole (A6-0222/2009, Sarah Ludford)"/>
  <section id="creitem17" title="7.7. Bescherming van de financiële belangen van de Gemeenschappen en de strijd tegen fraude - jaarverslag 2007 (A6-0180/2009, Antonio De Blasio)">
    <intervention id="5-121" speaker_id="36748" name="Antonio DE BLASIO" is_mep="True" mode="spoken" role="rapporteur" nationality="Hungary" birth_date="05-09-1955" birth_place="Pécs" p_group="Group of the European People's Party (Christian Democrats) and European Democrats" m_state="HU">
      <p sl="hu">Ik zal niet de volle twee minuten benutten. Dames en heren, ik wil uw aandacht vestigen op twee uiterst belangrijke feiten in verband met dit verslag. Het eerste punt is dat dergelijke verslagen al jaren worden opgesteld, maar dat de Raad deze verslagen tot nu toe nog geen enkele maal aan de orde heeft gesteld. Ik vind het een erg belangrijke kwestie dat de Raad zorgt dat de inhoud van dit verslag onder de aandacht van de lidstaten wordt gebracht. Dit zou er in grote mate toe bijdragen dat de kwijtingsprocedure van de Raad en de andere instellingen goed functioneert. Daarom stel ik voor dat het uitstel van de kwijtingsprocedure van de Raad in de herfst alleen mag worden geaccepteerd onder de voorwaarde dat dit verslag ook op de agenda wordt gezet. Dit zou van groot belang zijn opdat de Raad ook de wetgeving kan aannemen die we nu in behandeling hebben en de transparantie van de besteding van Europese fondsen garanderen. Ik wil iedereen bedanken die heeft meegewerkt aan dit verslag, de schaduwrapporteur en de indieners van amendementen. In de commissie hebben we het verslag met consensus aangenomen.</p>
    </intervention>
  </section>
  <section id="creitem18" title="7.8. Parlementaire immuniteit in Polen (A6-0205/2009, Diana Wallis)"/>
  <section id="creitem19" title="7.9. Goed bestuur in het gemeenschappelijk visserijbeleid: Europees parlement, regionale adviesraden en andere spelers (A6-0187/2009, Elspeth Attwooll)"/>
  <section id="creitem20" title="7.10. Statistieken over gewasbeschermingsmiddelen (A6-0256/2009, Bart Staes)"/>
  <section id="creitem21" title="7.11. Eisen inzake ecologisch ontwerp voor energiegerelateerde producten (herschikking) (A6-0096/2009, Magor Imre Csibi)"/>
  <section id="creitem22" title="7.12. Geharmoniseerde voorwaarden voor het in de handel brengen van bouwproducten (A6-0068/2009, Catherine Neris)">
    <intervention id="5-127" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Ik deel u mee dat de controle heeft uitgewezen dat er geen misbruik van het stemrecht heeft plaatsgevonden.</p>
      <p sl="nl">Om verdere discussie te voorkomen, zal ik de Voorzitter, en daarmee bedoel ik Voorzitter Pöttering, op de hoogte brengen en hij zal u meedelen wat er verder zal gebeuren.</p>
    </intervention>
  </section>
  <section id="creitem23" title="7.13. Grensoverschrijdende betalingen in de Gemeenschap (A6-0053/2009, Margarita Starkevičiūtė)"/>
  <section id="creitem24" title="7.14. Werkzaamheden van instellingen voor elektronisch geld (A6-0056/2009, John Purvis)"/>
  <section id="creitem25" title="7.15. Gezondheidsvoorschriften inzake niet voor menselijke consumptie bestemde dierlijke bijproducten (A6-0087/2009, Horst Schnellhardt)">
    <intervention id="5-132" speaker_id="1930" name="Horst SCHNELLHARDT" is_mep="True" mode="spoken" role="rapporteur" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, slechts twee korte opmerkingen: de vertaling kan bij diverse talen aanleiding geven tot verwarring. Daarom wil ik in de notulen laten opnemen dat de gewijzigde tekst "behalve vrij wild" in artikel 2, lid 2, onder a) altijd in combinatie met de tekst onder a bis) moet worden gelezen.</p>
    </intervention>
    <intervention id="5-133" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Ik verzeker u dat alle taalversies op dit punt zullen worden gecontroleerd, mijnheer Schnellhardt.</p>
    </intervention>
  </section>
  <section id="creitem26" title="7.16. Financiële ondersteuning van de betalingsbalansen van de lidstaten (A6-0268/2009, Pervenche Berès)"/>
  <section id="creitem27" title="7.17. Belastingheffing op inkomsten uit spaargelden in de vorm van rentebetaling (A6-0244/2009, Benoît Hamon)"/>
  <section id="creitem28" title="7.18. Gemeenschappelijk BTW-stelsel in verband met belastingontduiking bij invoer en andere grensoverschrijdende handelingen (A6-0189/2009, Cornelis Visser)">
    <intervention id="5-138" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Ik wil nog even terugkomen op de stemming over mijn verslag. Dit was een tweede lezing. Alle fracties in het Parlement hadden een politiek akkoord met de Raad om een aantal amendementen aan te nemen zodat deze verordening ook daadwerkelijk verordening kon worden.</p>
      <p sl="nl">Door de massale afwezigheid van collega's - meer dan 400 collega's zijn afwezig - hebben wij het pakket amendementen waarvoor in tweede lezing een gekwalificeerde meerderheid vereist is, d.w.z. 393 stemmen, niet kunnen aannemen. Wij hebben slechts 387 stemmen op de 395 uitgebrachte stemmen gehaald. Door de massale afwezigheid van collega's hebben wij ons akkoord met de Raad gebroken.</p>
      <p sl="nl">Ik zou dus aan het Bureau en de administratie van het Parlement willen vragen om te kijken hoe wij dit alsnog kunnen corrigeren vóór het Parlement na 7 mei op reces gaat, zodat wij dit tijdens de volgende zitting nog kunnen behandelen en herstellen.</p>
    </intervention>
    <intervention id="5-139" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Ik moet u zeggen, mijnheer Staes, dat wij ons dit ook al hadden afgevraagd, en dat wij erop zullen toezien, want u hebt hier een punt; het is een echt probleem.</p>
    </intervention>
  </section>
  <section id="creitem29" title="7.19. Mechanisme voor financiële ondersteuning op middellange termijn van de betalingsbalansen van de lidstaten">
    <intervention id="5-142" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mevrouw de Voorzitter, ik wil op dit punt graag het woord nemen, aangezien wij in de Commissie economische en monetaire zaken al een uitvoerig debat hebben gevoerd over wat er met deze leningen precies gemoeid is. De PPE-DE-Fractie heeft toen een amendement ingediend omdat deze fractie meende dat er geen rechtsgrond bestond voor een Europese lening.</p>
      <p sl="fr">We zijn het uiteindelijk eens geworden over een amendement dat we aansluitend op een vergelijk met de heer Langen – de belangrijkste onderhandelaar voor de PPE-DE-Fractie, ook al was hij voor deze kwestie niet de schaduwrapporteur – hebben geformuleerd. Volgens dat amendement is er geen specifieke rechtsgrond voor een communautaire lening. Dat zijn de omstandigheden waarin dit amendement nr. 2 is ingediend. Ik was daarom ten zeerste verbaasd toen geraadpleegde deskundigen mij vertelden dat er op de lijst van de PPE-DE-Fractie één minus voorkwam. Ik wil de heer Langen daarom graag bij dezen in de gelegenheid stellen om zijn lijst te corrigeren.</p>
    </intervention>
    <intervention id="5-143" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, er is voor mij geen enkele reden om hier uit te leggen hoe de stemlijsten van mijn fractie tot stand komen. We hebben het debat daarover gevoerd en kunnen ons, na alles nogmaals te hebben bekeken, zonder meer vinden in dit amendement.</p>
    </intervention>
  </section>
  <section id="creitem30" title="7.20. Regelgevingsaspecten van nanomaterialen (A6-0255/2009, Carl Schlyter)">
    <intervention id="5-146" speaker_id="28139" name="Carl SCHLYTER" is_mep="True" mode="spoken" role="rapporteur" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Mevrouw de Voorzitter, ik wil slechts zeggen dat de Commissie ten aanzien van dit nieuwe, belangrijke beleidsterrein een voorstel voorlegde dat ons deed denken dat alleen uitvoeringsbepalingen voor de huidige wetgeving volstonden. Het Parlement stelt nu de erg duidelijke eis dat de Commissie alle relevante wetgeving moet herzien zodat wij consumenten, werknemers en het milieu kunnen beschermen tegen de negatieve gevolgen van de nanoproducten en zodat ze een markt kunnen krijgen die veilig en betrouwbaar is en zich ontwikkelt. Ik herinner eraan dat de Commissie twee jaar heeft om de eis van het Parlement in te willigen en dat het Parlement dankzij een compromis in de stemming vandaag erg duidelijk zal tonen dat het bijna unaniem achter deze eis staat.</p>
      <p sl="sv">Het is nu tijd voor de Commissie om onverwijld aan een herziening te beginnen werken zodat de nanotechnologie wettelijk geregeld kan worden op een manier die de burgers beschermt.</p>
    </intervention>
  </section>
  <section id="creitem31" title="7.21. Jaarlijkse debat over de in 2008 geboekte vooruitgang in de Europese ruimte van vrijheid, veiligheid en rechtvaardigheid (RVVR) (artikelen 2 en 39 EU-Verdrag)"/>
  <section id="creitem32" title="7.22. Conclusies van de Top van de G20"/>
  <section id="creitem33" title="7.23. Consolidatie van stabiliteit en welvaart in de westelijke Balkan (A6-0212/2009, Anna Ibrisagic)"/>
  <section id="creitem34" title="7.24. Situatie in Bosnië-Herzegovina">
    <intervention id="5-152" speaker_id="1191" name="Doris PACK" is_mep="True" mode="spoken" nationality="Germany" birth_date="18-03-1942" birth_place="Schiffweiler/Saar" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, ik wilde vragen of u hebt gehoord dat in artikel 6 het woord "centraal" voor "staat" moet worden geschrapt om te zorgen dat de formulering overeenkomt met de andere teksten.</p>
    </intervention>
    <intervention id="5-153" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Ja, wij zullen zeer zeker alle taalversies nagaan, mevrouw Pack.</p>
    </intervention>
  </section>
  <section id="creitem35" title="7.25. Non-proliferatie en de toekomst van het Verdrag inzake de niet-verspreiding van kernwapens (NPV) (A6-0234/2009, Angelika Beer)"/>
  <section id="creitem36" title="7.26. Rechten van personen met een handicap"/>
  <section id="creitem37" title="7.27. 25e jaarverslag van de Commissie over de controle op de toepassing van het gemeenschapsrecht (2007) (A6-0245/2009, Monica Frassoni)"/>
  <section id="creitem38" title="8. Stemverklaringen">
    <intervention id="5-158" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Wij gaan nu over tot de stemverklaringen.</p>
    </intervention>
    <intervention id="5-159" speaker_id="28343" name="Bogusław ROGALSKI" is_mep="True" mode="spoken" nationality="Poland" birth_date="11-03-1972" birth_place="Maków Mazowiecki" p_group="Independence/Democracy Group" m_state="PL">
      <p sl="pl">Mevrouw de Voorzitter, ik zou nader willen ingaan op de ernstige beschuldiging die in dit Parlement aan het adres van alle EP-leden is geuit en op de zwartmakerij van het Europees Parlement door de heer Martin. Hij heeft gezegd dat sommige Parlementsleden niet zelf stemmen, maar een gevolmachtigde sturen die bij de stemming gebruik maakt van de stemkaarten van deze Parlementsleden. Dit is onaanvaardbaar, aangezien de werkzaamheden van het Europees Parlement rechtstreeks worden uitgezonden. Op de tribune van dit Parlement zitten EU-burgers die vandaag, in een verkiezingsjaar, iets ongelooflijks hebben gehoord. Dit zijn lasterlijke aantijgingen. Ik zou het Bureau willen vragen om tijdens zijn volgende bijeenkomst van de heer Martin te eisen dat hij zijn woorden terugneemt en zijn excuses aanbiedt aan alle leden van dit Parlement.</p>
    </intervention>
    <intervention id="5-160" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Mijnheer Rogalski, zoals u hebt kunnen vaststellen, heb ik verzocht dat onmiddellijk zou worden nagegaan of het waar was of niet.</p>
      <p sl="nl">Dat is dus opgetekend. Het was niet waar. Dat wordt dus vastgelegd in het officiële verslag van de vergadering. Ik vraag nu de Voorzitter van dit Parlement welke vervolgmaatregelen geboden zijn en dan ligt het verder bij het Bureau.</p>
    </intervention>
    <intervention id="5-161" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Mevrouw de Voorzitter, u hebt dit probleem inderdaad snel aangepakt, maar desalniettemin vind ik het onaanvaardbaar dat een van de leden zomaar opstaat uit zijn stoel en een ander lid van dit Parlement zulk een ernstige beschuldiging naar het hoofd slingert. Het ligt niet in mijn bedoeling om hier een lans te breken voor de heer van extreemrechts, maar het is een feit dat de Voorzitter van het Parlement de rechten van de leden moet handhaven en beschermen. Wij worden beticht van de meest uiteenlopende vergrijpen, maar wij hebben recht op een fatsoenlijke en vanuit ethisch oogpunt correcte behandeling door onze collega’s, zowel binnen als buiten dit Parlement.</p>
    </intervention>
    <intervention id="5-162" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Met uw welnemen, ik heb alles gedaan wat u genoemd hebt. U hebt gezien dat wij geprobeerd hebben de zaken snel af te handelen, omdat het inderdaad een belangrijke kwestie was. Ik ben het volkomen met u eens, en we zullen zien welk vervolg aan deze zaak zal worden gegeven.</p>
    </intervention>
    <intervention id="5-163" speaker_id="1429" name="Christopher BEAZLEY" is_mep="True" mode="spoken" nationality="United Kingdom" birth_date="05-09-1952" birth_place="Bexhill " p_group="Group of the European People's Party (Christian Democrats) and European Democrats" m_state="GB">
      <p sl="en">Mevrouw de Voorzitter, in aansluiting op deze kwestie en uw bijzonder gevatte repliek, wil ik nog even signaleren dat ik er gisteren niet in ben geslaagd de aandacht van uw collega te trekken om mee te delen dat dezelfde afgevaardigde – ik weiger de term “geachte” afgevaardigde te gebruiken – een artikel in de Oostenrijkse pers heeft gepubliceerd waarin hij een personeelslid van het Parlement bij naam noemt. Ongeacht of de beschuldigingen waar of niet waar zijn, lijkt ook dat mij een voorbeeld van volkomen ongehoord gedrag. Het is goed mogelijk dat de geloofsbrieven van de betrokkene niet eens worden onderzocht als de Oostenrijkse kiezers dwaas genoeg zijn om hem te steunen.</p>
    </intervention>
    <intervention id="5-164" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Ik neem nota van wat u zegt, mijnheer Beazley. Wij zijn het er allemaal over eens dat we hier, zoals dat heet, het hoofd koel moeten houden, maar bedenkt u wel, mijnheer Beazley: dit soort dingen keren zich doorgaans altijd tegen degene die er verantwoordelijk voor is.</p>
    </intervention>
    <intervention id="5-167" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Mevrouw de Voorzitter, dit verslag ging over de rechten van personen met een handicap. Ik wil hier aandacht en erkenning vragen voor het werk dat de heer Howitt, een van de vertegenwoordigers van de Labourpartij hier in het Parlement, heeft verricht in zijn strijd voor mensen met een handicap.</p>
      <p sl="en">Ik ben altijd een hevig voorstander geweest van initiatieven om mensen met een handicap de kans te geven aan sport te doen. Wij zijn allemaal bekend met de Paralympische beweging, maar dit jaar hebben het Europees Parlement en de Commissie voor het eerst hun erkenning uitgesproken voor het schitterende werk dat wordt geleverd door Tim Shriver en zijn Special Olympics voor mensen met een verstandelijke beperking. Deze organisatie biedt overal ter wereld programma’s aan en een daarvan zal nu medegefinancierd worden uit de begroting van de Europese Unie.</p>
      <p sl="en">Ik had het voorrecht om dit jaar zowel de zomerspelen in Shanghai als de winterspelen in Boise, Idaho, bij te wonen. De emoties die je voelt wanneer je de atleten ziet deelnemen en strijden zijn onbeschrijfelijk. Ik wilde slechts duidelijk maken dat ik deze resolutie ten volle steun.</p>
    </intervention>
    <intervention id="5-169" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik denk dat dit weer zo’n verslag is waarmee vele mensen blij zullen zijn. In de strijd voor meer energiebesparing en een efficiënter energiegebruik verlangen wij mijns inziens allemaal naar energie-efficiëntere producten. Ik moet u er echter nogmaals op attenderen dat wij hier in het Parlement het voorbeeld zouden moeten geven.</p>
      <p sl="en">Wanneer wij het hebben over energie-efficiëntie moeten wij ervoor zorgen dat wij ook in ons eigen Parlement orde op zaken stellen. Het Europees Parlement beschikt over drie gebouwen – twee Parlementsgebouwen en één administratief gebouw –: één in Brussel, één in Straatsburg en één in Luxemburg. Daaruit blijkt overduidelijk dat wijzelf op het gebied van de energie-efficiëntie niet de daad bij het woord voegen.</p>
      <p sl="en">Het is tijd dat wij het voorbeeld geven. Het is tijd dat wij de strijd voor energie-efficiëntie op de voorgrond plaatsen. Wij moeten het Parlementsgebouw in Straatsburg en de administratieve gebouwen in Luxemburg sluiten en ons beperken tot Brussel.</p>
    </intervention>
    <intervention id="5-171" speaker_id="2075" name="Michl EBNER" is_mep="True" mode="spoken" nationality="Italy" birth_date="20-09-1952" birth_place="Bozen/Bolzano" p_group="Group of the European People's Party (Christian Democrats) and European Democrats" m_state="IT">
      <p sl="de">Mevrouw de Voorzitter, ik wil graag zeggen dat deze grensoverschrijdende betalingen grote voordelen bieden en aantonen dat de Europese Unie door een positieve oplossing en het wegnemen van verdere obstakels dicht bij de burger staat en dat zij regelingen ontwerpt die het dagelijks leven voor de burger makkelijker maken. Ik ben er op basis van dit verslag stellig van overtuigd en ben positief gestemd dat we op dit punt een belangrijke stap in de goede richting hebben gezet en dat het leven binnen de Europese Unie eenvoudiger wordt. Ik hoop dat dit voorbeeld ook op andere terreinen navolging krijgt.</p>
    </intervention>
    <intervention id="5-173" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik hoop dat mijn stemverklaring geen kleingeestige reacties uitlokt zoals men die kan verwachten van de andere kant van dit Parlement.</p>
      <p sl="en">Ik denk dat wij het er allen over eens zijn dat belastingontduiking moet worden aangepakt, maar tegelijkertijd moeten wij begrijpen dat hardwerkende ondernemers die werkgelegenheid en rijkdom voor anderen creëren en daarvoor in hoge mate worden belast, er de voorkeur aan geven hun geld op legale wijze over te boeken naar een milder belastingklimaat.</p>
      <p sl="en">Ik denk dat wij het er allen over eens zijn dat fraude bestreden moet worden, maar laten wij niet met harde hand optreden tegen legale overboekingen. Wij kunnen argumenteren dat dergelijke acties zullen leiden tot de uitbanning van mildere belastingklimaten en dat wij op die manier uiteindelijk allemaal meer belastingen zullen moeten betalen, en ik weet dat sommige mensen, met name de leden aan de andere kant van dit Parlement, daar blij mee zouden zijn. Wij moeten echter ook oog hebben voor de onvoorziene gevolgen van onze acties, en als wij te hardhandig optreden tegen milde belastingklimaten zullen we alleen maar bewerkstelligen dat het geld niet langer van het ene land naar het andere wordt overgeboekt, maar dat het broodnodig kapitaal, de broodnodige innovatie en het broodnodige ondernemerschap Europa definitief vaarwel zegt.</p>
    </intervention>
    <intervention id="5-174" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Mevrouw de Voorzitter, ik heb tegen het verslag-Hamon gestemd. Dat verslag is nog slechter dan het Commissievoorstel betreffende belastingheffing op inkomsten uit spaargelden. Een meerderheid in dit Parlement – een aantal afgevaardigden dat overigens nog lang niet dé meerderheid in dit Parlement vormt – heeft echter tegen elk gezond verstand in gestemd vóór het afschaffen van het systeem van inhouding bij de bron – dat heel goed functioneert –, zodat we alleen het systeem voor de uitwisseling behouden. En dat systeem is nu juist duur, bureaucratisch en inefficiënt. Het is onbegrijpelijk!</p>
      <p sl="fr">Ik wil graag geloven dat de meeste leden hier niet goed bekend zijn met deze kwestie. Anders zouden ze nooit hun voorkeur hebben uitgesproken voor een systeem van informatie-uitwisseling en gestemd voor het afschaffen van een systeem dat efficiënt en niet duur is, en bovendien verzekert dat iedereen belasting op inkomsten uit spaargeld betaalt.</p>
      <p sl="fr">De heer Hamon heeft me gezegd dat het niet van belang is dat iedereen belasting betaalt. Hij heeft me gisteravond gezegd: “Ik wil weten dat de Fransen …”</p>
      <a text="(De spreker wordt door de Voorzitter onderbroken)"/>
    </intervention>
    <intervention id="5-175" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Mevrouw de Voorzitter, ik wil even nader ingaan op dezelfde kwestie in verband met de vrije stemming. In principe heb ik geen bezwaar tegen bronbelasting, maar ik vind wel dat wij duidelijk moeten aangeven dat belastingontduiking onaanvaardbaar is.</p>
      <p sl="en">Ik kan mij vinden in de verklaringen dat belastingconcurrentie een goede zaak is. Ik ben van oordeel dat dit daadwerkelijk zo is. En ik denk dat al wie deze kwestie objectief beschouwt, kan beamen dat belastingconcurrentie inderdaad een goede zaak is. Mensen zeggen me vaak: “Wat een voordeel! In Ierland bedraagt de vennootschapsbelasting slechts 12,5 procent”. En dan antwoord ik: “Als dat het probleem is, waarom hebben jullie dan geen vennootschapsbelasting van 12,5 procent in jullie land?”. Maar hier stuiten wij op een moeilijkheid. Wij moeten dan ook duidelijk maken dat belastingontduiking uit den boze is. Belastingontduiking is een strafbaar feit en wij moeten er werkelijk voor zorgen dat wij niet te dicht in de buurt komen van degenen die zich aan dergelijke praktijken schuldig maken.</p>
      <p sl="en">Wij zijn onlangs getuige geweest van de gevolgen die slechte voorschriften en slechte praktijken voor de financiële wereld hebben. Samengevat, in principe ben ik niet tegen bronbelasting, al wens ik te onderstrepen dat het probleem van de belastingontduiking een krachtigere aanpak vergt.</p>
    </intervention>
    <intervention id="5-177" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">namens de PPE-DE-Fractie. – Mijn fractie, de Fractie van de Europese Volkspartij (Christen-democraten) en Europese Democraten, is verheugd over het resultaat van de stemming van vandaag over het verslag van Catherine Neris over het voorstel voor een verordening tot vaststelling van geharmoniseerde voorwaarden voor het in de handel brengen van bouwproducten.</p>
      <p sl="sk">In eerste lezing was goedkeuring van de Raad niet mogelijk, omdat enkele lidstaten het niet eens waren met het voorstel om prestatieverklaringen verplicht te stellen. Met de uitslag van de stemming van vandaag neemt het Parlement een positie in ten opzichte van politiek gevoelige kwesties, vooral de CE-markering, waarmee het de Raad ervan zou kunnen overtuigen een gemeenschappelijke positie in te nemen en vervolgens met het Parlement en de Commissie het verslag in tweede lezing goed te keuren.</p>
      <p sl="sk">Mijn fractie, de PPE-DE, stond, volgens een akkoord met de Sociaaldemocratische Fractie in het Europees Parlement, De Fractie Alliantie van Liberalen en Democraten voor Europa en Fractie De Groenen/Vrije Europese Alliantie, alleen achter de technische verbeteringen van de tekst. Door middel van wijzigingsvoorstellen hebben we de tekst die in de Commissie interne markt en consumentenbescherming was goedgekeurd vervolgens aangepast aan de werktekst van de Raad. De PPE-DE stond niet achter de wijzigingsvoorstellen 17 en 54 die in de commissie werden goedgekeurd, omdat de fractie zich aansloot bij het voorstel van de Commissie: we zijn tegen het invoeren van binnenlandse keurmerken, omdat deze een belemmering vormen voor de interne markt en we zijn het ermee eens dat de lidstaten alle andere nationale keurmerken dan de CE-markering zouden moeten afschaffen.</p>
      <p sl="sk">Het doet mij een genoegen dat commissaris Verheugen gisteren tijdens het debat hetzelfde standpunt innam. Ik wens deze verordening veel succes.</p>
    </intervention>
    <intervention id="5-179" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Deze resolutie bevat zeker enkele positieve elementen, zoals een omroep om het mandaat van Frontex te versterken en om initiatieven te nemen voor een Europees intern veiligheidsbeleid, die een aanvulling moeten vormen op de nationale veiligheidsmaatregelen wel te verstaan. Toch heb ik uiteindelijk tegen gestemd omdat ik het totaal onaanvaardbaar vind dat dit Parlement, dat toch geacht wordt om de Europese burgers te vertegenwoordigen, mordicus blijft vasthouden aan het Verdrag van Lissabon. Ook de oproep om zo snel mogelijk voorstellen te doen om de import van vreemde arbeidskrachten te vergemakkelijken, vindt in mijn ogen absoluut geen genade en was, wat mij betreft, een tegenstem waard.</p>
    </intervention>
    <intervention id="5-181" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Mevrouw de Voorzitter, samen met andere afgevaardigden verwelkom ik deze impuls om het Verdrag inzake de niet-verspreiding van kernwapens nieuw leven in te blazen, met inbegrip van de resolutie van de VN-Veiligheidsraad om de leemten in het bestaande rechtskader te dichten.</p>
      <p sl="en">Ik kan mij evenwel niet vinden in de directe gevolgtrekking die uit het verslag voortvloeit, namelijk dat de Europese Unie de voornaamste lidstaten moet vervangen en in dit bijzondere proces als hoofdrolspeelster moet optreden. Ongelooflijk genoeg is dit Parlement van oordeel dat het zijn tentakels tot op dit gebied moet uitstrekken en probeert het bovendien de daad bij het woord te voegen, met name gelet op het feit dat slechts twee lidstaten kernwapenstaten zijn en vier andere deelnemen aan het gemeenschappelijk kernwapenprogramma van de NAVO.</p>
      <p sl="en">Dit verslag hecht te veel belang aan de beoogde vervanging van de lidstaten die rond de vergadertafel van de internationale governance zitten en besteedt onvoldoende aandacht aan het gevaar van de verspreiding van kernwapens door terroristen en schurkenstaten.</p>
    </intervention>
    <intervention id="5-182" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Mevrouw de Voorzitter, als wij uitgaan van de basisbeginselen, kunnen wij mijns inziens allemaal beamen dat kernwapens slecht zijn. En ik denk dat wij ook allemaal kunnen instemmen met de uitspraak dat oorlog een slechte zaak is. Dat zijn punten waarmee iedereen het wel eens moet zijn. Zoals de grote filosoof Edwin Starr ooit zei: “Oorlog, hm, waar is dat goed voor? Het is helemaal nergens goed voor.”.</p>
      <p sl="en">Maar als wij dit hier bekijken, kunnen wij niet anders dan ons afvragen of het echt wenselijk is dat de EU de twee kernwapenlidstaten vervangt gedurende het gehele proces van niet-verspreiding, vooral ook vanwege het gebrek aan deskundigheid dat buiten deze lidstaten bestaat? Is het niet voorbarig om te suggereren dat het Verenigd Koninkrijk zijn productiefaciliteiten voor splijtmateriaal moet ontmantelen, gelet op het risico dat veel van dit materiaal in handen van terroristen en andere schurkenstaten kan vallen?</p>
      <p sl="en">Dit is niets anders dan een greep naar de macht en daarmee is de strijd tegen de verspreiding van kernwapens bitter weinig gebaat. Wij moeten ieder machtsstreven uit ons hoofd zetten en het probleem zelf aanpakken.</p>
    </intervention>
    <intervention id="5-184" speaker_id="4517" name="Christopher HEATON-HARRIS" is_mep="True" mode="spoken" nationality="United Kingdom" birth_date="28-11-1967" birth_place="Epsom" p_group="Group of the European People's Party (Christian Democrats) and European Democrats" m_state="GB">
      <p sl="en">Mevrouw de Voorzitter, een paar weken geleden had ik in Long Buckby, dichtbij waar ik woon, een politieke discussie met een groep nieuwkomers in de politiek terwijl ik genoot van mijn lievelingsgerecht, een curry. Zoals iedereen – u weet dat maar al te goed – koesterden ook deze mensen een reeks vooroordelen over mij als lid van het Europees Parlement. Ten eerste denken zij dat wij gemakkelijk geld verdienen en dat wij ons niet bekommeren om de gewone burger en ten tweede zijn zij ervan overtuigd dat Europa niet functioneert omdat er te veel regels zijn. Misschien hebben zij in sommige gevallen gelijk – er zou een kosten-batenanalyse van de regelgeving moeten worden uitgevoerd –, en bovendien wordt de regelgeving niet goed, of althans niet op uniforme wijze, ten uitvoer gelegd in alle landen van de Unie.</p>
      <p sl="en">Dit verslag gaat over de controle op de toepassing van het gemeenschapsrecht. En dat is een goede zaak. Een blik op de website van de Eurobarometer volstaat om een idee te krijgen van het aantal inbreukprocedures dat de Commissie tegen individuele lidstaten inleidt. Dit gebrek aan toepassing of uniforme toepassing is een van de grootste problemen waaraan de leden van dit Parlement die mij niet mogen lijden – omdat ze eurofiel en niet eurosceptisch zijn – in de toekomst het hoofd zullen moeten bieden.</p>
    </intervention>
    <intervention id="5-185" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik spreek hier opnieuw de overtuiging uit dat over deze kwestie consensus mogelijk is tussen degenen die de toekomstige Europese integratie met scepticisme tegemoet zien en degenen die hun eigen land willen zien opgaan in een supranationale staat. Ik denk dat wij het er op dit moment allen over eens zijn dat wij allemaal leden van de Europese Unie zijn en het gemeenschapsrecht moeten naleven omdat wij de procedure, de debatten en het wetgevingsproces op correcte wijze hebben doorlopen.</p>
      <p sl="en">Daarom is het noodzakelijk dat een betere controle wordt uitgeoefend – ik denk dat wij daar allemaal mee kunnen instemmen – op de toepassing van het gemeenschapsrecht. Wanneer kaasverkopers uit het Londense kiesdistrict bij mij hun beklag komen doen over het feit dat zij een hoop geld hebben moeten investeren om bijvoorbeeld te garanderen dat de faciliteiten die zij gebruiken om kaas te verkopen in overeenstemming zijn met de door de Britse overheidsambtenaren gehuldigde EU-normen, terwijl kaas in andere lidstaten die zij hebben bezocht vrijuit op straatmarkten wordt verkocht en ligt te smelten, en wanneer zij bijgevolg de toepassing van het gemeenschapsrecht in andere landen in twijfel trekken, is het tijd dat wij strikt toezien op de correcte tenuitvoerlegging van het gemeenschapsrecht in de gehele Unie.</p>
    </intervention>
    <intervention id="5-187" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mevrouw de Voorzitter, ik vraag mij eenvoudigweg af of het hoort dat de heer Kamall het Europees Parlement ertoe aanzet de Verdragen en de aangegane juridische verplichtingen te negeren en in feite de bevoegdheden van het Europees Parlement vergroot door te refereren aan de kwestie van de drie verschillende vestigingsplaatsen van de gebouwen. Hij weet maar al te goed dat het jammer genoeg de regeringen van de lidstaten zijn die beslissen over de vestigingsplaatsen van de instellingen. Helaas hebben die regeringen in 1992, tijdens de zomertop van Edinburgh, onder het voorzitterschap van John Major – voormalig leider van de partij van de heer Kamall – aan het Europees Parlement de juridische verplichting opgelegd om jaarlijks twaalf vergaderperioden in Straatsburg te beleggen.</p>
      <p sl="en">Dat is uiteraard betreurenswaardig, maar nog geen reden om de wet met voeten te treden. Wat wij moeten doen is de regeringen verzoeken terug te komen van die ongelukkige beslissing die is genomen onder het voorzitterschap van de voormalige leider van de partij van de heer Kamall.</p>
    </intervention>
    <intervention id="5-190" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor de resolutie van het Europees Parlement over de rechten van vrouwen in Afghanistan gestemd, omdat ik de ontwerpwet voor de status van de sjiitische vrouwen onaanvaardbaar vind. De wetgeving die onlangs door de twee kamers van het Afghaanse parlement is goedgekeurd beperkt de bewegingsvrijheid van vrouwen in ernstige mate, legitimeert huiselijk geweld en discrimineert vrouwen op het gebied van huwelijk, echtscheiding, erfrecht en de toegang tot onderwijs, wat onverenigbaar is met de internationale normen inzake de mensenrechten en – in algemene zin – de rechten van vrouwen.</p>
      <p sl="pt">Ik geloof dat de Europese Unie duidelijk moet maken dat deze ontwerpwet moet worden ingetrokken, aangezien de inhoud ervan indruist tegen het principe van gelijkheid van mannen en vrouwen, zoals dat in internationale overeenkomsten is vastgelegd.</p>
    </intervention>
    <intervention id="5-192" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb vóór de gemeenschappelijke resolutie over steun voor de bijzondere rechtbank voor Sierra Leone gestemd, omdat we op die manier proberen te bewerkstelligen dat personen die zich schuldig hebben gemaakt aan ernstige schendingen van het internationale humanitaire recht, en meer in het bijzonder aan oorlogsmisdaden en misdaden tegen de mensheid, berecht worden en hun straf uitzitten.</p>
      <p sl="pt">Dit gerechtshof is in het jaar 2000 opgezet door de Verenigde Naties en de regering van Sierra Leone. Het is het eerste internationale gerechtshof dat gefinancierd wordt met vrijwillige bijdragen, het eerste dat is opgericht in het land waar de vermoede misdaden hebben plaatsgevonden en het eerste dat een in functie verkerend Afrikaans staatshoofd aanklaagt voor oorlogsmisdaden en misdaden tegen de mensheid.</p>
    </intervention>
    <intervention id="5-194" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">De bewoners van het kamp Ashraf zijn slachtoffers van de onderdrukking van het Iraanse regime en het gezicht van het verzet tegen dit geweld.</p>
      <p sl="pt">Men probeert vaak een verband te leggen tussen het Iraanse verzet en terrorisme. De pers, politici en rechtbanken hebben kunnen vaststellen dat dit niet gerechtvaardigd is. Integendeel: wat er zich in het kamp Ashraf afspeelt is algemeen bekend en een aantal mensen, inzonderheid afgevaardigden en journalisten, heeft een bezoek aan dit kamp gebracht en daar zelf conclusies aan verbonden. De bewoners van dit kamp zijn beschermde personen in de zin van het Verdrag van Genève. Het is dus heel belangrijk dat het Europees Parlement het juiste signaal uitzendt: de bewoners van Ashraf hebben het recht op bescherming en mogen onder geen enkele omstandigheid aan het Iraanse regime worden uitgeleverd. Het gaat hier om niet meer dan een elementair respect voor de mensenrechten. We hopen daarom dat deze resolutie gevolgen heeft.</p>
      <p sl="pt">Tot slot een opmerking over het regime in Iran. De geallieerden van de Verenigde Staten hebben bij het begin en in de loop van de interventie in Irak fouten gemaakt, en het gaat niet aan om bij het vertrek uit Irak opnieuw fouten te maken. Als het fundamentalistische regime in Iran aan het einde van dit proces meer invloed in de regio blijkt te hebben, en dan vooral als gevolg van interne omstandigheden in Irak, dan zal die regio nog verder van vrede verwijderd zijn, terwijl de bedreiging voor de rest van de wereld toegenomen zal zijn.</p>
    </intervention>
    <intervention id="5-195" speaker_id="23864" name="Toomas SAVI" is_mep="True" mode="written" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="en">Mijnheer de Voorzitter, ik heb al mijn liberale collega’s aangemoedigd om tegen de amendementen van de Fractie De Groenen/Vrije Europese Alliantie en de PSE-Fractie te stemmen, aangezien de ontwerpresolutie op zich reeds evenwichtig was en de bedoelde amendementen niet in overeenstemming waren met de geest en de essentie van de resolutie.</p>
      <p sl="en">Het uiten van kritiek en beschuldigingen aan het adres van de PMOI, een van de belangrijkste oppositiebewegingen van het Iraanse volk, zonder over afdoende bewijzen te beschikken, lijkt verdacht veel op een poging om het autoritaire regime van de Islamitische Republiek Iran te sussen. Ik kan mij niet voorstellen hoe iemand met een gerust geweten een gunst kan bewijzen aan dat repressieve regime door dergelijke amendementen te ondersteunen, temeer omdat zij Iran in de gelegenheid stellen een oppositiebeweging die opkomt voor de eerbiediging van de mensenrechten en de democratie in het land aan te vallen en te verzwakken.</p>
      <p sl="en">Ik wens hier mijn dank uit te spreken aan alle collega’s die hun steun hebben verleend voor de oorspronkelijke ontwerpresolutie, die overigens geen enkele bedreiging inhield voor het leven en de integriteit van de bewoners van kamp Ashraf. Wij moeten deze mensen ertoe aanzetten om in Iran een overgangsregime tot stand te brengen dat garanties biedt voor vrede en veiligheid in een regio die al decennialang een van de meest onvoorspelbare en onstabiele gebieden van de wereld is.</p>
    </intervention>
    <intervention id="5-197" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Mevrouw de Voorzitter, ik heb voor het verslag gestemd.</p>
      <p sl="it">Gedurende de afgelopen decennia heeft de tendens om het vraagstuk over personen met een handicap vanuit een op rechten gebaseerd perspectief te beschouwen, zich doorgezet en wordt dit vraagstuk op internationaal niveau volledig erkend.</p>
      <p sl="it">Eerbied voor de rechten van gehandicapten vormt sinds jaar en dag een van de sleutelaspecten van het Europees sociaal beleid en in dit opzicht is het VN-Verdrag over mensenrechten een stap voorwaarts in deze richting.</p>
      <p sl="it">De beginselen van het Verdrag zijn respect voor waardigheid, autonomie, keuzevrijheid, onafhankelijkheid, non-discriminatie, sociale insluiting, respect voor verschillen, gelijke kansen, toegankelijkheid en gelijkheid tussen mannen en vrouwen.</p>
      <p sl="it">Met het oog op de bevordering van sociale inclusie zijn met name artikelen 24, 27 en 28 van belang, die gaan over onderwerpen die samenhangen met onderwijs, werkgelegenheid en sociale bescherming. Ik hoop daarom dat het Verdrag met een maximaal aantal stemmen wordt goedgekeurd en dat alle lidstaten het zo snel mogelijk ratificeren.</p>
    </intervention>
    <intervention id="5-198" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb vóór het verslag van mevrouw Jeleva over het Verdrag van de Verenigde Naties inzake de rechten van personen met een handicap gestemd. De bevoegdheden op dit gebied worden nu voor het eerst gedeeld tussen de Gemeenschap en de lidstaten. Het gaat hier om het respect voor de waardigheid van personen en individuele autonomie. Het verdrag bevordert de non-discriminatie, de opname in de maatschappij en de aanvaarding van personen met een handicap. Ze maken immers deel uit van de menselijke verscheidenheid.</p>
    </intervention>
    <intervention id="5-199" speaker_id="28355" name="Mieczysław Edmund JANOWSKI" is_mep="True" mode="written" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">Ik heb voor het verslag-Jeleva over het Verdrag van de Verenigde Naties inzake de rechten van personen met een handicap gestemd. Dergelijke kwesties liggen mij zeer na aan het hart. Daar heb ik al meer dan eens het bewijs van geleverd, bijvoorbeeld tijdens de achttien bijeenkomsten van het zogenaamde "Parlement voor herintegratie" van het Poolse woiwodschap Subkarpaten.</p>
      <p sl="pl">Ik benadruk voortdurend dat personen met een handicap op precies dezelfde manier moeten worden behandeld als personen zonder handicap. Daartoe zijn niet alleen nobele verklaringen en wettelijke bepalingen nodig, maar ook en vooral praktische oplossingen voor dagelijkse problemen. De beginselen van het Verdrag luiden als volgt: respect voor de inherente waardigheid, persoonlijke autonomie, met inbegrip van de vrijheid om zelf keuzes te maken, respect voor de onafhankelijkheid van personen, non-discriminatie, volledige en daadwerkelijke participatie en opname in de samenleving, respect voor verschillen en aanvaarding dat personen met een handicap deel uitmaken van de mensheid en de menselijke diversiteit, gelijke kansen, toegankelijkheid, gelijkheid van man en vrouw, respect voor de zich ontwikkelende capaciteiten van kinderen met een handicap en eerbiediging van het recht van kinderen met een handicap op het behoud van hun eigen identiteit.</p>
      <p sl="pl">In deze context beschouw ik de bepalingen van het Verdrag van de Verenigde Naties inzake de rechten van personen met een handicap als bijzonder positief. In de Europese Unie hebben ze betrekking op ongeveer 50 miljoen mensen, terwijl het aantal personen met een handicap wereldwijd op 650 miljoen wordt geschat.</p>
    </intervention>
    <intervention id="5-200" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="nl">De Communistische Partij van Griekenland heeft niet voor het verslag over de sluiting door de Europese Unie van het verdrag en het protocol van de Verenigde Naties inzake de rechten van personen met een handicap gestemd. Wij zijn namelijk van mening dat de EU niet het recht heeft om namens de zevenentwintig lidstaten dergelijke overeenkomsten met de VN te ondertekenen. Ondertekening door de EU betekent schending van elk begrip van onafhankelijkheid en soevereiniteit van de EU-lidstaten die lid zijn van de VN en het recht en de plicht hebben om te ondertekenen. De Communistische Partij van Griekenland geeft in het onderhavige geval wel steun aan het verdrag en het protocol inzake de rechten van personen met een handicap en is het ermee eens dat de lidstaten verplicht zijn deze toe te passen, ofschoon het hierbij gaat om een vraagstuk dat heel het beleid betreft van de kapitalistische landen, die een onmenselijk beleid voeren jegens de mensen die bijzondere zorg nodig hebben.</p>
    </intervention>
    <intervention id="5-202" speaker_id="28132" name="Richard ASHWORTH" is_mep="True" mode="written" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="en">De Britse conservatieven delen in zekere mate de bezorgdheid, zoals die in het verslag tot uitdrukking komt, over de ernstige schending van de burgerlijke vrijheden ten gevolge van misbruik bij het opstellen van profielen in een kleine minderheid van gevallen. Het verheugt hen dat het Europees Parlement deze kwestie onder de aandacht van de regeringen van de lidstaten wenst te brengen. Desalniettemin zijn wij van oordeel dat onze rechtshandhavingsautoriteiten over passende instrumenten moeten kunnen beschikken om op doeltreffende wijze uitvoering te geven aan hun taken, waaronder het opstellen van profielen, met name op basis van inlichtingen.</p>
      <p sl="en">Wij hebben deze concrete tekst uiteindelijk niet kunnen ondersteunen vanwege de onevenwichtige en te alarmistische toon van met name de overwegingen. De rapporteur pleit voor toepassing van het evenredigheidsbeginsel; daarom is het des te betreurenswaardiger dat dit beginsel niet in acht is genomen bij de opstelling van dit verslag.</p>
    </intervention>
    <intervention id="5-203" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Mevrouw de Voorzitter, ik heb voor het verslag gestemd.</p>
      <p sl="it">Eén van de plichten waaraan elke willekeurige rechtstaat gehoor dient te geven, is ervoor te zorgen dat preventieve maatregelen ten behoeve van de veiligheid van burgers niet op basis van de etnische identiteit van een persoon worden uitgevoerd, maar op basis van het gedrag van die persoon.</p>
      <p sl="it">In ethisch opzicht kan en mag een individu op geen enkele manier opgesloten worden, mits er feiten bestaan op grond waarvan deze persoon beschuldigd kan worden of die zijn schuld bewijzen. Om het probleem van immigratie en terrorisme aan te pakken, zijn we inmiddels zo ver dat we 'profielen' opstellen: deze methode is opgezet door politiële instanties en kan preventief groepen mensen identificeren die als potentiële aanhangers worden beschouwd van terroristische en criminele activiteiten. Een van de meest doeltreffende manieren van profilering wordt 'datamining' genoemd, waarbij personen met behulp van geautomatiseerde gegevensbanken worden geselecteerd aan de hand van vooraf vastgestelde kenmerken die gebaseerd zijn op afkomst, etnische achtergrond, religie en nationaliteit.</p>
      <p sl="it">We moeten actie ondernemen om profilering aan juridische banden te leggen, zodat de rechten van ieder individu, ongeacht zijn of haar afkomst of religie, worden gewaarborgd.</p>
    </intervention>
    <intervention id="5-204" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Profilering is een praktijk die tegenwoordig op een aantal vlakken al wordt toegepast, bij de rechtshandhaving, bij de douane- en grenscontrole en bij de terrorismebestrijding.</p>
      <p sl="pt">Er komt steeds meer belangstelling voor deze onderzoekstechniek, die gebaseerd is op het vergaren van informatie over individuen uit een aantal verschillende bronnen. Er kunnen dan ook gevoelig liggende gegevens worden gebruikt, zoals gegevens betreffende etnische origine, ras, nationaliteit of religie.</p>
      <p sl="pt">Bij de praktische toepassing van deze technieken is men al vrij ver voortgeschreden, zonder dat we eerst een gelegenheid hebben gehad om erover te debatteren en vast te stellen hoe en wanneer ze toelaatbaar zijn en in welke gevallen de inzet van deze technieken als noodzakelijk, legitiem en proportioneel kan worden beschouwd.</p>
      <p sl="pt">Het is duidelijk dat er de nodige veiligheidsmechanismen zullen moeten worden gecreëerd om de fundamentele rechten en vrijheden van individuen te beschermen.</p>
      <p sl="pt">De toestand wordt des te zorgwekkender als we bedenken dat er gegevens moeten worden uitgewisseld tussen de verschillende databases (SIS II (Schengeninformatiesysteem), VIS (visuminformatiesysteem) en Eurodac).</p>
      <p sl="pt">Ik wil de rapporteur, mevrouw Ludford, graag feliciteren met haar initiatief en het feit dat ze ons nu een gelegenheid heeft verschaft om dit debat op te starten. We doen dat op basis van dit verslag, dat mij zeer evenwichtig voorkomt en al de compromissen die we hebben bereikt eer aandoet.</p>
    </intervention>
    <intervention id="5-205" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Wij van Junilistan zijn het ermee eens dat in het verslag wordt aangegeven dat het opstellen van profielen via geautomatiseerde "mining" van gegevens onderwerp van politieke debatten moet zijn, aangezien dit afwijkt van de algemene regel dat besluiten inzake de rechtshandhaving gebaseerd moeten zijn op het persoonlijk gedrag van het individu. Wij zijn sterk gekant tegen het opstellen van etnische profielen, wat inhoudt dat instanties teruggrijpen op uitgangspunten zoals, onder andere, ras, huidskleur, taal, godsdienst, nationaliteit of etnische afstamming, en wij zien een duidelijk gevaar dat onschuldige mensen worden blootgesteld aan willekeurige aanhoudingen.</p>
      <p sl="sv">Wij zijn echter niet van mening dat dit probleem het best op EU-niveau kan worden opgelost. Deze problematiek moet internationaal worden opgelost, via internationale overeenkomsten en verdragen, bijvoorbeeld via de VN.</p>
      <p sl="sv">Wij steunen veel van de formuleringen in het verslag maar hebben, onder verwijzing naar het bovenstaande, gekozen om tegen het verslag als geheel te stemmen.</p>
    </intervention>
    <intervention id="5-206" speaker_id="28583" name="Athanasios PAFILIS" is_mep="True" mode="written" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="nl">Het verslag gaat over de door de repressieve mechanismen en geheime diensten van de EU gevolgde methoden – naar voorbeeld van de overeenkomstige mechanismen van de VS – waarbij profielen worden opgesteld van mensen die als verdacht wordt gekenmerkt voor “terroristische” en criminele daden op basis van etnische afstamming of ras, gedrag, politieke, sociale, religieuze en filosofische overtuigingen en maatschappelijk optreden. Deze methoden zijn natuurlijk allesbehalve nieuw. De repressieve mechanismen van de burgerlijke macht hebben een rijke staat van dienst als het gaat om misdaden tegen communisten en maatschappijactivisten, die met deze profielen te boek zijn komen te staan als gevaarlijk voor “de openbare orde en de veiligheid”. Onder het voorwendsel van “terrorisme” worden de spoken uit de zwartste tijden in de geschiedenis van de burgerlijke macht in Europa weer tevoorschijn gehaald.</p>
      <p sl="nl">In het verslag wordt weliswaar kritiek geuit op deze methoden maar pertinent geweigerd om deze te veroordelen en aan te dringen op onmiddellijke afschaffing ervan. Men beschouwt deze zelfs als legitiem bij politieonderzoek, mits onderworpen aan strenge voorwaarden en beperkingen. Van waarborgen en beperkingen bij dergelijke fascistoïde methoden is en kan natuurlijk geen sprake zijn.</p>
      <p sl="nl">Daarom heeft de Communistische Partij van Griekenland tegen het verslag gestemd. Zij roept de werknemers op om zich te verheffen en blijk te geven van ongehoorzaamheid. Zij moeten korte metten maken met de EU van repressie, vervolging, terreur en schending van de democratische rechten en vrijheden en deze omverwerpen.</p>
    </intervention>
    <intervention id="5-208" speaker_id="28132" name="Richard ASHWORTH" is_mep="True" mode="written" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="en">De Britse conservatieven verlenen hun steun voor initiatieven die op effectieve wijze bijdragen aan de strijd tegen fraude in het kader van de Gemeenschapsbegroting. In dit verband bevat het verslag een reeks goede voorstellen, waaronder de versterking van de onafhankelijkheid van OLAF.</p>
      <p sl="en">Wij tekenen evenwel verzet aan tegen de instelling van de functie van Europese openbare aanklager en dus ook tegen het voorstel uit punt 57 van het verslag.</p>
    </intervention>
    <intervention id="5-210" speaker_id="2309" name="Richard CORBETT" is_mep="True" mode="written" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb vorige week in mijn kiesdistrict een bezoek gebracht aan het tuinbouwbedrijf Johnson’s of Wixley. De tuinders toonden zich bezorgd over sommige elementen van het recente pesticidenpakket, met name over de strikte plafonds voor sommige pesticiden waarvoor tot dusver nog geen vervangingsmiddelen bestaan.</p>
      <p sl="en">Het verheugt mij dan ook dat wij hier kennelijk met een minder controversieel voorstel te maken hebben. De totale consensus tussen het Parlement en de Raad heeft mij tot mijn voldoening in de gelegenheid gesteld om de tekst van de Raad en de overeengekomen amendementen te steunen, al zijn de amendementen uiteindelijk niet aangenomen.</p>
      <p sl="en">De regelmatige verzameling en verspreiding van gegevens over het gebruik van pesticiden moet bijdragen aan de bewustmaking rond en de beheersing van het gebruik van deze middelen en speelt bovendien een kleine maar betekenisvolle rol in ons streven naar pesticiden die veilig zijn voor zowel de menselijke gezondheid als het milieu. Hiermee komen wij tegemoet aan de bezorgdheid waartoe het vorige pakket aanleiding gaf.</p>
    </intervention>
    <intervention id="5-211" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb vóór de amendementen op de aanbeveling voor tweede lezing betreffende statistieken over gewasbeschermingsmiddelen gestemd. Ik meen dat dit verslag het complement zal vormen op andere initiatieven over beschermingsmiddelen waarover we aan het einde van het afgelopen jaar overeenstemming hebben bereikt.</p>
      <p sl="pt">Dit verslag bevat een aantal belangrijke amendementen, zoals het voorstel om de term gewasbestrijdingsmiddelen te vervangen door pesticiden en het idee om het toepassingsgebied van de verordening uit te breiden zodat ook biociden en pesticiden voor commercieel, niet agrarisch gebruik eronder komen te vallen. Via deze verordening garandeert de Europese Unie een veel veiliger gebruik van pesticiden.</p>
    </intervention>
    <intervention id="5-212" speaker_id="1929" name="Christa KLASS" is_mep="True" mode="written" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">De verordening betreffende statistieken over gewasbeschermingsmiddelen maakt deel uit van de herziening van het communautair beleid voor gewasbeschermingsmiddelen. Dit geldt ook voor de toelatingsverordening en de richtlijn betreffende het duurzaam gebruik van pesticiden die begin dit jaar zijn vastgesteld.</p>
      <p sl="de">Uiteindelijk moeten door het verminderen van de gevaren de negatieve effecten van gewasbeschermingsmiddelen zo ver mogelijk worden teruggedrongen. Om dit te kunnen meten, hebben we indicatoren nodig. Voor het ontwikkelen van deze indicatoren dienen we te beschikken over statistisch bepaalde en betrouwbare gegevens, op basis waarvan de lidstaten onderling kunnen worden vergeleken. Ik heb derhalve vóór het verslag gestemd. Maar wat we niet moeten vergeten, is dat de gegevens alleen worden geleverd door degenen die deze producten overeenkomstig de voorschriften verhandelen. De jongste berichten over pan-Europese illegale handel in pesticiden maken duidelijk dat daar meer aandacht naar uit dient te gaan. Hetzelfde geldt voor de invoer van producten uit derde landen. Hiervoor zijn strengere controles nodig.</p>
      <p sl="de">Onze strenge Europese vergunningsprocedure waarborgt een omvangrijke bescherming van mens en milieu. Wie zonder vergunning gewasbeschermingsmiddelen verkoopt of gebruikt en maximumgehalten aan residuen in onvoldoende mate controleert, veroorzaakt niet alleen vermijdbare risico's, maar bezorgt ook de producenten van deze middelen en de landbouw een slechte naam. Het vigerende recht biedt voldoende bescherming, maar het moet wel worden nageleefd en gehandhaafd.</p>
    </intervention>
    <intervention id="5-214" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het voorstel inzake ecologisch ontwerp voor energiegerelateerde producten gestemd, omdat het verbruik van energie tegenwoordig verreikende gevolgen heeft voor het milieu, met name als het gaat om de uitstoot van broeikasgassen en vervuiling.</p>
      <p sl="pt">Ik geloof dat het van belang is dat we onze productie- en consumptiepatronen wijzigen. Dat mag overigens niet leiden tot hoge extra kosten voor ondernemingen en gezinnen.</p>
    </intervention>
    <intervention id="5-216" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over de vaststelling van geharmoniseerde voorwaarden voor het in de handel brengen van bouwproducten gestemd. Het is de bedoeling om zo het verkeer en het gebruik van dit soort producten te bevorderen. Een gemeenschappelijk technisch taalgebruik voor de specificaties van bouwproducten zal het eenvoudiger maken een CE-markering te bekomen, waardoor gebruikers de garantie van een betere bescherming ontvangen.</p>
    </intervention>
    <intervention id="5-217" speaker_id="28352" name="Zuzana ROITHOVÁ" is_mep="True" mode="written" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Het stemt me zeer tevreden dat we vandaag tijdens de plenaire zitting de ernstige tekortkomingen uit het voorstel voor een verordening tot vaststelling van geharmoniseerde voorwaarden voor bouwproducten hebben verwijderd die de sociaaldemocratische rapporteur in deze technische norm had opgenomen. Veel eer komt toe aan schaduwrapporteur Zita Pleštinská. Dankzij haar professionele ervaring en ijverige werk in de Commissie interne markt en consumentenbescherming is het verslag in de huidige lezing van een professioneel niveau. De harmonisering en de CE-markering voor serieproductie zullen vereenvoudiging en een daling van de kosten tot gevolg hebben, vooral voor kleine ondernemingen. De onderling verschillende eisen van de 27 lidstaten zullen komen te vervallen. De CE-markering van overeenstemming voor serieproductie geeft voldoende garantie dat producten voldoen aan de Europese normen. Voor prototypen en stukproductie is harmonisering niet noodzakelijk. Alleen wanneer bouwproducten worden geïmporteerd in landen met een risico op aardbevingen, moeten de producten uiteraard voldoen aan deze specifieke eisen. Ik stel het op prijs dat het verslag in deze lezing wordt gesteund door het Tsjechisch voorzitterschap.</p>
    </intervention>
    <intervention id="5-219" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Bedankt, mevrouw de Voorzitter. Ik heb voor het verslag gestemd.</p>
      <p sl="it">Het kernpunt van Verordening (EG) nr. 2560/2001 wordt gevormd door grensoverschrijdende overmakingen en grensoverschrijdende elektronische betalingsverrichtingen. De verordening is op 19 december 2001 aangenomen met als doel ervoor te zorgen dat de kosten voor een grensoverschrijdende betaling gelijk zijn aan die van een betaling binnen een lidstaat.</p>
      <p sl="it">Tot 1 januari 2006 was dit alleen van toepassing op overmakingen, opnemingen bij geldautomaten en op betalingen met een debet- of kredietkaart tot 12 500 euro in EU-landen, terwijl vanaf dat moment het bedrag naar 50 000 euro is verhoogd. Deze verandering heeft geleid tot een keldering van de prijzen en tot een grotere concurrentie op de betalingsdienstenmarkten. Verordening (EG) nr. 2560/2001 heeft echter ook beperkingen, zoals het ontbreken van een definitie voor 'overeenkomstige betalingen' en het ontbreken van een herzieningsclausule, en het is noodzakelijk om op deze punten direct actie te ondernemen.</p>
      <p sl="it">Ik wil graag afsluiten door te zeggen dat we voorstander zijn van de voorstellen om Verordening (EG) nr. 2560/2001 te herzien en te wijzigen, aangezien het onze taak is om grensoverschrijdende betalingen eenvoudiger en voordeliger te maken.</p>
    </intervention>
    <intervention id="5-221" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb vóór het verslag-Schnellhardt over de verordening tot vaststelling van gezondheidsvoorschriften inzake niet voor menselijke consumptie bestemde dierlijke bijproducten gestemd, omdat ik geloof dat de in dit verslag opgenomen voorstellen zullen bijdragen tot veiligere producten, en dan met name omdat op deze wijze de traceerbaarheid in alle onderdelen van het verwerkingsproces wordt gegarandeerd. Eén en ander zal een verbetering van de voedselveiligheid en een betere bescherming van de consument in de EU tot gevolg hebben.</p>
    </intervention>
    <intervention id="5-222" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Dit verslag stelt de Europese Unie in staat een duidelijker omlijnd wetgevingskader te scheppen om in de hele productie- en distributieketen voor een hoog veiligheidsniveau te zorgen. Deze tekst stelt een op risico’s en controles gebaseerde aanpak voor, en dat is heel goed. Het gaat erom de samenhang tussen de bepalingen aangaande dierlijke bijproducten en de wetgeving inzake hygiëne te verbeteren, door aanvullende regels betreffende de traceerbaarheid van dierlijke bijproducten te introduceren.</p>
      <p sl="fr">Ik moet overigens aangeven dat een eerder verslag van de heer Schnellhardt over levensmiddelenhygiëne uit 2002 door het opleggen van verantwoordelijkheden aan de Europese jagers zeer positieve gevolgen heeft teweeggebracht. Het omzetten van deze verordening in nationaal recht heeft op dit gebied beslist een gunstige impact gehad: zeven miljoen Europees jagers hebben extra vaardigheden aangeleerd, en het zijn nu juist deze jagers die door hun optreden in de natuur in een goede positie verkeren om snel en efficiënt vast te stellen of er zich bij het wild een gezondheidscrisis voordoet.</p>
      <p sl="fr">Daarom steun ik dit verslag. De Europese Unie kan zo de preventie verbeteren en doeltreffender reageren in geval van een voedselcrisis die verband houdt met producten van dierlijke oorsprong.</p>
    </intervention>
    <intervention id="5-223" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Ik heb voor dit verslag gestemd omdat we zowel in Roemenië als in andere lidstaten zo nu en dan geconfronteerd worden met crises die de gezondheid van mens en dier beïnvloeden. Crises die in verband staan met producten van dierlijke herkomst, zoals overdraagbare spongiforme encefalopathie, dioxine, klassieke varkenspest en mond- en klauwzeer. Dergelijke crises kunnen ook bredere nadelige gevolgen hebben op de sociaaleconomische situatie van landbouwers en betrokken industriesectoren, en leiden tot een afname van het consumentenvertrouwen in de veiligheid van producten van dierlijke oorsprong. Uitbraken van ziekten kunnen ook negatieve effecten hebben op het milieu: denk aan de verwijdering van kadavers en de biodiversiteit. Vanuit wetgevend perspectief was een herziening van de verordening inzake niet voor menselijke consumptie bestemde dierlijke bijproducten nodig.</p>
      <p sl="ro">Op deze wijze worden de problemen opgelost die verband houden met verschillende interpretaties van het toepassingsgebied van de verordening en de problemen die daaruit voortkomen, zoals concurrentievervalsing en de verschillende niveaus van bescherming tegen gezondheidsrisico’s voor mens en dier, classificatie van dierlijke bijproducten die in grotere mate gebaseerd is op risico’s, verduidelijking van uitzonderingen (bijvoorbeeld het effect van dierlijke bijproducten op onderzoek, uitbraken van ziektes en natuurrampen) en beperking van administratieve lasten door eliminatie van dubbele autorisaties voor bepaalde typen economische eenheden.</p>
      <p sl="ro">De herziening laat de principes onverlet op basis waarvan in de Europese Unie het gebruik, de verwerking, de vernietiging, de traceerbaarheid en het beheer van niet voor menselijke consumptie bestemde dierlijke bijproducten zijn geregeld, waardoor een hoog niveau van voedselveiligheid en consumentenbescherming wordt gegarandeerd.</p>
    </intervention>
    <intervention id="5-225" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Het gaat hier om een voorstel voor een richtlijn van de Raad tot wijziging van Richtlijn 2003/48/EG betreffende belastingheffing op inkomsten uit spaargelden in de vorm van rentebetaling.</p>
      <p sl="pt">Ik heb vóór dit verslag over belastingheffing op inkomsten uit spaargelden in de vorm van rentebetaling gestemd, omdat het de transparantie verbetert en bijdraagt tot meer fiscale rechtvaardigheid.</p>
    </intervention>
    <intervention id="5-226" speaker_id="4429" name="Robert GOEBBELS" is_mep="True" mode="written" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Het verslag-Hamon pleit ervoor om de uitwisseling van informatie overal in te voeren, en dat terwijl dit systeem bureaucratisch en – uiteindelijk – inefficiënt is. Ik ben voorstander van een bronbelasting die iedere burger in de gelegenheid stelt om zich ten aanzien van de staat waar hij belastingplichtig is door betaling van een redelijke belasting (20 of misschien zelfs 25 procent) van zijn verplichtingen te kwijten. Die belasting zou zowel op natuurlijke als rechtspersonen van toepassing zijn, en wordt ingehouden door de financiële instelling waar het geld (de effecten, obligaties, enzovoorts) beheerd wordt, om vervolgens te worden overgedragen aan de belastingautoriteiten waaronder de belastingplichtige ressorteert. Ideaal zou zijn indien de aldus vergaarde sommen als gemeenschapsmiddelen zouden worden bestempeld.</p>
    </intervention>
    <intervention id="5-227" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Het is cruciaal dat we belastingfraude in de lidstaten van de EU aanpakken. Het Commissievoorstel en het verslag van de Commissie economische en monetaire zaken is echter overladen met formuleringen, die, als ze door het Parlement zouden worden aangenomen, alleen zouden bijdragen tot overregulering van de EU-samenwerking.</p>
      <p sl="sv">Wij hebben tegen het verslag als geheel gestemd en vragen een grondige herziening van het hele wetgevingsvoorstel.</p>
    </intervention>
    <intervention id="5-228" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik ondersteun dit voorstel over belastingheffing op inkomsten uit spaargelden in de vorm van rentebetaling dat bedoeld is om bestaande lacunes op te vullen en belastingontduiking te voorkomen. De ervaring heeft geleerd dat de huidige richtlijn omzeild kan worden en de rijkste burgers de kans biedt belastingen te ontduiken terwijl mensen die veel minder verdienen hun belastingverplichtingen nakomen. Dit voorstel is een eerste stap om dit proces uit de wereld te helpen.</p>
    </intervention>
    <intervention id="5-229" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Dit verslag weerspiegelt de houding van de wereldleiders, die van oordeel zijn dat belastingparadijzen deel uitmaken van de wereldeconomie en op positieve wijze moeten bijdragen aan de bredere belangen. Er is reeds veel gedaan rond bronbelasting, en dit verslag draagt met name bij aan het huidige streven naar meer transparantie van spaargeld en transacties in dergelijke belastingparadijzen. Het is vooral belangrijk om belastingontduiking door bedrijven en particulieren te voorkomen.</p>
    </intervention>
    <intervention id="5-231" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Het is erg belangrijk dat we goede systemen ontwikkelen voor het verhinderen van belastingfraude. Dat geldt met name voor de belasting op de toegevoegde waarde. Wij zijn echter van oordeel dat het Commissievoorstel en het onderhavige verslag in zijn huidige vorm meer vragen oproepen dan antwoorden geven. Eén van de langetermijnambities van de EU is het verminderen van de regelgevingsdruk. Het Commissievoorstel lijkt de tegenovergestelde richting uit te gaan en dreigt de administratieve werkdruk te verhogen, met name voor de kleine ondernemingen in Europa. Bovendien bevat het voorstel formuleringen die tot grote veranderingen in de Zweedse wetgeving zullen leiden.</p>
      <p sl="sv">Wij hebben gekozen om tegen het verslag in eerste lezing te stemmen, maar kijken desondanks uit naar een constructieve verdere ontwikkeling van het oorspronkelijke Commissievoorstel.</p>
    </intervention>
    <intervention id="5-232" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">De afgevaardigden van de Labourpartij in het Europees Parlement spreken hun voldoening uit over het verslag van de heer Visser over belastingontduiking bij invoer en andere grensoverschrijdende handelingen. Ofschoon btw vaak een complexe aangelegenheid is, kunnen de grensoverschrijdende effecten ervan specifieke problemen veroorzaken die in dit verslag geïdentificeerd en aangepakt worden.</p>
    </intervention>
    <intervention id="5-234" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">De afgevaardigden van de Labourpartij in het Europees Parlement kunnen hun steun verlenen voor dit verslag voor zover het past in het bredere kader van de economische acties die de lidstaten tijdens de huidige crisis ten uitvoer leggen. Ofschoon de uitgifte van euro-obligaties een goed idee lijkt en kan voorzien in financiële middelen voor de regeringen, schijnt hiervoor geen rechtsgrondslag te bestaan. Het is dus onwaarschijnlijk dat deze optie in de praktijk zal kunnen worden gebracht.</p>
    </intervention>
    <intervention id="5-236" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over nanomaterialen gestemd, omdat nanotechnologie heel bijzondere oplossingen mogelijk maakt, vooral op het gebied van energie en bij het ontwikkelen van de biogeneeskunde. Ik denk echter dat het wel heel belangrijk is dat er garanties moeten zijn voor de veiligheid van dit soort producten vóórdat ze op de markt kunnen worden gebracht. We moeten er in dit verband rekening mee houden dat nanotechnologieën risico’s met zich meebrengen die nog niet goed in kaart zijn gebracht.</p>
    </intervention>
    <intervention id="5-237" speaker_id="28379" name="Adam GIEREK" is_mep="True" mode="written" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Materialen die uit partikels bestaan van minder dan 10-9 m worden nanomaterialen genoemd. Ze komen voor in vrije vorm of als nanopartikelemissies in een matrix van andere materialen, zoals composietmaterialen.</p>
      <p sl="pl">Dit zijn nanomaterialen die met 'top-down'-technologie en het gebruik van energie-intensieve slijtage worden verkregen.</p>
      <p sl="pl">Nanodeeltjes hebben een groot oppervlak en een aanzienlijke oppervlakte-energie, waardoor ze de volgende kenmerken hebben:</p>
      <p sl="pl">vermogen om chemische reacties te katalyseren;</p>
      <p sl="pl">hoge reactiviteit (potentieel);</p>
      <p sl="pl">vermogen om gemakkelijk binnen te dringen in levende cellen.</p>
      <p sl="pl">Het ongecontroleerd verspreiden van vrije nanodeeltjes in het milieu kan gevaarlijk zijn voor de gezondheid. Vrije nanopartikels van verschillende materialen zouden kankerverwekkende chemische reacties kunnen veroorzaken als ze in levende cellen binnendringen. Deze theorie is echter nog niet bevestigd.</p>
      <p sl="pl">De volgende bronnen van nanopartikels komen vrij in het milieu:</p>
      <p sl="pl">producten die via de 'top-down'-methode worden vervaardigd, zoals zinkoxide-nanodeeltjes die in zonnebrandcrèmes worden gebruikt, en antibacteriële additieven, zoals zilver-nanodeeltjes;</p>
      <p sl="pl">ongewenste bijproducten in de vorm van nanodeeltjes, bijvoorbeeld door de verbranding en wrijving van banden, en andere ongecontroleerde processen waarbij door de Brownse beweging nano-aërosols worden gecreëerd.</p>
      <p sl="pl">Zal het gebruik van nanopartikels in zonnebrandmiddelen, die tot doel hebben de ultraviolette straling tegen te houden, bijwerkingen hebben voor de menselijke gezondheid? Dit kan en zou moeten worden onderzocht.</p>
      <p sl="pl">Is de katalytische reactie van de nano-aërosols in onze directe omgeving schadelijk voor onze gezondheid? Ook dit aspect moet dringend wetenschappelijk worden onderzocht, ondanks de moeilijkheden die vanuit fysisch en chemisch oogpunt met dergelijke onderzoeken gepaard gaan.</p>
    </intervention>
    <intervention id="5-239" speaker_id="24029" name="Koenraad DILLEN" is_mep="True" mode="written" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Deze resolutie bevat zeker enkele positieve elementen, zoals een oproep om het mandaat van Frontex te versterken en om initiatieven te nemen voor een Europees intern veiligheidsbeleid, die een aanvulling moeten vormen op nationale veiligheidsmaatregelen wel te verstaan. Toch heb ik uiteindelijk tegen gestemd omdat ik het totaal onaanvaardbaar vind dat dit Parlement, dat toch geacht wordt de Europese burgers te vertegenwoordigen, mordicus blijft vasthouden aan het Verdrag van Lissabon. Ook de oproep om zo snel mogelijk voorstellen te doen om de import van vreemde arbeidskrachten te vergemakkelijken vindt in mijn ogen absoluut geen genade.</p>
    </intervention>
    <intervention id="5-240" speaker_id="1956" name="Frank VANHECKE" is_mep="True" mode="written" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Ik heb tegen deze resolutie gestemd maar wil toch opmerken dat er ook heel wat positieve elementen aangebracht werden, zeker wat betreft de versterking van Frontex en een beter, aanvullend Europees intern veiligheidsbeleid. Het hoofdprobleem blijft voor mij echter dat het Parlement mordicus blijft vasthouden aan het Verdrag van Lissabon als alleenzaligmakend. Op deze wijze komen we natuurlijk geen stap worden. Het blijft kop tegen kei en uiteindelijk kunnen hieronder enkel de democratie en de geloofwaardigheid van een democratisch Europees project lijden. Vanzelfsprekend ben ik het volstrekt oneens met de verruiming van de toepassing van het systeem van de "blauwe kaart". Ik heb dat vanaf het begin gevreesd en die vrees is werkelijkheid geworden. Zoals altijd moet de typische Europese salamipolitiek door onze strot worden geduwd.</p>
    </intervention>
    <intervention id="5-242" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">De Top van de G20 en het besef dat er in overleg een gecoördineerd antwoord moet worden geformuleerd op de toestand waarin de wereldeconomie op dit moment verkeert, zijn uitdrukkingen van de positieve kanten van de mondialisering. Er bestaan geen geïsoleerde mogendheden of autonome economieën meer, en elk land dat in het mondiale netwerk is opgenomen speelt een onmisbare rol. Er zijn echter landen die er slechter aan toe zijn dan de landen die we de slachtoffers van de crisis nomen. Dat geldt voor de meeste Afrikaanse landen, die niet in het mondiale netwerk zijn opgenomen. Deze landen blijven kampen met dezelfde problemen, en zullen geen baat ondervinden bij eender welke oplossing voor de crisis. Dat zijn dan ook niet de problemen waarvoor nu een oplossing wordt gezocht.</p>
      <p sl="pt">Een andere lering die we uit de recente gebeurtenissen kunnen trekken is dat er maar één alternatief is voor de markteconomie, en dat is een beter functionerende markteconomie. Die weg moeten we proberen te volgen.</p>
      <p sl="pt">Tot slot is het van belang dat we beseffen dat het vermogen om op deze crisis een antwoord te formuleren vooral afhangt van de vraag of landen hun nationale economieën hebben weten te hervormen en of ze de voorwaarden voor flexibiliteit hebben weten te scheppen. We moeten niet alleen een antwoord op de financiële crisis formuleren – we moeten ook proberen uit te vinden hoe we het paradigma waarop de mondiale economie is gebaseerd moeten transformeren. Als we daar niet in slagen zullen we de diepe conjuncturele crisis wel te boven komen, maar dan zonder de structurele tekorten van onze economieën op te heffen.</p>
    </intervention>
    <intervention id="5-243" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik kan mij vinden in de aanbevelingen die in deze resolutie worden geformuleerd. De tekst komt bijzonder gelegen in de dringende strijd tegen de financiële crisis.</p>
      <p sl="en">In de eerste plaats dient gezegd dat de crisis nog niet achter de rug is en dat de autoriteiten hun aandacht niet mogen laten verslappen in de veronderstelling dat de crisis wel vanzelf zal voorbijgaan.</p>
      <p sl="en">Er moet op tal van belangrijke gebieden actie worden ondernomen.</p>
      <p sl="en">Ten eerste moeten de “systeemrisico’s” worden aangepakt: het is noodzakelijk dat de internationale instellingen worden versterkt opdat zij het hoofd kunnen bieden aan toekomstige dreigingen. Binnen de EU moet het gezag bij één enkele autoriteit berusten, bijvoorbeeld bij de ECB, om een doeltreffende coördinatie te waarborgen wanneer er dringend krachtdadige acties nodig zijn.</p>
      <p sl="en">Ten tweede zijn de modernisering van de bestaande wetgeving en de invoering van nieuwe regels die inspelen op de specifieke behoeften van de financiëledienstensector, met name Solvency II en de richtlijn kapitaalvereisten, van vitaal belang om een betere risicobeheersing te garanderen. Er zal nu ook een regeling voor ratingbureaus komen.</p>
      <p sl="en">Voorts is het belangrijk dat de belastingmaatregelen die de lidstaten thans overwegen redelijk en evenwichtig zijn en niet naar protectionisme zwemen.</p>
      <p sl="en">Wij zullen geconfronteerd worden met groeiende werkloosheid en een daling van de vraag. Ook het maatschappelijk beleid moet rekening houden met de zorgpunten van de Europese burgers en verdient meer aandacht dan in de thans bekende aanbevelingen het geval is.</p>
    </intervention>
    <intervention id="5-245" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Jarenlang is de westelijke Balkan het decor geweest voor de meest barbaarse bloedbaden in Europa. Het vooruitzicht op EU-lidmaatschap vormt vandaag de dag de voornaamste garantie op stabiliteit en hervorming.</p>
      <p sl="it">Er zal nog wel enige progressie geboekt moeten worden: we moeten in ons achterhoofd houden dat beleid inzake nabuurschap en samenwerking de vorderingen van de regio richting EU-lidmaatschap stimuleert en dat binnen de westelijke Balkan bepaalde bilaterale kwesties tussen de verschillende staten, zowel binnen als buiten de Gemeenschap, nog opgelost moeten worden.</p>
      <p sl="it">De invloed van de EU en haar vermogen om als bemiddelaar op te treden door de hervormingen die momenteel plaatsvinden in de Balkanlanden te ondersteunen, stelt deze landen echter in staat om volledig te voldoen aan de criteria van Kopenhagen en zich als volwaardig lid aan te sluiten bij de EU.</p>
      <p sl="it">Om de steeds toenemende integratie, voornamelijk tussen jonge mensen, te bevorderen, is het onze taak om de toename in financiële steun en het aantal studiebeurzen dat binnen de EU beschikbaar is voor studenten en onderzoekers uit de westelijke Balkan in het kader van het Erasmus Mundus-programma, te ondersteunen. Dit zal niet alleen tot meer opleidingskansen voor veel jongeren leiden, maar ook veel jonge mensen de kans bieden om andere mensen van dezelfde leeftijd binnen de EU persoonlijk te leren kennen, zodat ze zich een volwaardig burger van Europa voelen, ieder met zijn eigen identiteit, maar in verscheidenheid verenigd.</p>
    </intervention>
    <intervention id="5-246" speaker_id="24029" name="Koenraad DILLEN" is_mep="True" mode="written" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Al bij al is deze resolutie in evenwichtige termen opgesteld. Toch heb ik tegen gestemd omdat een voor-stem een ondersteuning van het Verdrag van Lissabon en een toetreding van al de landen van de westelijke Balkan zou inhouden. Zowel mijn partij als de absolute meerderheid van de Europeanen zijn zowel tegen het Verdrag van Lissabon, moesten ze de kans krijgen om te stemmen, als tegen verdere toetredingen gekant. Dit Parlement mag dan wel de wensen en verzuchtingen van de Europese burgers aan zijn laars lappen, ik doe dat zeker niet.</p>
    </intervention>
    <intervention id="5-247" speaker_id="39319" name="Maria Eleni KOPPA" is_mep="True" mode="written" nationality="Greece" birth_date="01-03-1963" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="nl">De PASOK-delegatie in het Europees Parlement heeft voor het verslag over de westelijke Balkan gestemd, omdat dit een erg belangrijk verslag is. Hierin wordt namelijk duidelijk het Europees perspectief van de Balkan onderstreept. Dit strookt met het steevaste standpunt van de PASOK. Tegelijkertijd wil zij er echter op wijzen dat de oplossing van bilaterale conflicten deel uitmaakt van goed nabuurschap en een vereiste moet zijn voor de opening van toetredingsonderhandelingen en voor vooruitgang daarin.</p>
    </intervention>
    <intervention id="5-248" speaker_id="1956" name="Frank VANHECKE" is_mep="True" mode="written" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Twee hoofdredenen maakten het mij onmogelijk deze resolutie te steunen. In de eerste plaats denk ik dat we - na Kroatië weliswaar - toe zijn aan een absolute uitbreidingsstop. Laten we eerst proberen met de 25 of 26 huidige lidstaten de Unie op de rails te houden en efficiënt te laten werken. De vlucht vooruit met nieuwe uitbreidingen én met een ondemocratisch tot stand gekomen Verdrag van Lissabon is totaal de verkeerde weg. Uit de komende Europese verkiezingen zal ongetwijfeld opnieuw de grote demotivatie van de kiezers blijken wanneer het Europese kwesties betreft. Maar wat wil men eigenlijk wanneer kiezers vaststellen dat met hun mening toch geen rekening wordt gehouden?</p>
    </intervention>
    <intervention id="5-250" speaker_id="24029" name="Koenraad DILLEN" is_mep="True" mode="written" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Ik heb tegen dit verslag gestemd. De paragraaf waarin wordt gesteld dat Europese integratie in het belang is van de hele bevolking van de westelijke Balkan en wordt betreurd dat de politici van Bosnië-Herzegovina uit kortzichtige nationalistische motieven de doelstellingen van toetreding tot de EU opgeven, wijst er immers op dat een stem voor deze resolutie een stem voor de toetreding van Bosnië tot de EU zou zijn geweest.</p>
      <p sl="nl">Van mening zijnde dat Europa dringend toe is aan een uitbreidingsstop, heb ik dan ook tegen deze resolutie gestemd.</p>
    </intervention>
    <intervention id="5-251" speaker_id="4508" name="Erik MEIJER" is_mep="True" mode="written" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">Bosnië-Herzegovina wordt in hoofdzaak bewoond door drie volkeren die geen van alle de meerderheid in het land uitmaken. Een deel van deze bevolking voelt zich zeer sterk verbonden met Servië, een ander deel met Kroatië en een derde groep wil graag een eigen onafhankelijke Bosnische identiteit benadrukken. Eigenlijk is dit land een Joegoslavië in het klein, een federatie waarin verschillende volkeren voor de keuze staan om vreedzaam samen te leven of onderling conflicten over grondgebied uit te vechten.</p>
      <p sl="nl">Sinds het uiteenvallen van Joegoslavië in 1992 wordt geprobeerd om van Bosnië-Herzegovina een eenheidsstaat te maken, maar dat is niet gelukt. Ik verwacht dat dit ook in de nabije en verre toekomst niet mogelijk zal zijn. Overeenstemming tussen de drie volkeren en hun politieke leiders over een doelmatig bestuur is pas mogelijk als niemand zich meer bedreigd voelt door de anderen of door de buitenwereld.</p>
      <p sl="nl">Pas nádat de hoge vertegenwoordiger van de EU en de buitenlandse militairen uit dit land zijn teruggetrokken is er een compromis mogelijk. Tot dan zal de stagnatie voortduren. Daarom stem ik niet in met de voorgestelde resolutie over dit land die slechts kan leiden tot de voortzetting van het protectoraat en daardoor ook van de stagnatie.</p>
    </intervention>
    <intervention id="5-253" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Ik heb mijn steun verleend voor het verslag-Beer over de niet-verspreiding van kernwapens, met inbegrip van de amendementen 5 en 8 waarin werd verzocht om van Europa een kernwapenvrije zone te maken, omdat ik voorstander ben van nucleaire ontwapening. Ik juich het initiatief van president Obama op dit gebied dan ook van harte toe. Toch sluiten de Verenigde Staten en andere landen nog steeds hun ogen voor twee belangrijke feiten. Ten eerste ligt de enorme Israëlische kernwapencapaciteit mede ten grondslag aan het streven van Iran om een kernwapenmacht te worden.</p>
      <p sl="en">Ten tweede was de proliferatie de laatste decennia het grootst in Pakistan, niet in Pyongyang. A. Q. Khan en de leiders van Pakistan, zogenaamde bondgenoten van het Westen, hebben meer gedaan om onze wereld gevaarlijker te maken dan om het even welk “zorgwekkend land” of alle landen van de “as van het kwaad” samen.</p>
    </intervention>
    <intervention id="5-254" speaker_id="2073" name="Richard HOWITT" is_mep="True" mode="written" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">De afgevaardigden van de Labourpartij in het Europees Parlement zijn voorstander van ontwapening en de verbintenissen die vervat zijn in artikel VI van het Verdrag inzake de niet-verspreiding van kernwapens (NPV), dat de hoeksteen vormt van het wereldwijde non-proliferatie- en ontwapeningsregime. De afgevaardigden van de Labourpartij in het Europees Parlement streven naar een wereld waarin kernwapens overbodig zijn.</p>
      <p sl="en">Ofschoon wij kennis hebben van het voorstel voor een Verdrag inzake kernwapens, wenst Groot-Brittannië te waarborgen dat de aandacht op dit moment niet wordt afgeleid van het Verdrag inzake de niet-verspreiding van kernwapens, dat in geen geval mag worden ondermijnd, en is het derhalve bijzonder ingenomen met de resolutie van het Europees Parlement, waarin wij als Parlement opnieuw onze steun voor dit verdrag uitspreken. Wij zijn ook zeer blij met de recente oproep van president Obama en premier Gordon Brown tot het terugdringen van kernwapens. De afgevaardigden van de Labourpartij in het Europees Parlement zullen hun volle steun blijven verlenen voor alle initiatieven om de voorraden nucleair materiaal te verkleinen en proliferatie te voorkomen. Bovendien zullen wij alle staten eraan houden dat zij hun verplichtingen in het kader van het Verdrag inzake de niet-verspreiding van kernwapens nakomen.</p>
    </intervention>
    <intervention id="5-255" speaker_id="95019" name="Alexandru NAZARE" is_mep="True" mode="written" nationality="Romania" birth_date="25-06-1980" birth_place="Onesti" p_group="Group of the European People's Party (Christian Democrats) and European Democrats" m_state="RO">
      <p sl="ro">Onze legitieme wens om een wereld en een continent te zien die vrij zijn van kernwapens moet vergezeld gaan van het bewijs van een verantwoordelijk en volwassen begrip van de realiteit die ons omringt. Het is evident dat de grootste bedreigingen van twee kanten komen: kernwapens in handen van ondemocratische regimes die aan niemand verantwoording schuldig zijn, en onverantwoord gebruik van civiele nucleaire bronnen. Het Verdrag inzake de niet-verspreiding van kernwapens vormt een adequaat kader waarbinnen wij deze zorgen aan de kaak hebben gesteld en waarop wij verder kunnen bouwen.</p>
      <p sl="ro">Ik heb voor het verslag van mevrouw Beer gestemd en wil onderstrepen dat het belang van dit document gelegen is in juist die duidelijke behoefte aan toenemend gebruik van kernenergie voor civiele doeleinden. Wij zijn ons terdege bewust van de problemen die het gebrek aan energie-onafhankelijkheid met zich meebrengt. Evenzo zijn wij ons bewust van de bijdrage van kernenergie, als schone energie, aan de strijd tegen de opwarming van de aarde. Vandaag de dag is kernenergie de enige vorm van schone energie die op grote schaal kan worden geproduceerd, en ik spreek de hoop uit dat we het kader zullen vinden om kernenergie veilig te gebruiken en zodoende te voldoen aan de behoeften van groeiende economieën en van de Europese burgers.</p>
    </intervention>
    <intervention id="5-256" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">De conservatieven hebben consequent gepleit voor een sterk non-proliferatieregime en een multilaterale aanpak bij het streven naar een vermindering van kernwapens, maar zij hebben zich steeds resoluut verzet tegen alle voorstellen die een unilaterale ontwapening beogen. Wij spreken onze voldoening uit over het nieuwe initiatief om het Verdrag inzake de niet-verspreiding van kernwapens te verbeteren, met inbegrip van de VN-resolutie die de leemten in het bestaande rechtskader moet opvullen. Wij verwerpen evenwel de directe gevolgtrekking die uit het verslag voortvloeit, namelijk dat de Europese Unie de lidstaten moet vervangen en in dit proces als hoofdrolspeelster moet optreden, temeer daar slechts twee lidstaten kernwapenstaten zijn en slechts vier andere deelnemen aan het gemeenschappelijk kernwapenprogramma van de NAVO. Wij kunnen ons ook niet vinden in de aanbeveling aan landen als het Verenigd Koninkrijk om de productiefaciliteiten voor splijtmateriaal te ontmantelen. Bovendien wordt in het verslag onvoldoende aandacht besteed aan het gevaar van proliferatie door terroristen en schurkenstaten, aangezien niet wordt voorzien in het behoud of de vervanging van wapens door de vijf staten die thans kernwapens bezitten. Er waren tal van amendementen ingediend die de kwaliteit van het verslag nadelig zouden hebben beïnvloed, met inbegrip van het voorstel om van de EU een “kernwapenvrije zone” te maken. Gelet op het feit dat wij ook vele elementen uit het verslag onderschrijven, hebben de Britse conservatieven zich daarom van stemming onthouden.</p>
    </intervention>
    <intervention id="5-258" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Commissie juridische zaken.</p>
      <p sl="it">Bedankt, mevrouw de Voorzitter. Ik stem voor het verslag-Frassoni dat ons herinnert aan de fundamentele rol die het Europees Parlement, de nationale parlementen en de nationale rechterlijke instanties moeten vervullen bij de toepassing van het gemeenschapsrecht.</p>
      <p sl="it">Ik ben het ermee eens dat we de Commissie moeten herinneren aan de mogelijkheid van een systeem dat duidelijk de weg wijst naar de verschillende klachtenmechanismen die beschikbaar zijn voor burgers, dat de vorm zou kunnen aannemen van een gemeenschappelijk EU-webportaal of de oprichting van een online 'one-stop-shop' om burgers bij te staan.</p>
      <p sl="it">Burgers moeten dezelfde mate van transparantie krijgen, ongeacht of ze een formele klacht indienen of een beroep doen op hun recht tot het indienen van een verzoekschrift krachtens het Verdrag; de Commissie verzoekschriften moet daarom kunnen beschikken over duidelijke informatie over de voortgang van inbreukprocedures die ook met het oog op nog lopende verzoekschriften relevant zijn. De ondertekenaars moeten volledig op de hoogte worden gehouden over de voortgang van hun klachten bij het verstrijken van alle vastgestelde termijnen.</p>
      <p sl="it">Er moeten samenvattingen voor de burgers worden opgesteld die via één centraal toegangspunt toegankelijk moeten worden gemaakt. Daarnaast mogen deze samenvattingen niet verdwijnen als de wetgevingsprocedure eenmaal is afgerond, juist op het moment dat ze het relevantst zijn voor burgers en bedrijven.</p>
    </intervention>
  </section>
  <section id="creitem39" title="9. Rectificaties stemgedrag/voorgenomen stemgedrag: zie notulen"/>
  <section id="creitem40" title="10. Verzoek om opheffing van de immuniteit: zie notulen"/>
  <section id="creitem41" title="11. Ingekomen stukken: zie notulen"/>
  <section id="creitem42" title="12. Opgave van financiële belangen: zie notulen"/>
  <section id="creitem43" title="13. Verzending van de tijdens deze vergadering aangenomen teksten: zie notulen"/>
  <section id="creitem44" title="14. In het register ingeschreven schriftelijke verklaringen (artikel 116 van het reglement)"/>
  <section id="creitem45" title="15. Rooster van de volgende vergaderingen: zie notulen"/>
  <section id="creitem46" title="16. Onderbreking van de vergadering">
    <intervention id="5-267" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Ik verklaar de vergadering van het Europees Parlement te zijn onderbroken.</p>
      <a text="(De vergadering wordt om 13.15 uur gesloten)"/>
    </intervention>
  </section>
</text>
