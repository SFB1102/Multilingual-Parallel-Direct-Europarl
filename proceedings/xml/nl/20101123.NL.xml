<?xml version='1.0' encoding='utf-8'?>
<text id="20101123.NL" lang="nl" date="2010-11-23" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Debatten over gevallen van schending van de mensenrechten, de democratie en de rechtsstaat (bekendmaking van de ingediende ontwerpresoluties): zie notulen"/>
  <section id="creitem3" title="3. Natuurrampen in de Europese Unie">
    <intervention id="2-006" speaker_id="28269" name="De Voorzitter" is_mep="True" mode="spoken">
      <p sl="nl">Ik begin met wat droevig nieuws, over de overstromingen in Europa. Europa is dit jaar opnieuw getroffen door een overstromingsramp. Recentelijk hebben België, Frankrijk, Nederland en noordelijk Italië hieronder te lijden gehad – momenteel zijn er overstromingen in centraal Italië, net als in het zuidwesten van Engeland en verschillende andere landen. Mogelijk hebt u zo dadelijk, als ik degenen die dat willen het woord ga geven, nog andere voorbeelden van ernstige overstromingen in Europa.</p>
      <p sl="nl">Er zijn dodelijke slachtoffers te betreuren, naast de materiële schade die in de vele miljoenen loopt. Acht jaar geleden is het Solidariteitsfonds van de Europese Unie opgericht om landen te helpen die zijn getroffen door natuurrampen. Het geld dat in dit fonds opzij is gezet, is tot dusverre gebruikt bij 33 ernstige natuurrampen. Wij delen vandaag in de pijn van de familieleden van de slachtoffers en van hen die alles zijn kwijtgeraakt door het water. We weten dat dit verschrikkelijke, buitengewone gebeurtenissen zijn in de levens van de getroffenen.</p>
    </intervention>
    <intervention id="2-007" speaker_id="96755" name="Sergio Paolo Francesco Silvestris" is_mep="True" mode="spoken">
      <p sl="it">namens de PPE-Fractie . – Mijnheer de Voorzitter, dames en heren, de afgelopen maanden zijn enkele Europese landen getroffen door ernstige overstromingen, die de bevolking in de betreffende regio's tot grote wanhoop hebben gebracht.</p>
      <p sl="it">Vorige week zijn vier Belgische burgers om het leven gekomen in de provincies Waals-Brabant, Oost-Vlaanderen en Henegouwen, aan de grens met het hoofdstedelijk gewest en in het noorden van het land. Volgens de autoriteiten was het de ergste overstroming van de laatste vijftig jaar. In twee dagen is een hoeveelheid regen gevallen die gewoonlijk in een maand valt. Het leger heeft de zwaarst getroffen gebieden moeten evacueren.</p>
      <p sl="it">Vergelijkbare situaties hebben zich afgespeeld in het westen van Frankrijk, waar het vervoerssysteem platligt doordat vele straten onbegaanbaar zijn voor het verkeer. Ook kon in de herfst niet begonnen worden met het inzaaien, doordat de aanhoudende neerslag het onmogelijk maakte de akkers op te gaan.</p>
      <p sl="it">Twintig dagen geleden zijn ook in mijn land, Italië, enkele regio's zwaar getroffen: Veneto, waar twee mensen de dood vonden, Friuli-Venezia Giulia, Ligurië en Calabrië, waar één dode viel, de provincie Salerno in Campanië en Toscane, waar drie mensen omkwamen. Tientallen gewonden zijn uit de modder en het puin gehaald en in Rovigo wordt nog één persoon vermist.</p>
      <p sl="it">De schade bedraagt meer dan een miljard euro, alleen voor de meest spoedeisende maatregelen. Daar komen de middelen die nodig zijn voor het herstel van de infrastructuur nog bij. Verder zijn 4 500 mensen geëvacueerd, 280 gemeenten en meer dan 500 000 personen getroffen, landbouwgebieden verwoest en 150 000 stuks vee verdronken.</p>
      <p sl="it">Er zijn twee aspecten die ik graag wil uitlichten. Het eerste is de buitengewone mobilisering van de hele hulpmachinerie en de solidaire internationale gemeenschap die, met duizenden vrijwilligers, de getroffen bevolking in de eerste fase van de noodsituatie hebben gesteund. Zij verdienen de dank en het applaus van dit Parlement.</p>
      <p sl="it">Het tweede aspect hangt samen met de effecten die deze ramp op lange termijn zal veroorzaken. De Europese productiestructuur wordt gekenmerkt door kleine en middelgrote ondernemingen, die alles zijn kwijtgeraakt: apparatuur, werktuigen en werkmaterialen. Hetzelfde geldt voor de duizenden landbouwbedrijven die zagen hoe hun akkers verwoest werden, maar ook hoe hun tractoren, machines en zaaigoed onbruikbaar werden door de modder, hun stallen en fokkerijen onder water kwamen te staan en duizenden runderen en kippen verdronken.</p>
      <p sl="it">Deze bedrijven, die al kampten met de economische crisis, zijn nu tot faillissement gedoemd. De overstromingen zullen in de loop der tijd leiden tot de vernietiging van het productiesysteem, met werkloosheid en verarming van deze gebieden als gevolg. Daarom is het dringend noodzakelijk dat Europa het zijne doet en de regeringen van de betrokken landen de garantie geeft dat er middelen uit het Solidariteitsfonds beschikbaar kunnen worden gesteld.</p>
      <p sl="it">Ook als niet voldaan wordt aan de strenge criteria voor aanwending van het fonds en zelfs als de begroting voor 2011 niet wordt goedgekeurd, moeten wij onmiddellijk tegemoetkomen aan de behoeften van onze medeburgers die op dit moment nog steeds de gevolgen ondervinden van deze zo grote ramp en die het recht hebben de ruggensteun van dit Parlement en de concrete ondersteuning van de Europese Unie te ervaren.</p>
    </intervention>
    <intervention id="2-008" speaker_id="28310" name="Edite Estrela" is_mep="True" mode="spoken">
      <p sl="pt">namens de S&amp;D-Fractie . – Mijnheer de Voorzitter, namens de Fractie van de Progressieve Alliantie van Socialisten en Democraten in het Europees Parlement spreek ik onze solidariteit uit met alle regio’s die door natuurrampen zijn getroffen, evenals onze innige deelneming met de familieleden van de slachtoffers van het noodweer. Het jaar 2010 is begonnen met de grote ramp in de autonome Portugese regio Madeira, die in de hele wereld een enorme schok teweeg heeft gebracht. Direct daarna is Frankrijk door de storm Xynthia geteisterd en ook Spanje, België, Duitsland en Nederland zijn dit jaar door extreme weersomstandigheden getroffen, met omvangrijke schade als gevolg.</p>
      <p sl="pt">In Midden-Europa komen overstromingen in de zomer steeds vaker voor en richten steeds meer schade aan. In de Tsjechische Republiek, Slowakije, Hongarije, Oostenrijk, Polen, Italië en het Verenigd Koninkrijk hebben duizenden mensen hun huizen moeten verlaten en verschillende fabrieken hun productie moeten staken. In Zuid-Europa vallen elk jaar honderdduizenden hectaren bos ten prooi aan de vlammen. Naar verwachting zal de klimaatverandering de situatie verergeren en zullen er steeds meer natuurrampen ontstaan, met ernstige schade in de vorm van verlies aan mensenlevens, achteruitgang van het milieu en vermindering van de economische bedrijvigheid als gevolg. Preventie, onderzoek en goed risicobeheer zijn van essentieel belang.</p>
      <p sl="pt">Volgens de internationale strategie voor de terugdringing van natuurrampen van de VN kunnen betere stadsplanning in de kuststreken en de instandhouding van de ecosystemen de effecten van natuurrampen helpen verminderen. Aan de andere kant moeten de mechanismen voor civiele bescherming worden versterkt, de communautaire reactie-instrumenten vereenvoudigd en de regels voor de toepassing van verordeningen versoepeld. Mijnheer de Voorzitter, u hebt over het Solidariteitsfonds gesproken. Het is onbegrijpelijk waarom in de Raad de nieuwe verordening betreffende het Solidariteitsfonds, die het Europees Parlement heeft goedgekeurd, geblokkeerd blijft. Tevens herinner ik eraan dat het Parlement onlangs een voorstel heeft aangenomen om een Europees Observatorium voor droogte op te richten. Dat zou moeten fungeren als kenniscentrum dat de effecten van de droogte beperkt en volgt. Meer investeringen in preventie en meer aandacht voor de voorbereiding en opleiding van personeel kunnen ook het verschil maken.</p>
    </intervention>
    <intervention id="2-009" speaker_id="4243" name="Dirk Sterckx" is_mep="True" mode="spoken">
      <p sl="nl">namens de ALDE-Fractie . – Voorzitter, ons medeleven gaat natuurlijk in de eerste plaats naar de slachtoffers. In mijn land zijn vier mensen verdronken, en ik hoor dat in andere landen ook honderden, duizenden mensen enorm financieel en emotioneel verlies hebben geleden in hun bedrijf en in hun huis. Onze gedachten gaan natuurlijk in de eerste plaats naar hen. In de voorbije weken, maanden, zelfs jaren, zijn in heel wat lidstaten problemen geweest met water, met wateroverlast, met overstromingen. Ik heb een vraag voor de Commissie. Denkt u dat het bij de evaluatie van wat er nu gebeurd is nuttig zou zijn om experts van de verschillende lidstaten, van de verschillende regio's bij elkaar te brengen, en die mensen een oordeel te laten uitspreken over wat er gebeurd is? Zodat we een beter zicht krijgen op de oorzaken. Het is een zeer ingewikkelde zaak, maar ik denk dat als we de oorzaken beter kunnen doorgronden, we ook met die experts kunnen spreken over maatregelen. Ik denk dat hier een risicoanalyse per stroomgebied, zoals we dat voor milieu doen in de waterrichtlijn, aangewezen is. En ook overleg over maatregelen ter preventie. Hoe kunnen we zo'n ramp voorkomen? Want het zal nog hard gaan regenen en zeer geconcentreerd gaan regenen, daar ligt immers de oorzaak. En ten laatste: als er dan een nieuwe noodsituatie is, moeten we ervoor zorgen dat men beter gecoördineerd maatregelen kan nemen om het water beter af te voeren. Ik zou aan de Commissie willen vragen om experts bij elkaar te brengen om een goede evaluatie te maken van de rampen die nu gebeurd zijn.</p>
    </intervention>
    <intervention id="2-010" speaker_id="96639" name="Isabelle Durant" is_mep="True" mode="spoken">
      <p sl="fr">namens de Verts/ALE-Fractie. – Mijnheer de Voorzitter, ook ik wil namens de Fractie De Groenen/Vrije Europese Alliantie mijn deelneming betuigen aan alle families en alle personen die zijn getroffen door die vreselijke overstromingen, aan allen die een dierbare hebben verloren, en aan allen die bezittingen hebben verloren. Ik wil ook mijn dank uitspreken aan het adres van alle brandweerlieden, reddingswerkers en vrijwilligers die zich de laatste weken hebben ingezet in de getroffen gebieden.</p>
      <p sl="fr">Niet alleen op de korte termijn, maar ook de komende maanden zullen we de slachtoffers moeten helpen en schadeloos stellen. Ook moeten we een samenhangend en vernieuwend beleid opzetten, dat gericht is op de oorzaken van het probleem, en ik stel de Commissie drie soorten maatregelen voor.</p>
      <p sl="fr">In de eerste plaats moeten renovatie- en bouwprojecten zo worden opgezet dat ze de bodem minder ondoordringbaar maken, want telkens als er een industriegebied, een winkelcentrum of een woonwijk verrijst , moet ervoor worden gewaakt dat de bodem hierdoor niet nog ondoordringbaarder wordt. Die voorwaarde geldt niet alleen voor gebieden die gemakkelijk onder water komen te staan.</p>
      <p sl="fr">In de tweede plaats moeten we onze landbouwmethoden herzien. Het op intensieve landbouw gericht beleid heeft de grond kwetsbaarder gemaakt voor plotselinge weersveranderingen. We moeten daarom alle hierop gerichte milieumaatregelen in de landbouw versterken.</p>
      <p sl="fr">Tot slot is er de kwestie van waarschuwingen en lokale afstemming, zodat regio's zich kunnen voorbereiden op en waarschuwen voor dergelijke gebeurtenissen wanneer zij zich voordoen. Wij denken dat de informatievoorziening en de mobilisatie soms niet snel genoeg waren en we moeten zeker nadenken over actievere afstemmingsprocedures voor het afgeven van weerswaarschuwingen.</p>
      <p sl="fr">Ik stel daarom voor dat de Europese Unie in al haar beleid – preventief en actief beleid op alle terreinen – de balans opmaakt en nuttig beleid zal ontwikkelen op dit gebied. Anders staan we hier over enkele maanden, bij de volgende extreme weersomstandigheden, weer om onze deelneming te betuigen aan de slachtoffers – personen, families en ondernemingen. Ik denk dat we dat moeten voorkomen en dat kunnen we in al ons beleid doen.</p>
    </intervention>
    <intervention id="2-011" speaker_id="96956" name="Julie Girling" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, ook mijn fractie betuigt haar oprechte medeleven met de getroffenen. Ik heb dit zelf aan den lijve meegemaakt; sterker nog, door de overstromingen in mijn eigen regio kwam ik voor het eerst in aanraking met het Europees Parlement, en werd ik geïnspireerd om uiteindelijk zelf Parlementslid te worden. De verstrekking van middelen uit het Solidariteitsfonds naar aanleiding van die ramp was voor mij dus echt een bepalende gebeurtenis. En deze week is Cornwall, mijn regio, opnieuw getroffen door overstromingen.</p>
      <p sl="en">Mijn boodschap is reeds voor het voetlicht gebracht door de heer Sterckx, maar een herhaling kan zeker geen kwaad. Ik vind vroegtijdige waarschuwingen belangrijk, maar we weten allemaal hoe snel het weer zich verplaatst en hoe snel het verandert. Ik vraag me af of het verstandig is om fors te investeren in vroegtijdige waarschuwingen over te verwachten weersomstandigheden, aangezien we die eigenlijk al hebben. Het gaat erom wat je doet als je de waarschuwingen krijgt. Zoals de heer Sterckx al zei, kan Europa zeker veel meerwaarde bieden door een situatie te scheppen waarin we van elkaar kunnen leren.</p>
      <p sl="en">In het geval van Gloucestershire, waar ik vandaan kwam, zijn we na de overstromingen bijvoorbeeld enorm geholpen door connecties met met name Oostenrijkse regio’s die veel ervaring hebben met overstromingen in hooggelegen gebieden. Wij hadden een dergelijke ervaring niet.</p>
      <p sl="en">Ik denk dat het heel goed zou zijn als de Commissie zich zou toeleggen op de totstandbrenging van een aantal regionale verbanden, zodat we van elkaar kunnen leren hoe we hiermee moeten omgaan, want het moge duidelijk zijn dat dit een blijvend probleem is.</p>
    </intervention>
    <intervention id="2-012" speaker_id="96650" name="Lothar Bisky" is_mep="True" mode="spoken">
      <p sl="de">namens de GUE/NGL-Fractie. – Mijnheer de Voorzitter, ik wil namens de Confederale Fractie Europees Unitair Links/Noord Groen Links ook ons medeleven betuigen met de slachtoffers en andere getroffen personen. Op dit punt zijn alle partijen het eens. Wij zijn het er ook over eens dat wij snel hulp moeten bieden. Daarover is al veel verstandigs gezegd en dat wil ik hier niet allemaal nog een keer herhalen, maar ik sta er wel volledig achter. Sta mij toe nog één aspect te benadrukken, en wel de schade op de lange termijn. Wij mogen niet uit het oog verliezen dat sommige gevolgen voor de natuur veel lager duren dan wij op dit moment kunnen voorzien. In dat verband lijkt het mij bijzonder belangrijk om bij de inzet van het Solidariteitsfonds en bij de maatregelen die wij nemen ook rekening te houden met effecten die een langdurig verstorende werking op de natuur hebben.</p>
      <p sl="de">Dan een laatste overweging: wij kunnen hier op deze plaats wel uitgebreid discussiëren, maar het belangrijkste is dat wij zodanige ondersteuning bieden dat de mensen ter plekke hun hulpvoorzieningen kunnen organiseren. Zij zijn immers veel beter van de omstandigheden op de hoogte dan wij hier in dit Parlement.</p>
    </intervention>
    <intervention id="2-013" speaker_id="97198" name="Mara Bizzotto" is_mep="True" mode="spoken">
      <p sl="it">namens de EFD-Fractie . – Mijnheer de Voorzitter, dames en heren, namens mijn fractie wil ik mijn solidariteit betuigen met alle burgers die door de overstromingen getroffen zijn. Ik wil het niettemin hebben over mijn eigen regio, een regio met vijf miljoen inwoners waar 500 000 mensen door de overstromingen zijn getroffen, in 131 gemeenten, 7 000 inwoners moesten worden geëvacueerd, een oppervlakte van 140 km2 onder water kwam te staan, drie ziekenhuizen en gezondheidsinstellingen zijn geëvacueerd en twee doden zijn gevallen. Er is schade toegebracht aan de landbouw en 23 procent van het bedrijfsleven in de regio Veneto heeft last van de overstroming. U begrijpt dus dat deze ramp een enorme omvang heeft.</p>
      <p sl="it">Europa moet meer doen. Europa moet financiële middelen beschikbaar stellen uit het Solidariteitsfonds en we weten dat als de begroting niet wordt goedgekeurd, het Solidariteitsfonds niet kan worden aangesproken. Het is allemaal goed en wel dat we hier binnen praten over grote strategieën, over ontwikkelingsplannen en over ongrijpbare plannenmakerijen, maar Europa zou meer moeten investeren in onderzoek en in het voorkomen van hydrogeologische risico’s, een verantwoorde ruimtelijke ordening moeten bevorderen, en het gebruik van en onderzoek naar systemen voor vroegtijdige waarschuwing moeten stimuleren.</p>
      <p sl="it">Europa zou meer moeten investeren in beschermende waterwerken, want onze rivieren lopen risico en blijven de gezondheid van onze burgers bedreigen. Ik hoop dan ook oprecht dat Europa voor één keer reageert en van zich laat horen. Het wordt er immers vaak van beschuldigd dat het te ver van onze burgers af staat.</p>
    </intervention>
    <intervention id="2-014" speaker_id="28269" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-015" speaker_id="96718" name="Olga Sehnalová" is_mep="True" mode="written">
      <p sl="cs">Ook in Europa komen natuurlijke en - zoals uit de recente tragedie met de lozing van giftig slib in Hongarije bleek – industriële catastrofes helaas relatief vaak voor. De geloofwaardigheid van de Europese Unie als een gemeenschap van solidariteit in noodsituaties hangt volledig af van het vermogen om getroffen gebieden en hun bewoners snel te hulp te schieten. Tijd is hierbij de belangrijkste factor. De regels voor welke hulp dan ook moeten derhalve zo flexibel mogelijk zijn, zeker als het om grensoverschrijdende catastrofes gaat. Uitgaan van een bepaalde verwachte omvang van de schade zonder rekening te houden met de omvang van het getroffen gebied en de intensiteit van de schade, is niet genoeg. Alles voorspellen is immers niet mogelijk en dus steun ik wijzigingen ten behoeve van een doeltreffende en snelle inzet van middelen van ganser harte. Deze mogelijkheid de eigen burgers te helpen draagt uitermate positief bij aan het imago van de EU. Is er überhaupt een betere manier om te laten zien dat de EU er voor de burgers is?</p>
    </intervention>
  </section>
  <section id="creitem4" title="4. Tiende verjaardag van Resolutie 1325 van de VN-Veiligheidsraad &quot;Vrouwen, vrede en veiligheid&quot; (debat)">
    <intervention id="2-017" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Raad en de Commissie over de tiende verjaardag van Resolutie 1325 van de VN-Veiligheidsraad "Vrouwen, vrede en veiligheid".</p>
      <p sl="nl">Ik heet de vertegenwoordiger van de Raad en de vertegenwoordiger van de Commissie welkom in het Parlement.</p>
    </intervention>
    <intervention id="2-018" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad. – Mijnheer de Voorzitter, dames en heren, ik heb de eer om tijdens dit debat het woord te voeren namens mevrouw Ashton, vicevoorzitter van de Commissie en hoge vertegenwoordiger van de Unie voor buitenlandse zaken en veiligheidsbeleid.</p>
      <p sl="fr">Mijnheer de Voorzitter, staat u mij allereerst toe om het Europees Parlement te bedanken voor de voortdurende interesse in het thema van vrouwen, vrede en veiligheid, en eraan te herinneren – hoewel u dat natuurlijk wel weet – dat het Parlement de eerste instelling was die, slechts een maand na de aanneming van Resolutie 1325, pleitte voor tenuitvoerlegging door middel van een resolutie binnen deze instelling.</p>
      <p sl="fr">Tien jaar later kunnen we vaststellen dat er vooruitgang is geboekt. We beschikken nu over een aanzienlijk sterker internationaal kader, in het bijzonder dankzij de aanneming van de resoluties 1888 en 1889 in 2009. De benoeming van de eerste speciale vertegenwoordiger van de Verenigde Naties voor geweld tegen vrouwen in gewapende conflicten was een belangrijke stap.</p>
      <p sl="fr">Bovendien bestaan er nu meer dan twintig nationale plannen in de hele wereld. Toch duurt deze situatie onverminderd voort en in de praktijk blijkt dat de bescherming van vrouwen in conflictsituaties en hun deelname aan processen van vredeshandhaving en wederopbouw achterblijven bij de verplichtingen en de noden ter plekke. Het geweld, en in het bijzonder seksueel geweld, tegen vrouwen en meisjes in conflicten blijft talloze levens verwoesten en dat geweld blijft in te veel gevallen geheel onbestraft.</p>
      <p sl="fr">De Europese Unie zet zich vastberaden in voor de tenuitvoerlegging van Resolutie 1325 en de daaropvolgende resoluties. De Europese Unie kent inmiddels een degelijk beleid voor vrouwen, vrede en veiligheid, dat alle aspecten van buitenlandse betrekkingen van de Unie bestrijkt, van crisisbeheersing tot humanitaire hulp en ontwikkelingssamenwerking. Ik wil hier enkele concrete resultaten noemen. Een van de maatregelen bestaat uit de uitwisseling van goede praktijken.</p>
      <p sl="fr">Hiertoe participeren deskundigen van de instellingen van de Europese Unie en de lidstaten regelmatig in een taskforce. Hierdoor kon het aantal programma's op nationaal niveau toenemen. Tien lidstaten hebben momenteel een nationaal actieplan en twee andere plannen zijn in voorbereiding. De Europese Unie beschikt over een reeks programma's die tegemoetkomen aan de behoeften van vrouwen en meisjes tijdens en na conflicten, zoals de financiering van medische zorg aan slachtoffers van seksueel geweld.</p>
      <p sl="fr">In minder dan twee jaar tijd zijn er met dit programma projecten gefinancierd in 67 landen, voor in totaal meer dan driehonderd miljoen euro. De Europese Unie heeft een systeem in gebruik genomen om genderaspecten in haar programma's voor ontwikkelingssamenwerking te bewaken. De Unie beschikt over adviseurs en contactpunten voor gendervraagstukken in alle dertien missies van het gemeenschappelijk veiligheids- en defensiebeleid (GVDB), evenals contactpunten voor gendervraagstukken in meer dan tachtig delegaties van de Unie.</p>
      <p sl="fr">We leggen momenteel de laatste hand aan een verslag waarin we de opneming van het gendervraagstuk en de mensenrechten in het gemeenschappelijk veiligheids- en defensiebeleid evalueren. De Europese Unie werkt ook nauw samen met het maatschappelijk middenveld om de participatie van vrouwen op het gebied van vrede en veiligheid te bevorderen.</p>
      <p sl="fr">Voor 2011 hebben we specifieke projecten gepland om vrouwennetwerken te ondersteunen in landen die door crises zijn getroffen, met een geraamde begroting van twee miljoen euro. Verscheidene delegaties van de Unie hebben open dagen georganiseerd ter gelegenheid van de tiende verjaardag van Resolutie 1325 en om lokale vrouwengroeperingen te ontmoeten, bijvoorbeeld in Kosovo, Bosnië en Herzegovina en Irak.</p>
      <p sl="fr">Half oktober hebben de Europese Unie en de Afrikaanse Unie in Addis Abeba een seminar georganiseerd voor het maatschappelijk middenveld, teneinde aanbevelingen te doen voor gezamenlijke acties van beide Unies.</p>
      <p sl="fr">Met betrekking tot hernieuwde en meetbare verplichtingen willen wij voor het einde van het jaar standaard opleidingsonderdelen ontwikkelen op het gebied van gender, mensenrechten en kinderrechten, die zullen worden gebruikt voor de opleiding van het personeel van missies van het gemeenschappelijk veiligheids- en defensiebeleid. Ook willen wij voor 2013 lokale strategieën ontwikkelen voor de tenuitvoerlegging van Resolutie 1325 in de ontwikkelingssamenwerking in minstens 60 procent van de landen waarin conflicten bestaan of hebben bestaan. Ten slotte zullen wij regelmatig verslag uitbrengen over de tenuitvoerlegging van verplichtingen van de Unie ten aanzien van vrouwen, vrede en veiligheid aan de hand van de zeventien indicatoren die in juli 2010 zijn aangenomen. Op dit moment wordt de laatste hand gelegd aan het eerste verslag.</p>
      <p sl="fr">Op 26 oktober jongstleden heeft de Europese Unie deelgenomen aan een debat van de Veiligheidsraad ter gelegenheid van de tiende verjaardag van Resolutie 1325. Hieraan voorafgaand had het Belgische voorzitterschap drie bijeenkomsten georganiseerd op ministerieel niveau, op hoog niveau en op deskundigenniveau, in Brussel, New York en Genève, met het oog op bewustmaking en het formuleren van aanbevelingen.</p>
      <p sl="fr">De Europese Unie heeft hier sterk gepleit voor de versterking van het internationaal toezicht op Resolutie 1325, in het bijzonder door de nadruk te leggen op alle indicatoren die zijn ontwikkeld door de secretaris-generaal. De Europese Unie roept daarom nu op tot een snelle operationele tenuitvoerlegging van deze indicatoren.</p>
    </intervention>
    <intervention id="2-019" speaker_id="photo_generic" name="Joaquín Almunia" is_mep="True" mode="spoken">
      <p sl="es">vicevoorzitter van de Commissie . − Mijnheer de Voorzitter, ik dank het Belgische voorzitterschap voor zijn bijdrage aan dit thema. Vanuit de Commissie staan wij volledig achter hetgeen de vertegenwoordiger van de Raad zojuist heeft gezegd. Ik wil drie concrete punten toevoegen.</p>
      <p sl="es">Op de eerste plaats wil ik benadrukken dat ik het volledig eens ben met wat de fungerend voorzitter van de Raad heeft gezegd: er is duidelijk sprake van vooruitgang. Niet alleen heeft de Verenigde Naties voor het eerst een speciale vertegenwoordiger voor geweld tegen vrouwen in gewapende conflicten benoemd, maar ook zijn wereldwijd meer dan twintig nationale actieplannen geïmplementeerd.</p>
      <p sl="es">Op de tweede plaats wil ik iedereen hier zeggen dat volgens de Commissie meer moet worden gedaan aan de preventie van geweld tegen vrouwen en meisjes in gewapende conflicten, in het bijzonder seksueel en op gender gebaseerd geweld, iets wat onverminderd doorgaat en het leven van veel vrouwen en kinderen verwoest.</p>
      <p sl="es">Op de derde plaats moet de Europese Unie het voorbeeld geven bij de toepassing van Resolutie 1325 en de uitvoeringsresoluties.</p>
      <p sl="es">Wij moeten aandacht blijven schenken aan de behoeften van vrouwen en kinderen die het slachtoffer zijn van gewapende conflicten, maar ook aan hun behoeften in de moeilijke situatie na afloop van een conflict, via financieringsprogramma's voor bijvoorbeeld medische hulpverlening voor slachtoffers van seksueel en op gender gebaseerd geweld, via samenwerkingsprogramma's met organisaties uit het maatschappelijk middenveld voor het bevorderen van de bijdrage van vrouwen aan het tot stand brengen van vrede en veiligheid en, maar dat spreekt vanzelf, door nauw samen te werken met de Verenigde Naties bij het uitwerken van de indicatoren die het secretariaat-generaal heeft ontwikkeld.</p>
      <p sl="es">Daarnaast moet de Europese Unie nog andere maatregelen nemen. Zo heeft de hoge vertegenwoordiger van de Unie voor buitenlandse zaken en veiligheidsbeleid en vicevoorzitter van de Commissie, lady Ashton, de eerste vrouwelijke speciale vertegenwoordiger van de EU voor Sudan benoemd, mevrouw Rosalind Marsden.</p>
    </intervention>
    <intervention id="2-020" speaker_id="23866" name="Edit Bauer" is_mep="True" mode="spoken">
      <p sl="hu">namens de PPE-Fractie. – Mijnheer de Voorzitter, Resolutie 1325, die tien jaar geleden werd aangenomen door de VN-Veiligheidsraad, was duidelijk een historische stap die de internationale gemeenschap heeft gezet naar aanleiding van de betreurenswaardige ervaringen rond de oorlog in voormalig Joegoslavië. Onder oorlogen hebben in de eerste plaats onschuldige burgers te lijden en ten tijde van gewapende conflicten bestaat het overgrote deel van de onschuldige burgers uit vrouwen. Volgens onze ervaringen gaan gewapende conflicten tot nu toe altijd gepaard met de verkrachting van vrouwen, en het is geen toeval dat in het Verdrag van Genève wordt erkend dat dit vaak ook neerkomt op genocide.</p>
      <p sl="hu">Stigmatisering en de gevolgen van geweld maken het leven ook na het conflict nog onmogelijk, want de fysieke en mentale vernedering laten een leven lang hun sporen na, als het slachtoffer er al bovenop komt. Het is dus niet overdreven om te vragen van het voorkomen van geweld tegen vrouwen een onlosmakelijk onderdeel te maken van het veiligheidsbeleid en instrumenten in het leven te roepen waarmee geweld tegen de burgerbevolking een halt wordt toegeroepen. Het streven van de VN op dit vlak kan duidelijk niet zonder de juiste weerklank blijven, want ook nu nog worden in oorlogsgebieden duizenden vrouwen verkracht die vervolgens door hun familie worden uitgestoten, waardoor ze twee keer slachtoffer zijn.</p>
      <p sl="hu">Onlangs zijn in het oostelijk deel van Congo in vijf dagen meer dan 8 000 vrouwen verkracht, en daarnaast zijn er bijvoorbeeld nog vluchtelingenkampen zoals het kamp in Ashraf, waar vrouwen ook vandaag de dag nog niet veilig zijn. Ook het verzoek dat een groter aantal vrouwen deel moet uitmaken van de vredesmacht is gegrond, aangezien de aanwezigheid van vrouwen in deze concrete situaties cruciaal is. We vinden het belangrijk dat vrouwen ook een actievere rol krijgen toebedeeld bij vredesprocessen. Het is ontoelaatbaar dat zij uitsluitend een passieve rol spelen of het lijdend voorwerp hiervan zijn. Ik ben blij dat de Commissie belangrijke stappen heeft gezet op dit terrein.</p>
    </intervention>
    <intervention id="2-021" speaker_id="39319" name="Maria Eleni Koppa" is_mep="True" mode="spoken">
      <p sl="el">namens de S&amp;D-Fractie . – Mijnheer de Voorzitter, het is tien jaar geleden dat Resolutie 1325 van de Veiligheidsraad van de Verenigde Naties over vrouwen, vrede en veiligheid is aangenomen. Het is een belangrijke verjaardag, actueler dan ooit, omdat vrouwen, evenals kinderen, nog steeds de grootste slachtoffers van militaire conflicten zijn.</p>
      <p sl="el">De duizenden gevallen van verkrachting in oorlogsgebieden tonen aan dat verkrachtingen en seksueel misbruik systematisch als oorlogswapen worden ingezet om de tegenstander te vernederen en zijn moreel te breken. In vele gevallen gaan soldaten, aangezet door hun superieuren, over tot systematische verkrachtingen, die, indien zij in het openbaar plaatsvinden, een nog grotere schok veroorzaken bij de tegenstander. De slachtoffers van deze praktijken, in de regel vrouwen, worden door hun eigen gemeenschap gestigmatiseerd, veroordeeld of zelfs gedood in een poging om de eer te herstellen.</p>
      <p sl="el">Wij moeten hier allen tezamen tegen strijden. Deze schande voor de mensheid, deze oorlogsmisdaden moeten ophouden. Tegelijkertijd moeten wij overal de controles opvoeren, ook onder de blauwhelmen, want ook hun verantwoordelijkheden, direct of indirect, zijn groot. Allen die bij zulke praktijken betrokken zijn, moeten streng worden gestraft. Opleiding, controle, discipline en een duidelijke boodschap zijn nodig. Uiteindelijk moeten wij als internationale gemeenschap laten zien dat wij menen wat wij zeggen.</p>
      <p sl="el">Vrouwen kunnen en moeten, zoals Resolutie 1325 zegt, gelijkwaardig deelnemen aan de bevordering van vrede en veiligheid. Ons gemeenschappelijke doel moet zijn om de positie van vrouwen te versterken, met de mogelijkheid om in beroep te gaan bij internationale rechtbanken, met programma's voor hun economische, sociale en mentale herintegratie. Hun emancipatie en bescherming zijn essentieel, wil er aan het gebruik van seksueel geweld als oorlogswapen een einde komen.</p>
    </intervention>
    <intervention id="2-022" speaker_id="96728" name="Barbara Lochbihler" is_mep="True" mode="spoken">
      <p sl="de">namens de Verts/ALE -Fractie. – Mijnheer de Voorzitter, met de oproep voor gendergelijkheid in conflict- en crisissituaties zijn de vrouwenrechten precies tien jaar geleden als universeel onderdeel van de mensenrechten voor de eerste keer als officieel thema door de VN-Veiligheidsraad erkend. Dat was een mijlpaal op weg naar een bindend vereiste in het internationaal recht voor de participatie van vrouwen in de besluitvorming inzake vredesprocessen en het veiligheidsbeleid.</p>
      <p sl="de">De toenmalige secretaris-generaal Kofi Annan heeft in 2005 al een dringende oproep gedaan om nationale actieplannen te ontwikkelen voor de omzetting van VN-resolutie 1325. Wij hebben vandaag al gehoord dat tot nu toe pas twintig landen dit ook daadwerkelijk hebben gedaan, waaronder Europese landen als Zweden en Groot-Brittannië, maar ook Afrikaanse staten als Liberia en Ivoorkust. Naar mijn idee moeten alle lidstaten van de EU dergelijke actieplannen opstellen. Dat geldt ook voor landen als Duitsland, het land waar ik vandaan kom, dat tot nu toe weigert om een dergelijk actieplan te ontwikkelen.</p>
      <p sl="de">Op internationaal niveau heeft het genderperspectief absoluut aan betekenis gewonnen. Er is een nieuwe speciale vertegenwoordiger van de VN voor seksueel geweld benoemd. Daarnaast is er een VN-orgaan voor gendergelijkheid opgericht. Wij moeten echter ook constateren dat dit allemaal maatregelen zijn die nog maar het allereerste begin vormen. Centraal staat de ondersteuning van vrouwen en meisjes die slachtoffer zijn van seksueel geweld. Op dat vlak bestaan er al resoluties en hulpprogramma’s en dergelijke initiatieven moeten geïntensiveerd worden. Daarnaast draait het om de ondersteuning bij de identificatie en strafrechtelijke vervolging van de daders. Ook dit dient altijd gekoppeld te zijn aan een hervorming van het lokale justitiële apparaat.</p>
      <p sl="de">De heer Chastel heeft er, als plaatsvervanger van Baroness Ashton, op gewezen dat er 2 miljoen euro toegewezen zal worden aan de ondersteuning van die VN-resolutie. Dat is positief. Ik wil er echter wel op wijzen dat hierbij altijd de lokale ngo’s op het gebied van de vrouwenrechten moeten worden betrokken, zodat het geld doelgericht wordt besteed.</p>
    </intervention>
    <intervention id="2-023" speaker_id="28134" name="Eva-Britt Svensson" is_mep="True" mode="spoken">
      <p sl="sv">namens de GUE/NGL-Fractie . – Mijnheer de Voorzitter, vrouwen en kinderen zijn slachtoffers in oorlogen en conflictsituaties. Geweld, verkrachtingen, folteringen en seksueel misbruik zijn wapens die in dat soort situaties tegen vrouwen en kinderen worden gebruikt. Vrouwen zijn nu erkend als slachtoffers en ze zijn ook daadwerkelijk slachtoffers. Die erkenning is er onder andere gekomen door de benoeming van Margot Wallström tot speciale vertegenwoordiger van de VN.</p>
      <p sl="sv">Vrouwen zijn echter niet alleen maar slachtoffers; ze zijn belangrijke actoren in vredes- en veiligheidsinspanningen om conflicten te voorkomen. Hun deelname aan de inspanningen om vrede en democratie tot stand te brengen na oorlog en conflicten is van essentieel belang. Zij spelen een actieve rol in de wederopbouw van de landen. Hoewel er tien jaar zijn verstreken sinds de VN-resolutie werd aangenomen, worden vrouwen nog altijd uitsluitend als slachtoffers van geweld gezien. In de belangrijke wederopbouwactiviteiten voor de totstandbrenging van vrede en democratie worden ze genegeerd. Hoewel we nu weten hoe belangrijk de rol is die vrouwen in die activiteiten spelen, zijn het nog altijd de mannen die alle invloed hebben in de besluitvorming. Het is tijd dat we de capaciteit van vrouwen erkennen, ook met betrekking tot vredes- en veiligheidsinspanningen. De EU moet eisen dat het genderperspectief in aanmerking wordt genomen wanneer ze hulp en bijstand voor wederopbouw geeft.</p>
    </intervention>
    <intervention id="2-025" speaker_id="96654" name="Jaroslav Paška" is_mep="True" mode="spoken">
      <p sl="sk">namens de EFD-Fractie . – Mevrouw de Voorzitter, Resolutie 1325 van de VN Veiligheidsraad "Vrouwen, vrede en veiligheid" is één van de laatste belangrijke documenten waarin alle staten van de wereld een verklaring hebben afgelegd van respect en eerbied voor het schone geslacht.</p>
      <p sl="sk">Elk van de bepalingen van de resolutie heeft haar eigen diepe betekenis en reflecteert op problemen die het leven vaak met zich meebrengt in de verhoudingen tussen mannen en vrouwen, vooral in crisissituaties, waarin vrouwen en meisjes vaak het slachtoffer worden van willekeur, bruut geweld en onrecht. De ontwikkelde, beschaafde landen houden zich aan de verbintenissen die voortvloeien uit Resolutie 1325 van de VN-Veiligheidsraad en proberen door middel van verschillende maatregelen zo veel mogelijk ruimte te creëren voor de toepassing ervan in nationale en internationale instellingen die betrokken zijn bij de oplossing van conflicten en het tot stand brengen van vredesprocessen.</p>
      <p sl="sk">Er blijven echter ernstige problemen bestaan waar het gaat over het respecteren van de mensenrechten van vrouwen en meisjes in verschillende derdewereldlanden, vooral in Centraal-Afrika en sommige gebieden in Azië. De praktijken van barbaarse militaristische regimes zijn gestoeld op heel andere normen en waarden dan in de geciviliseerde wereld worden aangehangen, en de menselijke waardigheid van burgers, vrouwen en kinderen zegt de moordende hordes niet veel.</p>
      <p sl="sk">Naar mijn mening is dit een gebied waarop we ons zo snel mogelijk moeten richten en waaraan we meer aandacht moeten besteden. Daarom moeten we ook in het beleid van de Europese Unie maatregelen nemen om meer en intensiever druk uit te oefenen op de regimes die de fundamentele mensenrechten van hun burgers en de inwoners van hun land niet respecteren.</p>
    </intervention>
    <intervention id="2-026" speaker_id="96661" name="Krisztina Morvai" is_mep="True" mode="spoken">
      <p sl="hu">Mevrouw de Voorzitter, dames en heren, ik geloof dat iedereen gemakkelijk antwoord kan geven op de vraag welke grote groep mensen in de praktijk helemaal niet of slechts in geringe mate kan deelnemen aan de besluitvorming, maar de gevolgen van politieke, economische en financiële beslissingen in grote mate voelt. Ja, we hebben het hier over vrouwen, dames en heren, en zeker niet alleen in verband met gewapende conflicten, wat het onderwerp is van de vergadering van vandaag, maar ook in verband met de economie; vrouwen zijn immers degenen die het eten op tafel van hun gezin moeten zetten, vrouwen zijn degenen die samen met hun kinderen in zeer significante mate armoede lijden. Voor mij is dat de belangrijkste boodschap van deze VN-verklaring: we moeten vrouwen aanzienlijk meer ruimte geven bij de besluitvorming, zodat ze niet alleen hun lot ondergaan maar hun lot ook in eigen hand kunnen nemen.</p>
      <p sl="hu">In welke vormen hebben vrouwen te maken met gewapende conflicten? Neem nu het voorbeeld van Gaza. Ook nu verzorgen vrouwen de gewonden die zijn gevallen als gevolg van de wreedheden van de staat Israël, en verzorgen zij de verwondingen van de kinderen die sindsdien gehandicapt zijn; vrouwen hebben in ernstige mate te lijden van de effecten van het kapot bombarderen, de verwoesting van de infrastructuur en de bombardementen op wegen en scholen. Laten we hieraan denken als we het hebben over de pijn van vrouwen in gewapende conflicten.</p>
    </intervention>
    <intervention id="2-027" speaker_id="96884" name="Philippe Juvin" is_mep="True" mode="spoken">
      <p sl="fr">Mevrouw de Voorzitter, dames en heren, in conflictgebieden is het gebruik van geweld tegen vrouwen een bewuste strategie. Verkrachting wordt er massaal, systematisch en planmatig toegepast. Het is een oorlogswapen. We moeten dat geweld uiteraard veroordelen.</p>
      <p sl="fr">Naast veroordelen moeten we echter meer doen dan alleen verklaringen afleggen, want dat zijn slechts woorden. We moeten manieren vinden om actie te ondernemen. Daarom, dames en heren, stel ik u voor om na te denken over drie soorten maatregelen.</p>
      <p sl="fr">In de eerste plaats denk ik dat we ervan overtuigd moeten zijn dat de Europese Unie de lokale vrouwenorganisaties moet ondersteunen in alle conflictsituaties waarin zij intervenieert. Het naleven van de fundamentele beginselen van vrijheid en rechtvaardigheid zal versterkt worden als dat wordt gesteund door de vrouwen. Overal waar vrouwen rechten krijgen, zal het respect voor de menselijke waardigheid en de waarden van gelijkheid en broederschap, de waarden van de Europese Unie, bevorderd worden.</p>
      <p sl="fr">In de tweede plaats denk ik dat wij Europeanen, wanneer we bijdragen aan de opbouw van landen, erover moeten nadenken om van bestuurders en lokale autoriteiten ter plaatse, die onze hulp krijgen, te eisen dat zij quota instellen voor de deelname van vrouwen op besluitvormingsniveaus. Ik denk bijvoorbeeld aan de Palestijnse Autoriteit, die wij helpen en bijna volledig financieren. Als wij van deze autoriteit quota zouden eisen voor vrouwen op verantwoordelijke politieke posten, dan zou de situatie in het Midden-Oosten daar alleen maar door verbeteren.</p>
      <p sl="fr">In de derde plaats ten slotte denk ik dat we ons, overal waar wij interveniëren met civiele, politiële of militaire middelen, moeten inzetten om vrouwen een belangrijke en geschikte plaats te geven binnen onze eigen troepen en operationele delegaties. Dat zal onze doeltreffendheid alleen maar vergroten en we zullen er waarschijnlijk beter door geaccepteerd worden bij de plaatselijke bevolking, zoals uit tal van berichten blijkt.</p>
    </intervention>
    <intervention id="2-028" speaker_id="29579" name="Marc Tarabella" is_mep="True" mode="spoken">
      <p sl="fr">Mevrouw de Voorzitter, dames en heren, het is nu tien jaar geleden dat de Veiligheidsraad van de Verenigde Naties voor het eerst in zijn geschiedenis een resolutie aannam die gericht is op de specifieke situatie van vrouwen in oorlogssituaties en hun rol bij het oplossen van conflicten. Tien jaar na die resolutie worden echter nog steeds duizenden vrouwen verkracht in landen waar oorlog heerst, zoals bijvoorbeeld in Congo. Al vele jaren protesteer ik tegen het feit dat de daders van deze gruweldaden vrijuit gaan.</p>
      <p sl="fr">Bovendien worden deze wreedheden begaan terwijl strijdkrachten van de Verenigde Naties soms, of vaak zelfs, ter plekke zijn. Ik denk dat het ons deerlijk ontbreekt aan politieke ambitie en adequate financiële ondersteuning. In het bijzonder benadruk ik de noodzaak om het personeel van de Europese en internationale instellingen ter plaatse op te leiden en te werken aan bewustmaking van de bevolkingsgroepen die slachtoffer zijn van deze praktijken.</p>
      <p sl="fr">We moeten iedereen duidelijk maken dat het in aanmerking nemen van gender de doeltreffendheid op alle terreinen verbetert. We moeten er een einde aan maken dat daders van geweld tegen vrouwen maar al te vaak vrijuit gaan en we moeten een adequate klachtenprocedure opstellen op dit gebied. We moeten ook de financiële middelen van de Europese instellingen voor activiteiten op het gebied van gender en mensenrechten uitbreiden, met name om de mechanismen ten uitvoer te brengen en de voortgang van de Europese Unie te evalueren.</p>
      <p sl="fr">Ik zie dat er, zoals de heer Chastel al zei, inspanningen zijn verricht, met name door de uitwisseling van goede praktijken en door deelname aan een taskforce. Bovendien hebben tien lidstaten nu een nationaal actieplan. Ik hoop dat de zeventien andere lidstaten snel zullen volgen.</p>
      <p sl="fr">Tot slot moet u weten dat ik grote verwachtingen heb van de toekomstige Europese Dienst voor extern optreden. Ik hoop dat daarin een gelijkwaardige deelname van mannen en vrouwen wordt bewerkstelligd, in het bijzonder ter plaatse. We mogen nooit de belangrijke rol van vrouwen bij het oplossen van conflicten vergeten, noch de noodzaak van communicatie die is gebaseerd op vertrouwen tussen de strijdkrachten van de internationale instellingen en de lokale bevolking.</p>
    </intervention>
    <intervention id="2-029" speaker_id="4466" name="Ilda Figueiredo" is_mep="True" mode="spoken">
      <p sl="pt">Mevrouw de Voorzitter, het is uiterst belangrijk de effecten van oorlogen en conflicten op vrouwen en kinderen te benadrukken, nu we zo’n kritieke periode doormaken met aanslepende oorlogen in Irak en Afghanistan, ernstige conflicten die worden aangewakkerd in de door Israël bezette Palestijnse gebieden en in de door Marokko bezette Westelijke Sahara, groeiende ongelijkheden en een toenemend armoedeprobleem ten gevolge van het neoliberale beleid en het ontstaan van nieuwe dreigingen, zoals het afgelopen weekend gebeurd is op de NAVO-top in Lissabon met de goedkeuring van de nieuwe NAVO-strategie. Daarom hebben afgelopen zaterdag enkele tienduizenden mannen en vrouwen vreedzaam gedemonstreerd in de straten van Lissabon en opgeroepen tot vrede en sociale rechtvaardigheid, die onontbeerlijk zijn voor veiligheid. Zij schreeuwden met hun eisen om de ontbinding van de NAVO, nucleaire ontwapening en het respecteren van de rechten van volken bij het verdedigen van de vrede. De demonstratie was georganiseerd door de campagne “Vrede ja, NAVO nee”, waarin ruim honderd organisaties samenwerken.</p>
      <p sl="pt">Morgen vindt er in Portugal een algemene staking plaats. Opnieuw zullen vrouwen en mannen protesteren tegen het antisociale beleid, waar iedereen door getroffen wordt maar dat in het bijzonder discriminerend is voor vrouwen. De demonstranten zullen een ander beleid eisen dat de waardigheid van de werknemers respecteert en de ontwikkeling en sociale vooruitgang bevordert, wat onontbeerlijk is voor vrede.</p>
    </intervention>
    <intervention id="2-030" speaker_id="96651" name="Eduard Kukan" is_mep="True" mode="spoken">
      <p sl="sk">Mevrouw de Voorzitter, ook ik wil de historische betekenis van Resolutie 1325 van de VN-Veiligheidsraad voor de vrede en het veiligheidsbeleid benadrukken. Het was voor het eerst dat de Verenigde Naties het belang hebben benadrukt van de bescherming van de vrouw en haar volledige inzet bij het tot stand brengen van vrede, het bewaren van vrede en het voorkomen van conflicten.</p>
      <p sl="sk">Het moet gezegd dat er de afgelopen tien jaar veel is gedaan om dit doel te bereiken. Desondanks blijft geweld tegen vrouwen vaak een typerend kenmerk van conflicten. Sterker nog, er is sprake van een alarmerende toename van herhaaldelijk en systematisch geweld tegen vrouwen tijdens en na conflicten.</p>
      <p sl="sk">Ik zal geen concrete cijfers geven, maar het is hier zeker op zijn plaats de gruwelijkheden te noemen die zich hebben voorgedaan in de Democratische Republiek Congo, in Darfur, Rwanda, Liberia, Sierra Leone en Bosnië. Ik heb persoonlijk gesproken met vrouwen die het slachtoffer zijn geworden van geweld tijdens de oorlog in voormalig Joegoslavië. Hun herinneringen zijn afschuwelijk. Ze zijn verkracht, gefolterd, vernederd. Velen zijn zelfs na afloop van het conflict nog uitgestoten.</p>
      <p sl="sk">Het eind van een conflict is nog geen garantie voor het stoppen van geweld tegen vrouwen, dat moeten we niet vergeten.</p>
      <p sl="sk">Het belangrijkste doel van Resolutie 1325 is vrouwen te beschermen en ze te laten deelnemen aan het scheppen van vrede en veiligheid. Helaas is dat doel in veel gevallen nog niet bereikt. Ik ben ervan overtuigd dat we een goede kans maken dat te veranderen. Daarvoor is echter unanieme politieke steun nodig, zodat we de juiste voorwaarden kunnen scheppen. Daarbij zie ik ook een positieve rol weggelegd voor de hoge vertegenwoordiger, barones Ashton, en de Europese Dienst voor extern optreden, die de rol van de Europese Unie bij de tenuitvoerlegging van deze resolutie aanzienlijk zouden kunnen versterken.</p>
    </intervention>
    <intervention id="2-031" speaker_id="96854" name="Sabine Lösing" is_mep="True" mode="spoken">
      <p sl="de">Mevrouw de Voorzitter, vrouwen en kinderen worden nog steeds buitenproportioneel getroffen door oorlogen en de gevolgen daarvan. De vrouwenrechten mogen echter niet misbruikt worden om militaire interventies te legitimeren. Uit het voorbeeld van de Republiek Congo blijkt dat militaire interventies geen bijdrage leveren aan het handhaven, waarborgen en tot stand brengen van vrouwenrechten. Wij moeten helaas concluderen dat het tegendeel het geval is. In Afghanistan is de situatie van vrouwen vandaag de dag door de oorlog slechter dan ooit. De belofte van VN-resolutie 1325 kan uitsluitend concreet gestand worden gedaan door conflicten te voorkomen en door het uitvoeren van civiele maatregelen in oorlogs- en conflictsituaties. Daarom vind ik het absoluut onaanvaardbaar als deze resolutie zodanig zou worden geïnterpreteerd dat het aandeel van vrouwen in de oorlogsvoering vergroot gaat worden. Ik verlang dan ook dat de EU principieel alle ondersteuning achterwege laat, met inbegrip van uitrustings- en opleidingshulp, voor regimes en strijdkrachten die minderjarigen als soldaten in gewapende conflicten inzetten, die de mensenrechten schenden of die zich aan systematisch seksueel geweld schuldig maken.</p>
    </intervention>
    <intervention id="2-032" speaker_id="28310" name="Edite Estrela" is_mep="True" mode="spoken">
      <p sl="pt">Mevrouw de Voorzitter, er is al verwezen naar de resoluties van de Veiligheidsraad, de steunplannen voor ontwikkeling en de geboekte vooruitgang. Toch zijn vrouwen nog steeds de grootste slachtoffers van gewapende conflicten. Zij zijn slachtoffers maar geen besluitvormers. Vrouwen moeten betrokken zijn bij het gehele proces van preventie en oplossing van conflicten. Als meer vrouwen hoge politieke en ook economische posten zouden bekleden waar de besluiten vallen, zou er ongetwijfeld meer vrede en veiligheid in de wereld zijn en zouden wij allemaal profiteren van meer ontwikkeling en betere levensomstandigheden. Ook daarom hebben we meer vrouwen nodig op alle besluitvormingsniveaus. Zoals gezegd moeten vrouwen participeren en een rol spelen in dit hele proces, dat niet alleen mag worden geleid door mannen.</p>
    </intervention>
    <intervention id="2-033" speaker_id="34234" name="Antonyia Parvanova" is_mep="True" mode="spoken">
      <p sl="en">Mevrouw de Voorzitter, wanneer we spreken over vrouwen in conflictgebieden moeten we ons realiseren dat, ondanks grotere inspanningen en hoopgevende tekenen, zoals de aanstelling van voormalig EU-commissaris Margot Wallström als speciale vertegenwoordiger van de secretaris-generaal van de VN voor seksueel geweld in oorlogsgebieden en de recente oprichting van ‘VN vrouwen’, aanvullende maatregelen, een groter bewustzijn en concrete politieke acties op dit gebied nog steeds noodzakelijk zijn.</p>
      <p sl="en">Ik wil met klem benadrukken dat partnerschappen tussen parlementsleden, regeringen van EU-lidstaten en VN-landen, instellingen en het maatschappelijk middenveld onmisbaar zijn voor het creëren van draagvlak voor de ten aanzien van de millenniumontwikkelingsdoelstellingen overeengekomen doelen van het actieprogramma van de Internationale Conferentie over bevolking en ontwikkeling.</p>
      <p sl="en">Voor de gendergelijkheid geldt dat we gezamenlijk moeten streven naar vooruitgang op dit vlak. We moeten ervoor zorgen dat vrouwen een groter aandeel hebben in inspanningen om oorlog te voorkomen, de vrede te herstellen en post-conflictsituaties het hoofd te bieden. Daarbij moet in gedachten worden gehouden dat vrouwen, wanneer zij fatsoenlijk worden ondersteund en er daadwerkelijk rekening met hen wordt gehouden, significant kunnen bijdragen aan de instandhouding van de vrede.</p>
      <p sl="en">Tot slot wil ik erop wijzen dat de EU een cruciale rol speelt bij de bevordering van deze doelstellingen met het oog op de totstandbrenging van een eerlijke en duurzame oplossing. Als EU hebben we de belangrijke verantwoordelijkheid, en tevens de politieke taak om gezamenlijk iets te doen aan de situatie van vrouwen in conflictgebieden door oorlog te voorkomen en de internationale vrede en veiligheid te handhaven.</p>
    </intervention>
    <intervention id="2-034" speaker_id="96951" name="Diane Dodds" is_mep="True" mode="spoken">
      <p sl="en">Mevrouw de Voorzitter, ik geef mijn steun aan Resolutie 1325. Ik vraag de aandacht van het Parlement voor de situatie in Noord-Ierland, dat beschikt over een uitermate actieve vrouwensector – een sector die in het land goede ontwikkelingen in gang heeft gezet.</p>
      <p sl="en">Voordat ik zitting nam in dit Parlement vertegenwoordigde ik West-Belfast in het Noord-Ierse parlement en, in het lokaal bestuur, de wijk Shankhill in Belfast. Dit zijn gebieden die meer dan dertig jaar lang zijn geteisterd door een terroristische campagne van Ierse republikeinen en gewelddadige confrontaties tussen gemeenschappen.</p>
      <p sl="en">Gedurende deze gehele periode hebben groepen als het Shankhill Women’s Centre een verbindende rol gespeeld. Ze hebben de gemeenschap versterkt en relaties gesmeed met andere vrouwengroepen in andere gemeenschappen. Het zijn normale vrouwen, die zich hebben ontpopt als leiders en uitstekende rolmodellen voor andere landen en gemeenschappen die gebukt gaan onder terrorisme en geweld.</p>
      <p sl="en">Vandaag de dag bereiden groepen als het Shankill Women’s Centre, het Foyle Women’s Network en Training for Women niet alleen de weg voorwaarts als het gaat om verbanden tussen gemeenschappen in Noord-Ierland, maar bieden zij vrouwen via onderwijs en opleidingen ook kansen op de arbeidsmarkt. Dit is de juiste weg voorwaarts, collega’s.</p>
    </intervention>
    <intervention id="2-035" speaker_id="96825" name="Norica Nicolai" is_mep="True" mode="spoken">
      <p sl="ro">Mevrouw de Voorzitter, ik hoop dat het debat van vandaag niet slechts een gelegenheid is om de verjaardag van Resolutie 1325 te vieren, maar ook een nieuw begin en een nieuwe benadering van dit probleem, dat nog vrijwel hetzelfde is als toen Resolutie 1325 werd aangenomen.</p>
      <p sl="ro">Ik denk dat verklaringen niet genoeg zijn, met name als ze niet overeenstemmen met de werkelijkheid; ik denk dat er actie nodig is en dat het de taak van de Europese Unie is om, als onderdeel van het huidige veiligheidsbeleid, een basisgedragscode op te stellen voor gebruik bij conflict- en post-conflictoperaties, hoewel we al het Verdrag van Genève hebben, dat gewelddadig gedrag tijdens conflicten veroordeelt. Ik ben van mening dat een dergelijke gedragscode meerwaarde zou bieden voor de Europese Unie en ons een stap dichter bij een oplossing zou brengen.</p>
      <p sl="ro">Ongetwijfeld moeten de andere aspecten van betrokkenheid worden ondersteund door consistente financiële hulp, op basis van een strategie voor onze ontwikkelingsprojecten.</p>
    </intervention>
    <intervention id="2-036" speaker_id="23894" name="Anna Záborská" is_mep="True" mode="spoken">
      <p sl="sk">Mevrouw de Voorzitter, we vieren de tiende verjaardag van Resolutie 1325 van de VN-Veiligheidsraad en vrijwel dagelijks verschijnen er andere resoluties en verklaringen met als doel vrouwen te helpen. Ik betwijfel echter of we er voldoende op toezien dat deze worden nageleefd.</p>
      <p sl="sk">Er worden steeds weer nieuwe documenten geproduceerd, maar de situatie van vrouwen gaat er slechts langzaam op vooruit. Het is onze taak te werken aan de naleving en bescherming van de rechten van alle vrouwen, zodat ze volledig kunnen integreren in de maatschappij, onafhankelijk van hun situatie, afkomst of maatschappelijke positie.</p>
      <p sl="sk">Hun rol begint in het gezin, niet alleen omdat ze onvervangbaar zijn in het bijbrengen van respect voor de waardigheid van alle mensen aan hun eigen kinderen, maar ook omdat er vrouwen zijn die zich ter bescherming van hun gezinnen inzetten om oorlogsconflicten te voorkomen en op te lossen. Als vrouwen zich echter niet veilig voelen binnen hun gezin en in hun land kunnen we het niet over vrede hebben, en dat geldt niet alleen voor landen waar oorlog heerst.</p>
    </intervention>
    <intervention id="2-037" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad . Mevrouw de Voorzitter, dames en heren, ik ben het duidelijk op een groot aantal punten eens met het Parlement. Hoe zou ik het oneens kunnen zijn met in het bijzonder de woorden van de heren Juvin en Tarabella dat de instelling van de Europese Dienst voor extern optreden een uitstekende mogelijkheid biedt om het beleid van de Unie ten aanzien van vrouwen, vrede en veiligheid te versterken? Bij de installatie van de dienst moet rekening worden gehouden met de blijvende uitdaging om een grotere vertegenwoordiging van vrouwen op alle niveaus te waarborgen, onder andere bij het personeel en in het bijzonder op het hoogste niveau.</p>
      <p sl="fr">Mevrouw Ashton spant zich daar duidelijk voor in. Zij heeft maatregelen in die richting genomen, bijvoorbeeld door mevrouw Rosalind Marsden te benoemen als eerste vrouwelijke speciale vertegenwoordiger van de Europese Unie voor Sudan. In september heeft zij 29 personen benoemd op de hoogste posities in de delegaties, waarvan zeven vrouwelijke delegatiehoofden, wat een verhoging van het aantal vrouwen op dat niveau betekent van maar liefst 50 procent.</p>
      <p sl="fr">Terwijl de Unie belangrijke inspanningen levert om haar capaciteit te versterken op het gebied van participatie van vrouwen en van vrede en veiligheid, denken wij dat het belangrijk is om eveneens maatregelen te treffen om andere organisaties en landen bewust te maken. Daarvoor zijn specifieke opleidingsactiviteiten nodig. Over dat aspect hebben velen van u ook gesproken. In het kader van het Europees instrument voor de democratie en de mensenrechten steunt de Unie de Verenigde Naties bij de tenuitvoerlegging van resoluties over vrouwen, vrede en veiligheid in landen en gebieden waar dat met name aan de orde is, zoals Pakistan, Afghanistan, Georgië, Armenië, Azerbeidzjan en de Fergana-vallei, die zich uitstrekt over Oezbekistan, Kirgizië en Tadzjikistan.</p>
      <p sl="fr">Voorts blijft de Europese Unie van oordeel dat het belangrijk is om meer verantwoordelijkheid op internationaal niveau neer te leggen. De Unie is van mening dat de Veiligheidsraad een werkgroep zou moeten instellen om de gerealiseerde voortgang bij de tenuitvoerlegging van Resolutie 1325 te onderzoeken en aanbevelingen te doen aan de Raad teneinde in te spelen op de uitdagingen en hiaten, en de tenuitvoerlegging van deze resolutie te versnellen.</p>
      <p sl="fr">De Unie heeft de Veiligheidsraad dan ook verzocht om zich nog meer in te spannen in de strijd tegen straffeloosheid. Er zouden doelgerichte en gaandeweg strengere maatregelen moeten worden opgelegd aan iedere partij die zich in een conflict schuldig maakt aan ernstige schendingen van vrouwenrechten.</p>
      <p sl="fr">Ik ben ervan overtuigd dat het Europees Parlement de inspanningen van de Unie en de lidstaten op dit gebied zal blijven steunen.</p>
    </intervention>
    <intervention id="2-038" speaker_id="4482" name="De Voorzitter" is_mep="True" mode="spoken">
      <p sl="nl">Ik heb over dit onderwerp zes ontwerpresoluties ontvangen van de verschillende fracties.</p>
      <p sl="nl">Het debat is gesloten.</p>
      <p sl="nl">De stemming vindt donderdag 25 november om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-999" speaker_id="33997" name="Corina Creţu" is_mep="True" mode="written">
      <p sl="ro">De verklaringen, resoluties en plannen op nationaal en internationaal niveau ter verbetering van de bescherming van vrouwen in oorlogsgebieden hebben niet geleid tot het uitroeien van een barbaars wapen dat in de moderne oorlogvoering vaak wordt gebruikt: seksueel geweld. Integendeel, door straffeloosheid breidt dit fenomeen zich uit in een richting die haaks staat op onze normen en waarden. Ik heb mij, samen met anderen, regelmatig uitgesproken tegen massaverkrachtingen in Congo, Liberia en andere conflictgebieden, met name in Afrika. Duizenden vrouwen worden het slachtoffer van seksueel misbruik en geweld, worden daarmee veroordeeld tot een sociaal stigma en lijden onder verschrikkelijke ziekten zoals HIV.</p>
      <p sl="ro">De internationale dag voor de uitbanning van geweld tegen vrouwen, die we vieren op 25 november, moet ons er ook aan herinneren dat vrouwen slachtoffer zijn van huiselijk geweld, dat zorgelijk vaak voorkomt, en daarnaast van verkrachting binnen het huwelijk, ongewenst seksueel gedrag en mensenhandel. Dit soort geweld, in huiselijke context of in conflictgebieden, vormt een van de ernstigste inbreuken op de mensenrechten en moet daarom worden tegengegaan en bestraft.</p>
    </intervention>
    <intervention id="2-039" speaker_id="96785" name="Lena Kolarska-Bobińska" is_mep="True" mode="written">
      <p sl="pl">In de loop der jaren is de traditionele rol van vredesmissies veranderd. Het gaat nu niet alleen om het bewaken van staakt-het-vurenakkoorden of het waarborgen dat grenzen tussen staten geëerbiedigd worden. Op dit moment houden missies zich bezig met een aantal ‘zachte’ activiteiten, zoals het bevorderen van de mensenrechten en de democratie op een groot aantal verschillende manieren, het ondersteunen van de organisatie van verkiezingen en herstel van de rechtsstaat. Ter gelegenheid van het tienjarig bestaan van Resolutie 1325 moet de aandacht worden gevestigd op de bijzondere rol van vrouwen binnen deze processen. In veel gevallen zijn zij veel beter geschikt om de taken van vredesmissies uit te voeren. Hierbij denk ik onder andere aan de opvang van slachtoffers van seksueel gemotiveerd geweld en geweld dat is gebaseerd op discriminatie op grond van geslacht. Vrouwen werken in vrouwengevangenissen, ze helpen bij sociale re-integratie en ze verzorgen allerlei vormen van onderwijs. We hebben het vaak over het verhogen van de deelname van vrouwen aan de politiek en het bedrijfsleven. Op geen van deze gebieden is het tot nu toe gelukt om volledige gelijkheid van kansen te bereiken. Daarom moeten we teruggaan naar deze onderwerpen en zorgvuldig bekijken hoe aangenomen wetgeving ten uitvoer is gelegd, zodat we bij het vijftien- of twintigjarig bestaan van Resolutie 1325 zullen kunnen zeggen dat alle bepalingen erin zijn uitgevoerd.</p>
    </intervention>
  </section>
  <section id="creitem5" title="5. Overheidssteun voor de sluiting van niet-concurrerende steenkoolmijnen (debat)">
    <intervention id="2-041" speaker_id="4482" name="De Voorzitter" is_mep="True" mode="spoken">
      <p sl="nl">Aan de orde is het verslag van Bernhard Rapkay, namens de Commissie economische en monetaire zaken, over het voorstel voor een verordening van de Raad betreffende staatssteun ter bevordering van de sluiting van niet-concurrentiekrachtige steenkoolmijnen (COM(2010)0372 – C7-0296/2010 – 2010 /0220(NLE)) (Α7-0324/2010).</p>
    </intervention>
    <intervention id="2-042" speaker_id="1906" name="Bernhard Rapkay" is_mep="True" mode="spoken" role="rapporteur">
      <p sl="de">Mevrouw de Voorzitter, mijnheer Almunia, geachte dames en heren, ik wil graag eerst u, mijnheer Almunia, en uw diensten complimenteren. U heeft een zeer goede effectbeoordeling overgelegd. Een inschatting van de gevolgen die op feiten is gebaseerd, die beknopt is en er niet omheen draait.</p>
      <p sl="de">Het is alleen jammer dat de andere leden van het college van commissarissen deze effectbeoordeling niet gelezen hebben. Als zij dat namelijk wel gedaan hadden, dan zou dit voorstel hier niet op tafel hebben gelegen. Dit voorstel houdt namelijk geen enkel verband met die effectbeoordeling. Zo kan men zich bijvoorbeeld afvragen hoe het college van commissarissen het betreffende jaar heeft gekozen. Daarvoor is in de effectbeoordeling helemaal geen aanknopingspunt te vinden. Het enige wat ervoor te zeggen valt, is dat 2014 precies halverwege tussen 2010 en 2018 ligt. Maar dat is dan ook alles.</p>
      <p sl="de">Wellicht dat ze de inhoud echter ook niet hebben begrepen. Alle argumenten die vóór dit voorstel spreken of gesproken hebben, kunnen niet serieus in overweging worden genomen, omdat die argumenten niet kloppen. Er is bijvoorbeeld het argument dat de subsidieregeling die in 2002 is aangenomen en die nu ten einde loopt, een opheffingsregeling zou zijn voor de gehele steenkolensector. Dat klopt natuurlijk van geen kant. Het ging om een successieregeling. En ik kan het weten, omdat ik er toen bij ben geweest en al in 2002 als rapporteur voor dit Parlement fungeerde. Toentertijd liep namelijk na vijftig jaar het EGKS-verdrag af en was er behoefte aan een successieregeling. Niet alleen wat de subsidies betreft, maar ook voor andere zaken.</p>
      <p sl="de">Wanneer het inderdaad om opheffingsregelingen zou gaan, vraag ik mij af wat er bijvoorbeeld met de activa van de EGKS is gebeurd? Neen, het was geen opheffingsregeling, het was duidelijk een successieregeling. Er is toen op basis van goede argumenten voor een looptijd van acht jaar voor die successieregeling gekozen om daarna de situatie opnieuw te bezien. Het betreffende argument klopt dus niet.</p>
      <p sl="de">Het tweede argument dat aangevoerd wordt, heeft betrekking op de duurzaamheid. Daar zij wij allemaal voorstander van en wij weten ook dat er aan steenkolen veel CO2 -emissies zijn verbonden. Een besluit van de Commissie kan natuurwetenschappelijke wetten echter niet buiten werking stellen. Wat is er eigenlijk aan de hand? Steenkolen van eigen bodem worden door ingevoerde kolen vervangen. Dat is alles! Maar de emissies van ingevoerde kolen zijn net zo hoog als die van kolen van eigen bodem. Wij zitten alleen nog met het volgende probleem: als wij niet meer over referentiepunten beschikken, dan hebben wij ook geen referentiepunten meer voor de ontwikkeling van nieuwe modernere technologieën voor de mijnbouw en krachtcentrales. Op dat gebied is Europa echter toonaangevend en hebben wij een uitvoervoordeel. Volgens mij kunnen wij dat toch niet zo maar opgeven.</p>
      <p sl="de">Een derde argument dat wordt aangevoerd, is dat subsidies sowieso schadelijk zijn en dat het geld beter aan andere zaken besteed kan worden. Nou ja, tegen een dergelijk argument of tegen de houding van marktradicalen is geen kruid gewassen. Tegen een ideologie kun je je gewoon niet met feiten verdedigen. Degenen die beweren dat dit allemaal te duur gaat worden, zouden echter eens moeten bekijken wat het eigenlijk betekent als er abrupt met die subsidies wordt gestopt; en 2014 zou zo’n abrupt einde betekenen. In een dergelijk geval zouden bijvoorbeeld niet alleen de kosten voor het bestrijden van de werkloosheid stijgen, maar vooral ook de kosten van de mijnsluitingen op de lange termijn. Dat is een bijzonder ingewikkelde en complexe materie. Zelfs decennia na het beëindigen van de steenkoolindustrie is er nog sprake van langetermijnkosten als gevolg van de mijnsluitingen. En die kosten zouden dan voor rekening van de overheid komen. Er zijn echter ook lidstaten die een systeem hanteren dat ervoor zorgt dat die langetermijnkosten niet voor rekening van de staat komen. Dat betekent dat ook dit argument niet steekhoudend is. Daarom beveel ik u dringend aan om nog eens goed na te denken en vooral de feiten uit de effectbeoordeling zelf in aanmerking te nemen. Anders leidt dit straks alleen maar tot regionale en sociaal-politieke verstoringen. Dat willen wij niet en daarom is het voorstel voor 2018 een verstandig voorstel.</p>
    </intervention>
    <intervention id="2-043" speaker_id="photo_generic" name="Joaquín Almunia" is_mep="True" mode="spoken">
      <p sl="es">vicevoorzitter van de Commissie . − Mevrouw de Voorzitter, ik dank de heer Rapkay voor het verslag dat hij namens de Commissie economische en monetaire zaken heeft opgesteld.</p>
      <p sl="es">In de Commissie hebben wij met veel belangstelling en heel aandachtig zowel het verslag als de daarop voorgestelde amendementen bestudeerd. Wij hebben er nota van genomen dat in het verslag met name steun wordt uitgesproken voor verlenging van de sluitingstermijn voor niet-concurrentiekrachtige mijnen tot 2018.</p>
      <p sl="es">Ook de Commissie is het niet ontgaan dat in de laatste debatten die in het Comité van permanente vertegenwoordigers (Coreper) werden gevoerd, een meerderheid vóór 2018 als uiterste datum van sluiting was, zoals ook de heer Rapkay in zijn verslag voorstelt.</p>
      <p sl="es">Bij het opstellen van dit voorstel voor een verordening en het analyseren van deze situatie waren wij ons natuurlijk ten volle bewust van de sociale en regionale gevolgen die de sluiting van de steenkoolmijnen in bepaalde regio's van de Europese Unie zal hebben. Maar wij moesten ook rekening houden met het feit dat sommige van deze mijnen niet concurrentiekrachtig zijn en alleen hebben overleefd dankzij een constante stroom overheidsgeld, of beter: overheidssubsidies. Daarom geven wij de lidstaten in ons voorstel de ruimte voor het verlenen van aanvullende exploitatiesteun, maar dan wel met het specifieke doel om hiermee de geleidelijke sluiting van niet-concurrentiekrachtige mijnen te faciliteren.</p>
      <p sl="es">Ik wil iets zeggen over drie punten die in het verslag aan de orde komen.</p>
      <p sl="es">Op de eerste plaats het voorstel voor het verlenen van exploitatie- of investeringssteun om mijnen concurrentiekrachtig te maken. Een vergelijkbare bepaling stond al in de vorige verordening waarin de steun aan de sector werd geregeld. Die verordening leidde echter niet tot de gewenste resultaten. In plaats van dat de steun werd gebruikt om een ontwikkeling in de richting van winstgevendheid in gang te zetten, schiep de steun in zekere zin een moral hazard .</p>
      <p sl="es">De mijnen werden gesubsidieerd in de ijdele hoop ze op die manier winstgevend te maken. Vandaag worden wij geconfronteerd met de gevolgen daarvan en kunnen maatregelen niet langer uitblijven: het is noodzakelijk de speciale regeling voor de steenkoolproductie te verlengen, omdat de mijnen in kwestie noch winstgevend zijn geworden noch zijn gesloten.</p>
      <p sl="es">Mijnen met een geloofwaardige winstverwachting hebben in ieder geval geen staatssteun meer nodig en kunnen voor het noodzakelijke kapitaal terecht op de financiële markten.</p>
      <p sl="es">Op de tweede plaats wil ik toelichten waarom wij het nodig vinden dat een plan wordt opgesteld voor het mitigeren van negatieve milieueffecten. Dit punt wordt in ons voorstel genoemd in artikel 3, lid 1.</p>
      <p sl="es">Staatssteun is concurrentievervalsing. Vandaar dat het Verdrag staatssteun onverenigbaar met de interne markt verklaart, behalve als aan een hele reeks voorwaarden is voldaan. Exploitatiesteun mag alleen worden gegeven als die positieve effecten heeft. Ons voorstel voorziet in het opstellen van een plan voor het mitigeren van de negatieve milieueffecten van het gebruik van kolen als compensatie voor de negatieve milieueffecten van de steun.</p>
      <p sl="es">Op de derde plaats spreekt het voor zich dat wanneer exploitatiesteun de overgang naar de sluiting van niet-concurrentiekrachtige mijnen moet faciliteren, die sluiting geleidelijk moet gebeuren en niet pas aan het einde van de termijn kan plaatsvinden. Het feit dat de sluiting geleidelijk zal plaatsvinden, moet duidelijk in het sluitingsplan staan vermeld, net als het feit dat de steun gedurende de overgangstermijn geleidelijk afneemt.</p>
      <p sl="es">Ons voorstel voorziet bijgevolg in een lineaire vermindering van de steun met een percentage dat duidelijk beoogt dat na afloop van de overgangstermijn geen steun meer wordt verstrekt.</p>
      <p sl="es">Ik spreek tot slot opnieuw mijn dank uit aan de heer Rapkay en aan iedereen die heeft meegewerkt aan het verslag dat wij hier vandaag behandelen, en kan u verzekeren dat wij het standpunt van het Parlement hierover grondig zullen bestuderen. Niettegenstaande al hetgeen ik hiervoor heb gezegd, blijft de Commissie, natuurlijk ook via het Belgische voorzitterschap, nauwgezet de debatten van de Raad volgen en zullen wij in het licht van de respectieve standpunten van het Parlement en de Raad in de loop van de komende weken ons advies uitbrengen.</p>
    </intervention>
    <intervention id="2-044" speaker_id="28225" name="Herbert Reul" is_mep="True" mode="spoken">
      <p sl="de">rapporteur voor advies van de Commissie industrie, onderzoek en energie. – Mevrouw de Voorzitter, mijnheer Almunia, geachte dames en heren, steenkolen vormen onderdeel van de energievoorziening, dat is onomstreden. Onomstreden is ook dat het concurrentievermogen gewaarborgd moet worden en dat subsidiëring daarvoor niet de juiste manier is.</p>
      <p sl="de">Thans draait het om de vraag of 2014 of 2018 de juiste einddatum is. De heer Rapkay heeft een aantal verstandige argumenten aangevoerd die ik hier niet hoef te herhalen. Ik heb eigenlijk slechts één verzoek aan de Commissie: blijkbaar bestaat er in alle parlementaire commissies die bij dit onderwerp betrokken zijn geweest, een grote meerderheid die de vraag of het concurrentievermogen als criterium gehanteerd moet worden met "ja" beantwoordt. Met betrekking tot de termijn moet gewoon de noodzakelijke flexibiliteit aan de dag gelegd worden teneinde de lidstaten in staat te stellen de negatieve gevolgen voor de mensen, voor de arbeidsplaatsen en voor de economische structuren in de hand te houden. Het enige argument dat genoemd is en dat overigens ook in strijd is met de effectbeoordeling van de Commissie zelf (die in eerste instantie ook de voorkeur aan 2018 leek te geven), was dat er in dit verband ook milieuoverwegingen een rol zouden kunnen spelen. Sta mij toe om dit aspect nog één keer te benadrukken: het maakt voor het klimaat niet uit of er ingevoerde kolen of kolen van eigen bodem worden gestookt. Mijn verzoek aan de commissaris is of hij nog een keer in overweging wil nemen – wanneer het Parlement of de Raad daarvoor nieuwe argumenten aanvoeren – of die termijn van vier jaar er niet toe zou kunnen leiden dat de Commissie zich iets flexibeler gaat opstellen. Dat is althans hoe ik de verwijzing zojuist heb begrepen, namelijk dat de Commissie de kwestie nog eens in overweging zal nemen. Dat doet mij deugd.</p>
    </intervention>
    <intervention id="2-045" speaker_id="28354" name="Jan Březina" is_mep="True" mode="spoken">
      <p sl="cs">rapporteur voor advies van de Commissie regionale ontwikkeling . − Mevrouw de Voorzitter, we hebben als Commissie REGI het voorstel van de Commissie positief ontvangen, met dien verstande dat we hebben voorgesteld een aantal wijzigingen door te voeren. Ook hebben we voorgesteld de termijn voor de sluiting van niet-concurrerende steenkoolmijnen te verlengen. Zonder een dergelijke langere termijn zouden hele regio's door de sluiting van deze mijnen een reëel risico lopen in armoede te vervallen en met ernstige sociale problemen te kampen te krijgen.</p>
      <p sl="cs">We hebben onder meer voorgesteld om de regels voor het gebruik van middelen voor het cohesiebeleid dusdanig aan te passen dat ook dergelijke getroffen regio's er gebruik van kunnen maken. Onze commissie is tevens van mening dat de staatssteun aan niet-concurrerende mijnen niet slechts mag leiden tot sluiting daarvan, maar dat deze tevens ingezet dient te worden ter vergroting van het concurrentievermogen.</p>
      <p sl="cs">Laten we wel zijn, indien een mijn voor een gegeven datum weer concurrerend wordt, dan is dat alleen maar toe te juichen, dan is dat alleen maar in het belang van de regio in kwestie en uiteindelijk ook van de EU als geheel. Het grote belang van kolencentrales ligt onder meer in het feit dat ingeval van een snelle stijging van de vraag naar elektriciteit, deze als enige in staat zijn om daar onafhankelijk van andere factoren onmiddellijk en flexibel op in te springen middels verhoging van de productie. Indien we willen dat de verhoging van de energiezekerheid van de EU geen lege huls blijft, dan kunnen we op geen enkele manier om stabiele en concurrerende kolenmijnen, noch om de steenkoolindustrie heen.</p>
    </intervention>
    <intervention id="2-046" speaker_id="1928" name="Werner Langen" is_mep="True" mode="spoken">
      <p sl="de">namens de PPE-Fractie. – Mevrouw de Voorzitter, sta mij toe om allereerst commissaris Almunia aan te sporen om te blijven vasthouden aan zijn oorspronkelijke keuze voor 2018. Dat was een goed onderbouwd voorstel. Dat voorstel was niet alleen op economische en sociale argumenten gebaseerd, maar ook op argumenten die verband houden met het beleid vanuit een regionaal en energieperspectief.</p>
      <p sl="de">Ik vind het onbegrijpelijk dat het college van commissarissen teruggegrepen heeft op milieuoverwegingen die überhaupt niet relevant zijn. De voorgaande sprekers hebben daar reeds op gewezen: het maakt niet uit of er ingevoerde kolen worden verstookt of gesubsidieerde kolen van eigen bodem. Voor de klimaatbalans verandert er vrijwel niets. Bij de ingevoerde kolen is die balans waarschijnlijk zelfs nog ongunstiger, omdat die kolen uit Canada, Australië of uit andere regio’s in de wereld hier naartoe vervoerd moeten worden. Daarom is de gebruikte argumentatie niet correct. Ik wil de heer Rapkay graag bedanken dat hij, in nauwe samenwerking met de Fractie van de Europese Volkspartij (Christendemocraten), dit voorstel heeft opgesteld. Naar mijn idee gaat het om een verordening van de Raad. Het is een tekortkoming in het Verdrag van Lissabon dat de verordeningen op basis van het mededingingsrecht niet aan de parlementaire medebeslissingsprocedure onderworpen zijn. Op dit punt wordt, zonder dat er sprake is van een objectieve beoordeling, gewoon teruggevallen op Verordening nr. 17 uit 1965. Daarom hebben wij vandaag, in ieder geval wat ons standpunt betreft, een brede meerderheid nodig om te zorgen dat steenkolen, als een van de belangrijkste energiebronnen waarover wij in Europa beschikken, ook in de toekomst concurrerend blijven.</p>
      <p sl="de">Onze fractie zal het verslag-Rapkay zonder voorbehoud steunen. Wij willen de heer Almunia er daarnaast toe aansporen dat hij de Commissie ertoe beweegt om een nieuw voorstel met 2018 als einddatum op te stellen. Daarnaast willen wij nog op twee punten wijzigingen aanbrengen in het vastgestelde verslag. In de eerste plaats gaat het om de wijze waarop de steun geleidelijk afgebouwd dient te worden. Wij zijn van mening dat de lidstaten zelf moeten beslissen hoe zij dat in die periode van acht jaar gaan aanpakken.</p>
      <p sl="de">Het tweede punt is dat de verordening uiteindelijk in 2030 geen werkingskracht meer zal hebben. Dat is ook de huidige stand van zaken van de besprekingen in de Raad over deze verordening. Alleen wanneer het Parlement zich ondubbelzinnig voor 2018 uitspreekt, kunnen wij de argumenten vanuit een sociaal, politiek, economisch, regionaal en beleidsmatig energieperspectief, adequaat beoordelen.</p>
    </intervention>
    <intervention id="2-047" speaker_id="96673" name="Olle Ludvigsson" is_mep="True" mode="spoken">
      <p sl="sv">namens de S&amp;D-Fractie . – Mevrouw de Voorzitter, dit is geen eenvoudig onderwerp. Daarom is het belangrijk dat we in het Europees Parlement een evenwichtig standpunt innemen. Er zijn twee belangrijke aspecten waar rekening mee dient te worden gehouden. Enerzijds is het niet redelijk om de niet-concurrerende mijnbouwactiviteiten op lange termijn kunstmatig in leven te houden. Om milieu- en mededingingsredenen is het onhoudbaar om het voortbestaan van onrendabele steenkoolmijnen te garanderen door middel van staatssteunprogramma's. Daarom is het logisch dat de subsidies voor deze activiteit nu worden afgebouwd.</p>
      <p sl="sv">Anderzijds zal de afschaffing van subsidies een harde klap zijn, niet alleen voor de tienduizenden kompels die gedwongen worden om een nieuwe baan te zoeken, maar ook voor hun gezinnen en alle anderen die afhankelijk zijn van de mijnbouw. Het zal een zeer moeilijke aanpassing zijn voor de mensen die in de getroffen regio's wonen. Het is niet gemakkelijk om die twee aspecten tegen elkaar af te wegen, maar ik denk niettemin dat de Commissie in haar voorstel een zinnig evenwicht heeft gevonden. Er wordt een einde gemaakt aan de subsidies, maar op een zorgvuldige manier die rekening houdt met zowel werkgelegenheid als milieu.</p>
      <p sl="sv">Wanneer de subsidies worden afgeschaft krijgen de regio's in kwestie een zware tegenslag te verwerken, maar tezelfdertijd biedt het voorstel de mogelijkheid om verregaande sociale en groene maatregelen te nemen om dat regionale omschakelingsproces zo efficiënt mogelijk te maken. Het is ontzettend belangrijk dat nationale en regionale overheden al die mogelijkheden ten volle benutten. Een voorwaarde om het uiteindelijke resultaat voor die regio's aanvaardbaar te maken is dat er grootschalige investeringen plaatsvinden in actieve arbeidsmarktmaatregelen en grondige milieusanering.</p>
      <p sl="sv">Tot dusver stonden drie kwesties centraal in dit debat. Ten eerste is het argument aangehaald dat steenkoolmijnen die in de periode waarin de activiteiten worden afgebouwd concurrerend worden, verder geëxploiteerd moeten kunnen worden. Volgens mij zou het verkeerd zijn om die mogelijkheid open te houden, omdat de verleende steun op een correcte manier moet worden gebruikt en gebaseerd moet zijn op een definitieve sluiting. Ten tweede is er gesproken over het jaar waarin de sluitingssteun moet aflopen. In dat kader is het belangrijk om op te merken dat de huidige verordening als sinds 2002 bestaat en dat iedereen wist dat de uitzonderingen op de mededingingsregels dit jaar zouden eindigen. Dat kwam dus niet als een verrassing. Ik kan flexibel zijn wat het precieze jaar betreft. Ten derde bestonden er meningsverschillen over de milieu- en duurzaamheidsaspecten in het standpunt van het Parlement. Ik denk dat die aspecten zo duidelijk mogelijk moeten zijn en in ieder geval duidelijker in de verf moeten worden gezet dan in de tekst van de Commissie economische en monetaire zaken. Het is zeer belangrijk dat we in dat opzicht het juiste signaal afgeven.</p>
    </intervention>
    <intervention id="2-048" speaker_id="28266" name="Sophia in 't Veld" is_mep="True" mode="spoken">
      <p sl="en">namens de ALDE-Fractie . – Mevrouw de Voorzitter, ik ben diep geroerd door de nieuwe romance tussen de PPE-Fractie en de S&amp;D-Fractie, maar ben wel van mening dat Europa door de intieme en liefdevolle omhelzing van de heer Rapkay en de heer Langen blijft hangen in het verleden.</p>
      <p sl="en">We hebben het over de zevende verlenging van de bijzondere staatssteunregeling. De heer Rapkay heeft zelf aangegeven dat hij destijds in 2002 rapporteur was. Wie garandeert ons dat we in 2018 niet weer hetzelfde debat zullen voeren? Want de redenen die van kracht waren in 2002 gelden nu ook, en zullen ook nog van kracht zijn in 2018. Daarom ondersteunt mijn fractie zonder voorbehoud het standpunt van de Commissie. We hebben om een aparte stemming voor de amendementen 25 en 27 verzocht, en we roepen alle collega’s in de twee grote fracties op tegen die amendementen te stemmen en het voorstel van de Commissie om de steun per 2014 af te schaffen, te steunen.</p>
      <p sl="en">Ik weet dat er in de verschillende commissies stemmingen hebben plaatsgevonden, maar ik weet ook dat er in de twee grote fracties veel collega’s zijn die zich helemaal niet kunnen vinden in het huidige standpunt. Zij moeten zich realiseren dat ze alle vrijheid van de wereld hebben om zich bij de stemming te laten leiden door hun geweten, want feitelijk is het niet het Europees Parlement dat beslist. Zij moeten dus stemmen om hun standpunt duidelijk te maken.</p>
      <p sl="en">We zijn niet in onderhandeling; we hoeven geen compromis te sluiten. We kunnen een onmiskenbaar politiek signaal afgeven ter ondersteuning van de Commissie, en daarom ben ik van mening dat het Europees Parlement tegenwicht moet bieden aan de zware politieke druk die vanuit de lidstaten wordt uitgeoefend op de Commissie, en laten zien dat dit Parlement naar de toekomst kijkt en niet naar het verleden.</p>
    </intervention>
    <intervention id="2-049" speaker_id="96648" name="Philippe Lamberts" is_mep="True" mode="spoken">
      <p sl="fr">namens de Verts/ALE-Fractie. – Mevrouw de Voorzitter, dames en heren, de Fractie De Groenen/Vrije Europese Alliantie heeft er geen bezwaar tegen om overheidsgeld te investeren, mits dat geïnvesteerde geld dient als katalysator voor de verandering die onze maatschappij, onze industrie en onze economie moeten doormaken om eerlijker en vooral duurzamer te worden. Laten we niet vergeten dat steun voor niet-concurrentiekrachtige steenkoolmijnen strijdig is met deze doelstellingen. Die steun betekent dat een sector die niet meer levensvatbaar is vanuit economisch oogpunt – anders zou er geen subsidie nodig zijn – noch vanuit milieuoogpunt, kunstmatig in leven wordt gehouden.</p>
      <p sl="fr">Zoals mevrouw In 't Veld zojuist benadrukte, wil de steenkoolindustrie deze omschakeling al decennialang uitstellen, zonder dat het einde in zicht komt. Ook al decennialang, geachte Duitse afgevaardigden, spannen veel Europese landen zich in om een einde te maken aan een sector die onhoudbaar is geworden. Dat is het geval in mijn land, Frankrijk, en dat is ook het geval in veel andere landen. Daarom steunen wij het voorstel van de Commissie met als logisch gevolg dat subsidies gebruikt zullen worden voor een fatsoenlijke en waardige omscholing van de betrokken medewerkers.</p>
      <p sl="fr">Onder druk van wat u vandaag gehoord hebt, maakt de Commissie zich echter op voor een weinig heldhaftige aftocht, mijnheer Almunia. Dat gaat met name om de druk van uw collega de heer Oettinger, die zich niet heeft opgesteld als lid van een college dat het algemeen belang behartigt, maar als officiële vertegenwoordiger van specifieke sectorgebonden belangen van één land, namelijk Duitsland. Erger nog, hij maakt daar geen geheim van!</p>
      <p sl="fr">Ik wil u ten slotte zeggen dat zolang de Europese Unie en de lidstaten al hun energie steken in het in stand houden van industrieën uit het verleden, met overheidsgeld dat – en ik hoop dat de Ierse crisis dat duidelijk maakt – uiterst schaars is geworden, zolang wij met dat overheidsgeld de industrieën uit de 19e eeuw in stand houden, stellen we Europa niet in staat om een leiderspositie te veroveren in de industrieën van de 21e eeuw. Ondertussen is de wereld aan het veranderen, en snel ook.</p>
    </intervention>
    <intervention id="2-050" speaker_id="28358" name="Konrad Szymański" is_mep="True" mode="spoken">
      <p sl="en">namens de ECR-Fractie. – Mevrouw de Voorzitter, het door de Europese Commissie gepresenteerde voorstel is kennelijk opgesteld onder het dictaat van het klimaatbeleid en zonder rekening te houden met de sociale consequenties, met name de consequenties op het gebied van energie, bijvoorbeeld in landen zoals Duitsland, Spanje en Polen. We moeten niet vergeten dat de wereldwijde steenkoolmarkt onder onze ogen verandert. De vraag naar steenkool en de prijs van steenkool zijn aan het stijgen. Dit betekent dat mijnen die op dit moment onrendabel zijn in de toekomst mogelijk wel rendabel worden.</p>
      <p sl="en">Afzien van het gebruik van steenkool leidt tot ernstige problemen voor de energiezekerheid in landen zoals Polen, die meer dan 95 procent van hun elektriciteit uit steenkool genereren. Indien wij in dergelijke situaties afzien van het gebruik van steenkool, blijft er slechts één alternatief over, namelijk een nog grotere afhankelijkheid van gas, dat slechts van één kant wordt geïmporteerd. Derhalve moeten we, voordat we besluiten tot politieke druk om in dergelijke gevallen af te zien van het gebruik van steenkool, diversifiëring en ook zekerheid inzake de voorziening van gas waarborgen, omdat dit momenteel het enige echte alternatief voor de energiesector is in landen die steenkool voor dit doel gebruiken.</p>
      <p sl="en">Dit zijn de redenen om de compromissen te steunen die zijn gepresenteerd door de Commissie economische en monetaire zaken en de Commissie industrie, onderzoek en energie, waar we hebben voorgesteld dat in de verordening de mogelijkheid wordt opgenomen dat via nationale begrotingen – die immers geen EU-begrotingen zijn – mijnen behouden kunnen worden in landen waar dit nodig is, en tevens het compromis dat suggereert dat de verordening tot 2030 van kracht zou kunnen blijven. De aanvankelijke voorstellen van de Europese Commissie bevonden zich naar mijn mening aanzienlijk dichter bij dit standpunt. Pas in de laatste fase besloot de Europese Commissie om de onrealistische termijn van 2014 voor te stellen.</p>
    </intervention>
    <intervention id="2-051" speaker_id="28255" name="Andreas Mölzer" is_mep="True" mode="spoken">
      <p sl="de">Mevrouw de Voorzitter, het voortzetten van de ondersteuning van de kolenindustrie is niet alleen nog steeds gerechtvaardigd, maar naar mijn idee zelfs noodzakelijk, niet alleen tot 2014, maar ook daarna. Het is onze plicht om de mensen in de Unie te beschermen tegen de talloze negatieve gevolgen van de globalisering. Dat betekent ook dat wij werknemers in sectoren die op de wereldmarkt niet volledig kunnen concurreren, de mogelijkheden moeten bieden om zich om te laten scholen en voor een ander vak te kiezen.</p>
      <p sl="de">Je hoeft geen deskundige te zijn om te begrijpen dat juist in de mijnbouw zeer gespecialiseerd personeel wordt ingezet. Veel mijnwerkers doen dit werk hun hele leven lang. Om iedereen om te scholen, moeten wij volgens mij veel tijd reserveren. Voor oudere mijnwerkers is een omscholing waarschijnlijk niet eens meer echt zinvol. Wij moeten de betreffende regio’s in staat stellen om geleidelijk afstand te nemen van die mijnbouw, zonder dat dit al te zeer ten koste gaat van de welvaart. Deze regio’s beschikken nog steeds over een groot economisch potentieel wanneer zij de mogelijkheid krijgen om hun economische structuur te veranderen. Door de drastische vermindering, in de afgelopen jaren, van de subsidies voor steenkoolmijnen, zijn talrijke mijnbouwgebieden zwaar op de proef gesteld. Veel regio’s wisten zich vanwege hun grote verbondenheid met de mijnbouw niet snel genoeg in te stellen op de gewijzigde economische omstandigheden en zijn daardoor verarmd. Dat kan echter ook anders. Wij kunnen veel gebieden in Europa tegen grote economische en sociale negatieve gevolgen beschermen, maar dan moeten wij wel onze steun aan deze regelingen geven.</p>
    </intervention>
    <intervention id="2-052" speaker_id="28124" name="Gunnar Hökmark" is_mep="True" mode="spoken">
      <p sl="sv">Mevrouw de Voorzitter, wat betreft staatssteun voor de steenkoolindustrie ben ik van mening dat we al het mogelijke zouden moeten doen om de Europese economie zo concurrerend mogelijk te maken en dat we dat op veel verschillende gebieden zouden moeten doen. Dat moet ons doel zijn met betrekking tot de automobielindustrie, de machinebouwindustrie en de geneesmiddelenindustrie. Om succesvol te kunnen zijn, moeten we onze economie omvormen zodat ze kan voldoen aan de eisen van de moderne concurrentie en de mondiale economie.</p>
      <p sl="sv">Tegen die achtergrond heb ik grote twijfels bij de huidige verlenging van staatssteun aan onrendabele steenkoolmijnen. Dat betekent dat we overheidsgeld steken in activiteiten die niet rendabel zijn, die de werkgelegenheid waarvan sprake is, niet in stand kunnen houden en die evenmin bijdragen tot een beter milieu. Het betekent ook dat de omschakeling die nodig is om echt concurrerend te worden, trager zal verlopen. Het betekent dat we ons op andere gebieden niet ontwikkelen en dat er over een paar jaar nog altijd mensen in sectoren werken die geen langetermijnzekerheid bieden en hun niet de mogelijkheid geven om in hun levensonderhoud te voorzien. Het betekent ook dat de regio's waar we het nu over hebben over een paar jaar nog altijd afhankelijk zullen zijn van steenkoolwinning in onrendabele steenkoolmijnen.</p>
      <p sl="sv">Tegen die achtergrond zouden we volgens mij het Commissievoorstel moeten steunen, en wij zullen er voor stemmen.</p>
    </intervention>
    <intervention id="2-053" speaker_id="28244" name="Wolf Klinz" is_mep="True" mode="spoken">
      <p sl="de">Mevrouw de Voorzitter, mijnheer Almunia, liever een dramatisch einde dan een einde zonder drama. Dat is het spreekwoord dat mij voor ogen komt als ik aan het onderwerp denk waarover wij vandaag discussiëren. Ik steun het voorstel van de Commissie om de staatssteun voor steenkoolmijnen die in 2014 niet concurrerend zijn, tegen die tijd te beëindigen. In de mijnbouw liggen de kosten per arbeidsplaats ver boven het gemiddelde. Dat zijn geen uitgaven voor een duurzame, concurrerende en daardoor toekomstbestendige werkgelegenheid. Daarom vind ik het een goed besluit om de staatssteun in 2014 definitief stop te zetten voor mijnen die niet concurrerend zijn. De middelen die daardoor vrijkomen, moeten wij in onderzoek en ontwikkeling investeren en aan opleidingen en bijscholing besteden. Alleen op die manier zijn wij in staat om onze technologische voorsprong te behouden en om in het algemeen concurrerend te opereren op het mondiale economische markttoneel.</p>
    </intervention>
    <intervention id="2-054" speaker_id="96856" name="George Sabin Cutaş" is_mep="True" mode="spoken">
      <p sl="ro">Mevrouw de Voorzitter, ik ben van mening dat zowel het voorstel om de mijnen te sluiten als de suggestie om de subsidies te verminderen te vroeg komen, met ongewenste gevolgen vanuit sociaaleconomisch en regionaal oogpunt.</p>
      <p sl="ro">We moeten niet vergeten dat de mijnbouwsector in Europa werk verschaft aan ongeveer 100 000 mensen: 42 000 in de steenkool en 55 000 in aanpalende sectoren. Bepaalde regio’s in Europa zijn economisch gezien totaal van deze sector afhankelijk. Een groot aantal mensen in deze regio’s werkt in de mijnen of heeft een aan de mijnbouw gerelateerde baan.</p>
      <p sl="ro">De gevolgen van deze maatregelen zouden desastreus kunnen zijn; hele gemeenschappen zouden tot armoede kunnen vervallen. Daarom moet er snel een strategie worden uitgewerkt voor het omscholen van door mijnsluitingsplannen getroffen werknemers.</p>
      <p sl="ro">Daarnaast moet er speciale steun worden verleend uit de Europese structuurfondsen voor onderlinge steun aan regio’s die te lijden zullen hebben van deze maatregelen. Bovendien verliezen de mijnwerkers en hun gezinnen mogelijk het vertrouwen in het politieke proces waarin dergelijke beslissingen worden genomen en waardoor zij direct worden getroffen, als deze op een ongeschikt moment worden genomen.</p>
      <p sl="ro">Wij moeten de blik ook richten op regio’s met een lage bevolkingsdichtheid, die op sociaaleconomisch gebied het meest te lijden zullen hebben. Ik denk niet dat 2014 een realistische termijn is voor het sluiten van de mijnen. Ook de termijn van 2020, voorgesteld door de Commissie industrie, onderzoek en energie, heeft niet voldoende bijval gekregen en daarom denk ik dat we een middenweg kunnen vinden in het jaar 2018.</p>
      <p sl="ro">Ik wil ook vermelden dat de steenkoolindustrie een integraal onderdeel is van het Europese beleid en dat kolen een eigen energiebron zijn binnen de EU die de toeleveringszekerheid garandeert. Er is een overgangsperiode nodig waarin de mijnen die dat kunnen geleidelijk meer concurrerend kunnen worden, om de toegang tot Europese kolen te verzekeren en desastreuze sociaaleconomische gevolgen te voorkomen.</p>
    </intervention>
    <intervention id="2-055" speaker_id="28320" name="Ivo Strejček" is_mep="True" mode="spoken">
      <p sl="cs">Mevrouw de Voorzitter, voor mij is elke vorm van financiële hulp, voor welke economische sector dan ook, zonder meer schadelijk doordat dit de vrije mededinging om zeep brengt. Staatssteun is dan ook schadelijk voor een goede marktwerking, zowel op de korte als de lange termijn.</p>
      <p sl="cs">We hebben het hier over regio's die door hoge werkloosheid getroffen zullen of kunnen worden. Het zou uiterst nuttig zijn ook eens te kijken naar regio's die reeds een soortgelijke herstructurering van deze sector achter de rug hebben, met inbegrip van een hoge werkloosheid, en die er weer bovenop zijn gekomen. De ECR-Fractie zal tijdens de stemming van vandaag voor alle voorstellen stemmen die ertoe leiden dat de lidstaten genoeg tijd krijgen om te zorgen voor een gedegen omscholing van werknemers, voor het wegnemen van de met de kolenmijnbouw gepaard gaande milieubelasting en voor het tijdig opvangen van mogelijke sociale schokken.</p>
    </intervention>
    <intervention id="2-056" speaker_id="1665" name="Salvador Garriga Polledo" is_mep="True" mode="spoken">
      <p sl="es">Mevrouw de Voorzitter, mijnheer de commissaris, het is spijtig dat wanneer wij praten over de toekomst van 180 000 Europese gezinnen en de inheemse energiebron bij uitstek van de Europese Unie, het Europees Parlement alleen een adviesrecht heeft.</p>
      <p sl="es">Subsidies zijn niet de enige weg naar een concurrentiekrachtige Europese steenkoolsector, maar uit strategisch oogpunt wel noodzakelijk. Op de eerste plaats omdat 60 procent van de Europese energie wordt geïmporteerd en van de overige 40 procent een groot deel kernenergie is – waar veel leden van het Parlement moeite mee hebben – en op de tweede plaats vanwege de ontwikkeling van de kolenprijs: de prijs van Europese kolen komt steeds dichter bij de internationale prijs.</p>
      <p sl="es">En wat wil dat eigenlijk zeggen, een concurrerende kolenprijs? Stelt u zich eens de vraag of in de prijzen van al die kolen die de Europese Unie invoert, net als bij Europese kolen de sociale en veiligheidskosten van de winning zijn meegerekend. Is dit het model dat velen van u voor ogen staat? Vindt u het goed dat wij steenkool uit landen buiten Europa importeren en zo het beginsel van communautaire preferentie schenden, en dat in die landen geen sociale rechten gelden? Of moeten wij die sociale rechten ook bij de productie van Europese kolen opheffen?</p>
      <p sl="es">Hoe later de sluitingsdatum, hoe beter voor de invoering van de schone verbrandings- en opslagtechnologieën die wij al hebben in de Europese Unie. Als wij de Europese steenkoolmijnen inderdaad sluiten, is er geen enkele prikkel meer om de emissies van thermische centrales verder te verlagen, die geïmporteerde kolen zullen blijven verbranden en CO2 zullen blijven uitstoten. Wat hebt u liever, dat de CO2 ons van buiten de Europese Unie bereikt of dat wij de CO2 met onze eigen Europese technologie behandelen en opslaan?</p>
      <p sl="es">Het afwijzen van communautaire kolen, zoals u doet, is geen liberalisme maar hypocrisie.</p>
    </intervention>
    <intervention id="2-057" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mevrouw de Voorzitter, steenkool is een belangrijk onderdeel van de energiemix van de Europese Unie. In de EU zorgt de mijnbouwsector voor 280 000 banen, met name in eenzijdig geïndustrialiseerde gebieden. Daarom is het belangrijk dat de Unie ervoor zorgt dat een zo groot mogelijk deel van de steenkoolbehoefte door de eigen productie wordt gedekt, uiteraard tegen concurrerende prijzen, op basis van het efficiënter maken van het winnings- en verwerkingsproces van steenkool.</p>
      <p sl="ro">Zonder staatssteun zal de productie met 20 procent dalen. Het aantal banen zal dalen met 100 000. De staatssteun voor de steenkoolindustrie is zeer nodig voor niet-concurrerende mijnen. Deze zijn niet concurrentiekrachtig door verouderde technische uitrusting, en door staatssteun zouden deze installaties kunnen worden voorzien van moderne technologie met het oog op het behoud van banen.</p>
      <p sl="ro">Met betrekking tot het voorstel van de Commissie steunen wij het uitstel van de sluitingstermijn van de mijnen. De Commissie industrie, onderzoek en energie heeft gestemd voor 2020 en wij zullen het compromis steunen dat de heer rapporteur Rapkay heeft bereikt met zijn collega’s van andere fracties.</p>
      <p sl="ro">Wij steunen het schrappen van artikel 3, lid 1, letter h en in het bijzonder het schrappen van het voorgeschreven percentage voor progressieve vermindering van de verleende steun, zodat de lidstaten die niet-concurrentiekrachtige steenkoolmijnen willen steunen zoveel mogelijk flexibiliteit hebben.</p>
      <p sl="ro">Ik ben echter van mening dat de lidstaten ook sociaaleconomische herstelplannen moeten presenteren voor de mijnbouwregio’s, die vaak eenzijdig geïndustrialiseerd zijn. Deze ontwikkelingsplannen moeten gericht zijn op het creëren van werkgelegenheid, investeringen in energie-efficiëntie en productie van energie uit hernieuwbare energiebronnen.</p>
      <p sl="ro">Mijn gelukwensen voor de rapporteur, de heer Rapkay, met zijn verslag en het geleverde werk.</p>
    </intervention>
    <intervention id="2-058" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">Mevrouw de Voorzitter, geachte dames en heren, ik wil in de eerste plaats commissaris Almunia feliciteren met het feit dat er in de Commissie een open debat plaatsvindt. Er zijn immers goede redenen waarom u, samen met Commissievoorzitter Barroso, met een heel ander jaartal in gedachten aan het debat in het college van commissarissen bent begonnen. Ik vind het een goede zaak dat de Commissie over deze kwestie zo open discussieert vanuit een reguleringsperspectief en vervolgens uiteindelijk een besluit in wezen helemaal omdraait. Dat is bewonderenswaardig en opvallend. Ik vind het ook een goede zaak dat u dat nieuwe besluit hier ook verdedigt.</p>
      <p sl="de">Voor dit besluit zijn veel goede argumenten aan te voeren. Niettemin worden er ook in de betrokken lidstaten plannen gemaakt. En wat een aantal van die plannen betreft, kan ik alleen maar zeggen dat ik erg blij ben dat de herzieningsclausule gesneuveld is. Op grond van die clausule zou in 2012 in de grootste betrokken lidstaat, Duitsland, het hele proces nog eens een keer opnieuw moeten beginnen. In die zin is dat een geweldig succes, mede dankzij het debat in het college van commissarissen. Ik weet dat het ooit 2018 zal worden. Overigens ben ik ook verheugd over de zekerheid die er met het oog op de planning in de mijnbouw is gecreëerd en dat zal zeker in mijn stemgedrag tot uiting komen. Ik begrijp echter dat op dit punt het reguleringsbeleid heeft gezegevierd.</p>
    </intervention>
    <intervention id="2-059" speaker_id="39721" name="Theodor Dumitru Stolojan" is_mep="True" mode="spoken">
      <p sl="ro">Mevrouw de Voorzitter, ik heb de standpunten van mijn collega’s beluisterd, die de nadruk hebben gelegd op het belang van steenkool voor de energiezekerheid van de Europese economie.</p>
      <p sl="ro">Ik wil daar nog een argument aan toevoegen. In bepaalde landen, waaronder ook Roemenië, loopt in droge jaren – die steeds meer voorkomen – de productie van kernenergie en energie uit waterkracht terug. De enige bron die mijn land en andere landen direct tot hun beschikking hebben om de energieproductie te verhogen, is steenkool.</p>
      <p sl="ro">Wij hebben een aantal onrendabele mijnen, met herstructureringsprogramma’s die lopen tot voorbij het jaar 2014. Als liberaal ben ik tegen subsidieverlening aan ondernemingen, maar niet als die ondernemingen duidelijke herstructureringsprogramma’s hebben. Daarom zal ik mijn steun geven aan het amendement dat een langere overgangsperiode voorstelt voor het afschaffen van de subsidies voor onrendabele steenkoolmijnen.</p>
    </intervention>
    <intervention id="2-060" speaker_id="96823" name="Petru Constantin Luhan" is_mep="True" mode="spoken">
      <p sl="ro">Mevrouw de Voorzitter, hoewel gesubsidieerde steenkool slechts goed is voor een klein deel van de elektriciteitsproductie in de Europese Unie, zijn de sociale gevolgen van onmiddellijke en gelijktijdige sluitingen van steenkoolmijnen in bepaalde delen van Europa aanzienlijk. Er is een groot aantal mensen werkzaam in deze sector, mensen die niet direct in andere sectoren werk kunnen vinden. Op deze manier zullen er werkloosheid en achtergebleven gebieden ontstaan.</p>
      <p sl="ro">Ik ben van mening dat we met behulp van de Gemeenschapsfondsen onmiddellijke maatregelen moeten nemen voor het herscholen van deze mensen. Totdat dat geregeld is, is het absoluut noodzakelijk dat de uiterste datum voor het verlenen van staatssteun voor het sluiten van niet-concurrentiekrachtige mijnen minstens tot 2018 wordt uitgesteld.</p>
      <p sl="ro">Daarnaast ben ik van mening dat de mate van vermindering van staatssteun na een bepaalde periode door iedere lidstaat zelf moet worden bepaald, zonder opgelegde minimumpercentages.</p>
    </intervention>
    <intervention id="2-061" speaker_id="1263" name="Elmar Brok" is_mep="True" mode="spoken">
      <p sl="de">Mevrouw de Voorzitter, mijnheer Almunia, geachte dames en heren, sta mij toe om een paar woorden tot onze liberale vrienden te richten, met name tot mevrouw In ’t Veld. De concurrentie wordt niet verstoord aangezien de steenkolencentrales op ingevoerde kolen blijven werken, waardoor de milieubalans verslechtert. Het hele argument klopt dus van geen kanten.</p>
      <p sl="de">Overigens kan dit proces na 2018 niet voortgezet worden – bijvoorbeeld in het geval van Duitsland – omdat er sprake is van een overeenkomst waar niet alleen de staat, maar alle partijen bij betrokken zijn. Dat betekent dat er in 2018 een eind aan de hele regeling moet komen zodat de kosten van de mijnsluitingen op lange termijn niet voor rekening van de overheid komen. Die langetermijnkosten bedragen de komende eeuwen talloze miljoenen en zullen betaald worden door een stichting. Indien die stichting in elkaar klapt, zou dit de overheid gedurende een onoverzienbare periode zeer veel geld kosten.</p>
      <p sl="de">Wanneer er een dergelijk verstandig concept met een duidelijke einddatum is ontwikkeld, moet daar ook rekening mee worden gehouden en moet niet getracht worden theoretische marktdefinities aan te voeren die niets van doen hebben met de concrete afspraken die in de overeenkomst zijn vastgelegd.</p>
    </intervention>
    <intervention id="2-062" speaker_id="28338" name="Antonio Masip Hidalgo" is_mep="True" mode="spoken">
      <p sl="es">Mevrouw de Voorzitter, ik dank de rapporteur, die de moeite heeft genomen om mijn geboortegrond te bezoeken, Asturië, een regio waar in het verre verleden de basis werd gelegd van Spanje en Europa en die dankzij de steenkool en zijn bevolking vandaag de voorhoede van een moderne samenleving vormt.</p>
      <p sl="es">Bij dit prijzenswaardige streven, dat tot de wederopbloei van de sector zal leiden, moet de Europese Unie de mijnstreken geen hindernissen in de weg leggen, maar deze regio’s juist aanmoedigen. Wij moeten de dreiging wegnemen dat wij de winning van inheemse steenkool zullen stoppen en juist het voortbestaan van deze strategische sector mogelijk maken. En wij moeten de sector helpen om binnen een redelijke termijn concurrerend te worden, zonder de ondernemingen vervolgens te straffen. Bovenal moeten wij ervoor zorgen dat schone winning snel een feit is.</p>
      <p sl="es">De omvangrijke investeringen in schone kolen moeten op de eerste plaats in het voordeel van Europa en zijn eigen mijnstreken zijn. Het is absurd om zich te verzetten tegen Europese kolen en tegelijkertijd de kolen van elders te verdedigen of dulden, terwijl die worden gewonnen met meer schade aan het milieu, onder vreselijk onveilige arbeidsomstandigheden en tegen lonen die allesbehalve concurrerend zijn. Het is echt volkomen onacceptabel dat wij onze eigen geboortegrond op deze wijze achterstellen. Laten wij de mijnsector in stand houden door het invoeren van nieuwe technologieën!</p>
    </intervention>
    <intervention id="2-063" speaker_id="96701" name="María Muñiz De Urquiza" is_mep="True" mode="spoken">
      <p sl="es">Mevrouw de Voorzitter, concurrentiekracht is belangrijk, maar kan niet het enige criterium zijn. Onze energieafhankelijkheid maakt dat energiezekerheid alleen mogelijk is met steenkool, onze belangrijkste inheemse bron van fossiele energie. Daarnaast mag de sluiting van mijnen ook vanwege het economische en sociale belang dat de mijnbouw in verscheidene Europese regio's heeft, niet als onvermijdbaar worden beschouwd, noch in 2014 noch in 2018.</p>
      <p sl="es">Als wij voor onze energievoorziening afhankelijk blijven van steenkool, moeten wij ook na 2018 de zekerheid hebben dat voldoende steenkool wordt gewonnen, mét steun – als de mijnen niet concurrerend zijn – of zónder steun – als zij dat wel zijn.</p>
      <p sl="es">Wij moeten behalve naar onze economische concurrentiekracht ook kijken naar onze concurrentiekracht op het terrein van arbeidsomstandigheden en milieu. Europese steenkool is veilige steenkool. Het belang daarvan zou ons zeker in deze dagen niet moeten ontgaan, op een moment dat buiten Europa mijnongevallen aan de orde van de dag zijn. Europese steenkool kan daarnaast ook schone steenkool zijn.</p>
      <p sl="es">Vandaar dat wij verzoeken om een amendement op het verslag-Rapkay dat ertoe strekt dat de steunregeling voor onbepaalde tijd wordt uitgebreid tot kosten in verband met het afvangen van CO2 of enige andere schonekolentechnologie.</p>
    </intervention>
    <intervention id="2-064" speaker_id="23706" name="Miloslav Ransdorf" is_mep="True" mode="spoken">
      <p sl="cs">Mevrouw de Voorzitter, deze maatregel bevestigt de oude wijsheid dat financiers de staat beet hebben zoals het touw de gehangene. Ik heb drie opmerkingen voor u. Allereerst ben ik van mening dat het geld gestoken dient te worden in de versterking van het concurrentievermogen van de bedreigde mijnen, zo’n 5 procent van het totale aantal mijnen in de EU. Verder dienen we een stokje te steken voor de invoer van gesubsidieerde steenkool uit het buitenland. En ten derde dienen we mogelijke lobbyistische belangenconflicten te vermijden. Ik wijs in dit verband onder meer op de Russische Federatie, waar de olielobby gezorgd heeft voor de sluiting van steenkoolmijnen in de streek van Vorkuta, hetgeen tot een sociale ramp heeft geleid. Iets dergelijks moet in de Europese Unie koste wat het kost worden voorkomen.</p>
    </intervention>
    <intervention id="2-065" speaker_id="28397" name="Agustín Díaz de Mera García Consuegra" is_mep="True" mode="spoken">
      <p sl="es">Mevrouw de Voorzitter, voor het verzachten van de sociale en energetische gevolgen en het zeker stellen van een bepaalde energiereserve hebben wij in de plenaire vergadering drie amendementen ingediend, die er op de eerste plaats toe strekken dat het totaalbedrag van de steun elk jaar afneemt, maar zonder dat deze daling in het algemeen of voor afzonderlijke ondernemingen aan een procentueel minimum is gebonden. In dit opzicht zijn wij blij met het standpunt van de heer Langen dat vaste referenties onwenselijk zijn en elke lidstaat overeenkomstig zijn eigen belangen moet kunnen beslissen.</p>
      <p sl="es">Op de tweede plaats moet de looptijd van de steunregeling voor de financiering van buitengewone kosten worden verlengd tot 2030. Dergelijke voorstellen helpen de energieafhankelijkheid van tal van lidstaten te verminderen, waaronder Spanje. Ze zorgen voor de instandhouding van de inheemse productie en het behoud van duizenden arbeidsplaatsen waar omvangrijke Spaanse en Europese regio's sterk afhankelijk van zijn.</p>
    </intervention>
    <intervention id="2-066" speaker_id="96859" name="Ioan Enciu" is_mep="True" mode="spoken">
      <p sl="ro">Mevrouw de Voorzitter, in de eerste plaats wil ik de heer Rapkay gelukwensen met het geleverde werk.</p>
      <p sl="ro">Ook ik ben van mening dat het zeer belangrijk is om de overgangsperiode zo lang mogelijk te laten duren. Het voorstel was 2018 – ik heb zelfs nog langer voorgesteld – voor het sluiten van de niet-concurrentiekrachtige mijnen of eventueel voor het rendabel maken van een aantal van deze mijnen, aangezien in de mijnstreken het grootste deel van de bevolking zich met deze activiteit bezig houdt.</p>
      <p sl="ro">Herscholingsplannen en plannen voor sociaaleconomisch herstel zijn absoluut noodzakelijk. Het sluiten van de mijnen voordat deze plannen volledig zijn gerealiseerd zal tot zeer ernstige sociale problemen leiden. De herscholingsplannen en de milieuherstelplannen voor deze regio’s vergen veel tijd. Vooral in de huidige crisissituatie zou het normaal zijn om een beroep te doen op de Europese structuurfondsen, gezien het sociale, economische en milieubelang voor de Europese Unie.</p>
    </intervention>
    <intervention id="2-067" speaker_id="39725" name="Iuliu Winkler" is_mep="True" mode="spoken">
      <p sl="ro">Mevrouw de Voorzitter, er is hier door collega’s gezegd dat het een terugkerend debat is in het Europees Parlement. Dat klopt, maar er gelden nu andere sociaaleconomische omstandigheden dan bij de eerdere debatten over dit thema.</p>
      <p sl="ro">We beleven wereldwijd een recessie en ook de EU maakt een crisis door. Niemand gelooft dat we de crisis al achter de rug hebben, en vele lidstaten hebben te maken met een recessie. In deze omstandigheden denk ik niet dat wij – het Parlement – moeten bijdragen aan nog eens 100 000 werklozen in de EU bovenop de reeds bestaande.</p>
      <p sl="ro">Vervolgens hebben we het over de context van de nieuwe Europese energiestrategie. In deze nieuwe strategie moeten we naar mijn mening niet de weg bewandelen richting het vergroten van de afhankelijkheid van een enkele bron van koolwaterstoffen, maar juist die van vergroting van onze economische onafhankelijkheid.</p>
      <p sl="ro">Daarna is er gesproken over de economie van de eenentwintigste eeuw. Ik geloof zeker dat wij moeten aanhaken bij die economie, maar tegelijkertijd moeten we het accent leggen op diversifiëring van het bestaande potentieel. Zodoende wil ik de heer Rapkay gelukwensen.</p>
    </intervention>
    <intervention id="2-068" speaker_id="96792" name="Bogdan Kazimierz Marcinkiewicz" is_mep="True" mode="spoken">
      <p sl="pl">Mevrouw de Voorzitter, gezien de specifieke aard van de verordening waarover we vandaag debatteren, moeten we niet vergeten dat er lidstaten van de Europese Unie zijn waar de energieproductie hoofdzakelijk op steenkool gebaseerd is. Derhalve moeten de veranderingen die zijn voorgesteld tijdens de voorbereiding van de verordening, worden doorgevoerd op een manier waarbij het tempo van de veranderingen kan worden aangepast aan de mogelijkheden van burgers en sociale structuren om deze veranderingen in te passen. Ik verwelkom het compromis dat is bereikt. Gezien de rol van steenkool bij het waarborgen van de energiezekerheid moet de winning ervan gestabiliseerd worden op het vereiste niveau. De rol die steenkool speelt als brandstof binnen de energiebalans zal van cruciaal belang blijven voor de energiesector, doordat steenkool de energiezekerheid van Europa stabiliseert. Ik hoop dat de Raad onze bezorgdheid deelt en zorgvuldig zal luisteren naar het standpunt dat het Europees Parlement heeft ingenomen.</p>
    </intervention>
    <intervention id="2-069" speaker_id="96833" name="Jens Geier" is_mep="True" mode="spoken">
      <p sl="de">Mevrouw de Voorzitter, mijnheer Almunia, geachte dames en heren, sta mij toe om kort op twee punten nader in te gaan: mijn eerste punt heeft betrekking op het concurrentievermogen dat op verschillende plaatsen in het verslag aan de orde wordt gesteld. Ik verzoek u om eens even stil staan bij de vraag hoeveel mijnbouwongelukken ons eigenlijk via de media ter ore komen. Dat heeft ermee te maken dat er overal in de wereld mijnbouw, en met name steenkoolontginning plaatsvindt, maar helaas onder veiligheidsomstandigheden die veel slechter zijn dan in de Europese of Duitse mijnen. Om het wat overtrokken te zeggen: persoonlijk voel ik erg weinig voor concurrentievermogen dat ten koste van mijnwerkerslevens tot stand wordt gebracht. Als wij ons echter afvragen wat de gevolgen voor het industriebeleid zijn als wij inderdaad vroegtijdig uit de steenkoolwinning stappen, wil ik er graag op wijzen dat de Europese industrie voor mijnbouwapparatuur wél concurrerend is. En iedereen die van mening is dat de mijnbouw een verouderde industrie is, en dan richt ik mij met name tot de heer Klinz, die nodig ik van harte uit om een bezoek aan een van die mijnen te brengen. Daar zullen zij met eigen ogen zien dat er hightechapparatuur wordt gebruikt en dat het dus om de vraag draait of wij willen dat deze industrie in de toekomst ook winstgevend zal zijn of niet. Ik neem er nota van dat de Fractie Alliantie van Liberalen en Democraten voor Europa dat in ieder geval niet wil. Ik vrees dat de mijnbouwapparatuursector de steenkoolproductie achterna gaat en Europa zal verlaten.</p>
    </intervention>
    <intervention id="2-070" speaker_id="photo_generic" name="Joaquín Almunia" is_mep="True" mode="spoken">
      <p sl="es">vicevoorzitter van de Commissie . − Mevrouw de Voorzitter, zoals ik al in mijn eerste toespraak heb gezegd, nemen de Commissie en ikzelf goede nota van alle argumenten die hier vandaag naar voren zijn gebracht. Hetzelfde geldt voor het standpunt van het Parlement, zodra het verslag van de heer Rapkay in stemming is gebracht.</p>
      <p sl="es">Ik geloof dat wij onderscheid moeten maken – en dat onderscheid is ook in bijna alle interventies gemaakt – tussen steenkool als primaire energiebron en, wat iets heel anders is, de verordening die de overheidssteun voor de winning van steenkool uit niet-concurrentiekrachtige mijnen moet regelen.</p>
      <p sl="es">Ons voorstel, waarover wij vandaag en waarover de Raad in de komende weken zal debatteren, heeft met het tweede aspect te maken, met de winning van niet-concurrentiekrachtige steenkool, en niet met het gebruik van steenkool. Dat laatste is een heel ander debat, dat hebben wij al gevoerd en zullen wij natuurlijk blijven voeren in de Europese Unie.</p>
      <p sl="es">Ons standpunt is dat de winning van niet-concurrentiekrachtige steenkool die zonder een constante stroom van overheidssubsidies niet mogelijk is, binnen een bepaalde termijn moet worden gestopt. Dit standpunt is helder. Het is ook niet de eerste keer dat dit standpunt wordt verwoord. Het is een al lang bestaand standpunt, en sommigen van u hebben daar ook op gewezen. Het probleem is dat de termijnen die werden vastgesteld, niet door iedereen in acht zijn genomen. Wat wij met ons voorstel beogen, is dat deze termijnen nu eindelijk eens door iedereen worden gerespecteerd.</p>
      <p sl="es">In tegenstelling tot de situatie zoals die was toen wij in het verleden over de steunmaatregelen voor de steenkolenwinning debatteerden, moeten wij nu met twee extra factoren rekening houden, te weten, de klimaatverandering, waarover wij al bij talloze gelegenheden hebben gedebatteerd en waarvoor de Europese Unie heel duidelijke doelstellingen heeft, en de gevolgen voor de nationale begrotingen van de crisis en van de schulden die door de crisis zijn ontstaan, die de overheidsfinanciën nog verder onder druk zetten.</p>
      <p sl="es">Maar dat zijn niet de enige aspecten die in aanmerking moeten worden genomen. Een ander element – dat in bijna alle interventies ter sprake is gekomen – is de termijn waarbinnen de steunmaatregelen voor steenkolenwinning die plaatsvindt onder niet-concurrerende omstandigheden, moeten worden beëindigd.</p>
      <p sl="es">En daarover verschillen de meningen, in het Parlement, in de Raad – wij moeten de vergadering van begin december afwachten om te weten wat het uiteindelijke standpunt van de Raad zal zijn – en zonder meer zijn hierover ook in de Commissie uiteenlopende opvattingen gehuldigd, die ook bij toekomstige debatten weer naar voren zullen komen.</p>
      <p sl="es">Zoals u weet – de heer Langen heeft daar al op gewezen – is dit een verordening van de Raad. Het advies van het Parlement is erg belangrijk, maar het Verdrag zegt dat in kwesties van staatssteun de Raad bepaalt. Bij de laatste vergadering van het Coreper is een meerderheidsstandpunt aangenomen vóór het definitief opheffen van deze steun in 2018, dus later dan de Commissie voorstelt. Maar behalve dat de regels zeggen dat de Raad bepaalt, zeggen zij ook dat de Raad het voorstel van de Commissie slechts met eenparigheid van stemmen kan wijzigen.</p>
      <p sl="es">Het is vrijwel zeker dat de Raad niet met eenparigheid van stemmen zal besluiten, wat dat besluit ook moge zijn. Maar de Commissie zal hoe dan ook met veel aandacht naar het standpunt van de Raad luisteren, net zoals zij nu met veel aandacht naar de argumenten van de geachte afgevaardigden luistert en zij ook met veel belangstelling uitkijkt naar het standpunt dat het Parlement bij zijn stemming zal aannemen. Op basis van haar analyse van de respectieve standpunten van de Raad, overeenkomstig zijn in het Verdrag vastgelegde prerogatieven, en het Parlement, en op basis van het debat over het verslag-Rapkay, zal de Commissie haar uiteindelijke standpunt bepalen.</p>
      <p sl="es">Ik moet u wel zeggen dat de Commissie de argumenten ten faveure van steun van onbeperkte duur voor niet-concurrerende steenkoolwinning niet deelt en wijs erop dat bij het uitblijven van een nieuwe steenkoolverordening op basis van het voorstel van de Commissie, op 1 januari 2011 de algemene regeling voor staatssteun in werking treedt, die aanzienlijk strenger is dan het voorstel van de Commissie, of het voorstel dat uit de debatten van de Raad naar voren komt, of het advies dat het Parlement zal geven.</p>
    </intervention>
    <intervention id="2-071" speaker_id="1906" name="Bernhard Rapkay" is_mep="True" mode="spoken" role="rapporteur">
      <p sl="de">Mevrouw de Voorzitter, mijnheer Almunia, maar dat is dan ook precies het probleem. U heeft helemaal gelijk als u tegenover de heer Langen bevestigt dat het inderdaad om een verordening van de Raad gaat. Nu hangt het er echter ook vanaf of de Commissie naar de argumenten luistert die zowel door de Raad als door dit Parlement zijn aangevoerd. U moet in ieder geval de rigide houding die u in uw voorstel heeft aangenomen, laten varen. Pas dan kan datgene plaatsvinden wat nu juist zo kenmerkend en verstandig is in een democratie: dat er met een meerderheid wordt besloten en dat wij niet van eenparigheid van stemmen afhankelijk zijn.</p>
      <p sl="de">Mijn tweede opmerking is aan het adres van de heer Chatzimarkakis gericht. De herzieningsclausule waar u het over had, is in dit verband volledig irrelevant. En het gehakketak dat in Duitsland heeft plaatsgevonden, is alleen maar bedoeld om gezichtsverlies van de Duitse minister van Economische Zaken te voorkomen; dat is alles. Sta mij toe om nu op het punt van zorg in te gaan dat door de heer Almunia naar voren is gebracht. Geachte commissaris, eigenlijk twijfelt niemand hier eraan – en in het verslag wordt daar al überhaupt niet aan getwijfeld – dat wij met een opheffingsregeling te maken hebben. Of dat qua energiebeleid en qua technologiebeleid verstandig is, is een andere vraag. De opmerking van de heer Geier klopt helemaal. Dat trekken wij ook niet in twijfel. De enige vraag is of wij hier relatief abrupt te werk gaan, dus met 2014 als einddatum, of dat wij voor verstandige overgangsregelingen tot 2018 kiezen. Voor de rest zetten wij nergens vraagtekens bij. Maar wat de heer Lamberts bijvoorbeeld heeft gezegd, klopt natuurlijk niet. Hij heeft trouwens zijn betoog voorgelezen en is toen meteen weer vertrokken. Hij had echter hier moeten blijven, dan had hij wellicht nog wat kunnen leren. Het klopt niet dat er lidstaten zijn die helemaal niets ondernomen hebben. Dat geldt noch voor Spanje, noch voor Polen, noch voor Roemenië en ook niet voor Duitsland. In 1990 waren er in Duitsland bijvoorbeeld nog meer dan 200 000 werknemers in de mijnbouw actief. Twintig jaar later gaat het nog slechts om circa 20 000 arbeidsplaatsen; een afname met 90% tot slechts 10%. En in de periode vanaf 2002, dus gedurende de looptijd van de verordening die nog steeds van kracht is, zijn er ook nog heel wat mijnen gesloten. Wij moeten dan ook niet doen alsof er helemaal niets is gebeurd.</p>
      <p sl="de">De vraag is: hebben wij een weloverwogen overgangsperiode nodig om dit zonder sociaal-politieke schade te overleven? Die vraag kan ik alleen maar bevestigend beantwoorden. Dan mag het toch niet op die vier jaar afketsen, omdat niemand dat in wezen nog in twijfel trekt. Ik verzoek u dan ook vriendelijk om deze overwegingen aan de Commissie voor te leggen.</p>
    </intervention>
    <intervention id="2-072" speaker_id="4482" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt vandaag om 11.30 uur plaats.</p>
      <a text="(De vergadering wordt enige minuten onderbroken)"/>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-073" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Bij het opstellen van dit document heeft de rapporteur een belangrijke stap gezet – hij heeft een antwoord gevonden op twee vragen. De eerste heeft betrekking op het milieu en de andere op sociale bescherming. Vanuit het oogpunt van Roemenië, en ik denk dat hetzelfde geldt voor Duitsland, Polen, Spanje of Hongarije, is de mijnbouw een belangrijk onderdeel van de nationale economie. Het sluiten van een steenkoolmijn kan grote sociale gevolgen hebben: groei van de werkloosheid en een sterkere ontvolking van gebieden waar de mijnbouw de enige industrie is. Bovendien zal het sluiten van de mijnen ook een belangrijke invloed hebben op de energiesector. Ik weet dat dit argumenten pro en contra zijn, maar de realiteit van het moment leidt slechts tot één conclusie – uitstel van de sluiting van de niet-concurrentiekrachtige steenkoolmijnen, om deze te ondersteunen bij het vinden van levensvatbare alternatieven voor allen die afhankelijk zijn van deze sector.</p>
    </intervention>
    <intervention id="2-074" speaker_id="28379" name="Adam Gierek" is_mep="True" mode="written">
      <p sl="pl">De Europese Commissie doet pogingen om de steenkoolwinning te beperken, tegen elke prijs en op een manier die niet wordt gerechtvaardigd door economische argumenten. Deze pogingen zijn kunstmatig gestimuleerd door de verhoging van de kosten voor het opwekken van energie in steenkoolcentrales. Hiermee bedoel ik de kosten van emissies. Dit beleid ondermijnt de economische fundamenten van landen waar de meeste energie met behulp van steenkool wordt opgewekt. Een dergelijke strategie getuigt van een gebrek aan begrip van de behoefte aan een samenhangend brandstoffen- en energiebeleid waarin de voorkeur wordt gegeven aan economische doeltreffendheid en concurrentievermogen. Het getuigt tevens van een gebrek aan een centraal energiebeleid dat de energievoorzieningszekerheid garandeert en van een gebrek aan voorschriften op basis van uniforme criteria voor de gehele interne markt, die zouden leiden tot eerlijke mededinging en, gelijktijdig, een beperking van de maatschappelijke kosten. Wat we vandaag zien, is een grove schending van deze beginselen.</p>
      <p sl="pl">De vraag is wat voor industrie de Unie nodig heeft, een industrie die de Unie voordeel oplevert of een industrie die supranationaal en corporatief is en die haar belastingen investeert in belastingparadijzen? Basisindustrieën en energieopwekking vereisen vele jaren van investeringen en concentratie van kapitaal, wat betekent dat ze gesubsidieerd moeten worden. Daarnaast hoeven ze niet tegen elke prijs rendabel te zijn. Goedkope energie en brandstoffen zijn essentieel voor het concurrentievermogen van de verwerkingsindustrie, met inbegrip van de machinebouwsector. Het gaat met andere woorden om netto rendabiliteit. Ik zou willen zeggen dat de economische problemen van de Unie tijdens de crisis niet alleen het gevolg zijn van oneerlijke financiële speculaties wereldwijd, maar dat er ook een gebrek is aan een degelijk, uniform en eerlijk industriebeleid in de Unie zelf en met name een brandstoffen- en energiebeleid.</p>
    </intervention>
    <intervention id="2-075" speaker_id="28155" name="Edit Herczog" is_mep="True" mode="written">
      <p sl="nl">Er zijn diverse argumenten aan te voeren voor het feit dat we niet op korte termijn een einde kunnen maken aan subsidies; ik denk hier in de eerste plaats aan de sociale en economische gevolgen van regionale omvang. Het is belangrijk dat we de subsidies voor de sluiting van mijnen op adequate wijze besteden: we moeten zorgen voor de omscholing en het doorsluizen van de betrokken werknemers naar andere sectoren van de arbeidsmarkt. Een goed herstel van het milieu is belangrijk. Zonder deze voorwaarden valt te vrezen dat de Europese Unie minder geld bespaart op de opgeheven subsidies dan het bedrag dat ze moet besteden aan de verlichting van de schade. Er moet grondig worden overwogen of het überhaupt nuttig is om kolenmijnen te sluiten als het enige wat we daarmee bereiken is dat in de resterende krachtcentrales steenkool uit eigen land wordt vervangen door steenkool die van buiten de gemeenschappelijke markt wordt geïmporteerd.</p>
      <p sl="nl">Is het zinvol om krachtcentrales die werken op steenkool te sluiten, een van de goedkoopste bronnen van elektrische energie, als in de wereld de onheilspellende signalen van energietekorten zich beginnen af te tekenen? We moeten ook denken aan de toenemende energiebehoefte van de Europese Unie en aan de rol die steenkool vervult in de energiezekerheid. We kunnen niet toelaten dat fabrieken zoals de krachtcentrale in het Hongaarse Vértes en de mijn in Oroszlány worden gesloten zonder grondige, gedetailleerde plannen. In deze plannen moet de situatie van werknemers en het milieuherstel worden geregeld, en met gefundeerde effectstudies moet hierin worden bewezen dat sluiting de onvermijdelijke en beste optie is om de uitstoot van schadelijke stoffen terug te dringen. Het programma voor groene groei mag niet tot maatregelen leiden waarmee ernstige economische en sociale problemen worden veroorzaakt.</p>
    </intervention>
    <intervention id="2-998" speaker_id="4260" name="Eija-Riitta Korhola" is_mep="True" mode="written">
      <p sl="fi">Het streven van de Europese Unie om het gebruik van steenkool te verminderen is gerechtvaardigd en juist. Aangezien wij op de lange termijn Europa en de mensheid niet meer afhankelijk willen laten zijn van fossiele brandstoffen, moeten wij onder ogen zien dat de Europese steenkoolmijnen zich vroeg of laat aan de veranderende situatie moeten aanpassen. Door de mondialisering ligt er een grote prijsdruk op steenkool, waardoor de productie zich naar lagelonenlanden verplaatst. De gebieden in de Europese Unie waar steenkool wordt geproduceerd, krijgen te maken met het verdwijnen van arbeidsplaatsen en inkomsten, doordat de mijnen de concurrentie niet aankunnen. Ook al is deze ontwikkeling niet wenselijk, overheidsmaatregelen mogen niet in strijd zijn met de grondbeginselen van de markteconomie. Het is niet goed om onrendabele productie eindeloos kunstmatig in leven te houden. Wij moeten beseffen dat een structurele verandering op deze schaal onvermijdelijk grote en langdurige sociale gevolgen heeft. De sluiting van een mijn betekent vaak het wegvallen van het belangrijkste middel van bestaan in een gebied. Dat is te merken aan het vermogen van steden om diensten aan hun inwoners aan te bieden en het verval van hele gemeenschappen. Het is in ieders belang dat grote maatschappelijke veranderingen zoals de sluiting van mijnen gecontroleerd plaatsvinden, met een toereikende overgangsperiode. Steenkool zal in de nabije toekomst toch een centrale rol in ons leven blijven spelen. Steenkool is nog steeds nodig in onder meer de staalindustrie, en de onderzoeken naar het gebruik ervan als grondstof voor polymeren zijn bemoedigend. Daarnaast heeft men met warmtekrachtkoppeling op basis van steenkool een uitstekend rendement bereikt. Wij moeten dus niet de illusie hebben dat de stillegging van steenkoolmijnen een soort politiek doel op zich is. Een rendabele mijnindustrie moet in de toekomst ook in de Europese Unie mogelijk zijn.</p>
    </intervention>
    <intervention id="2-076" speaker_id="96765" name="Veronica Lope Fontagné" is_mep="True" mode="written">
      <p sl="es">Er zijn verschillende redenen om de steunmaatregelen voor de steenkoolsector te steunen: strategische en sociale redenen en de instandhouding van gebieden.</p>
      <p sl="es">Wat de eerste reden betreft, het strategische karakter van de sector, moeten wij er rekening mee houden dat de markt in snel tempo verandert, waardoor het niet verstandig is om steenkool als energiebron aan de kant te schuiven als wij nog geen haalbaar alternatief hebben. Het milieuargument tegen steenkool is niet valide, omdat geïmporteerde steenkool even vervuilend is als inheemse. Bovendien moeten wij niet vergeten dat bij de winning van de steenkool die wij importeren vaak geen acht wordt geslagen op de sociale rechten van mijnwerkers.</p>
      <p sl="es">Wat het argument van de instandhouding van gebieden betreft, is het zo dat de mijnen zich vaak in dunbevolkte gebieden bevinden die volledig van de mijnbouw afhankelijk zijn. Als wij de mijnen sluiten, lopen die gebieden leeg.</p>
      <p sl="es">De laatste en belangrijkste reden zijn de meer dan 180 000 mijnwerkersgezinnen. In Spanje en in het bijzonder in mijn eigen regio, Aragon, zijn wij pioniers in hernieuwbare energie, waardoor wij voor bijna 60 procent in onze eigen energiebehoefte kunnen voorzien. De enige energiebron die wij kunnen opslaan, is steenkool. Wij hebben meer tijd nodig om onze technologieën voor steenkoolwinning te verbeteren en zo van onze inheemse steenkool schone en duurzame steenkool te maken.</p>
      <a text="(In afwachting van de stemmingen wordt de vergadering om 11.05 uur onderbroken en om 11.30 uur hervat)"/>
    </intervention>
    <intervention id="2-997" speaker_id="40599" name="Sirpa Pietikäinen" is_mep="True" mode="written">
      <p sl="fi">Ondanks alle mooie woorden over het klimaat blijft Europa met de aanneming van dit verslag in zijn gitzwarte verleden hangen. Met de EU 2020-strategie wil de Europese Unie snel de weg inslaan van een toekomst met weinig uitstoot en gebaseerd op hernieuwbare energiebronnen. Het zal echter vooral bij woorden blijven als het Parlement in de toekomst toestaat dat de lidstaten miljarden aan hun steenkoolmijnen verkwisten.</p>
      <p sl="fi">De huidige steunregels zouden tot december geldig zijn, maar de Commissie stelt nu voor deze tot en met 2014 aan te houden. Dit toch al gitzwarte scenario kan nog erger: het Parlement wil de steunregels maar liefst tot en met 2018 handhaven. Twee jaar geleden bedroeg de steun van de EU-lidstaten aan de industrie die harde steenkool ofwel antraciet produceert en gebruikt maar liefst 2,9 miljard euro. Dat toont aan dat de steun voor fossiele brandstoffen nog steeds vele malen hoger is dan die voor hernieuwbare energiebronnen. Dit ondanks het feit dat onze klimaatdoelstellingen een tegenovergesteld beleid vereisen.</p>
    </intervention>
  </section>
  <section id="creitem6" title="6. Stemmingen">
    <intervention id="2-079" speaker_id="28576" name="De Voorzitter" is_mep="True" mode="spoken">
      <p sl="nl">Wij gaan nu over tot de stemming.</p>
    </intervention>
  </section>
  <section id="creitem7" title="6.1. Beschikbaarstelling van middelen uit het Solidariteitsfonds van de EU: Ierland - overstromingen november 2009 (A7-0328/2010, Reimer Böge) (stemming)"/>
  <section id="creitem8" title="6.2. Beschikbaarstelling van middelen uit het Europees Fonds voor aanpassing aan de globalisering: Noord-Brabant en Zuid-Holland, Afdeling 18/Nederland (A7-0318/2010, Barbara Matera) (stemming)">
    <intervention id="2-083" speaker_id="103132" name="Lucas Hartong" is_mep="True" mode="spoken">
      <p sl="nl">Vandaag staat hulp uit het Europees Solidariteitsfonds aan Nederland gelukkig nog op de agenda, maar als het aan collega Parlementslid Daul van de PPE had gelegen, dan was er vandaag niet gestemd, om Nederland te straffen vanwege het afwijzen van de verhoging met 6% van de EU-begroting en invoering van Europese belastingen. De PPV vindt het volstrekt onacceptabel dat dat ook maar overwogen is door collega Daul. En we voelen ons als Nederlandse lidstaat ernstig geschoffeerd.</p>
    </intervention>
    <intervention id="2-084" speaker_id="28576" name="De Voorzitter" is_mep="True" mode="spoken">
      <p sl="nl">Precies dit punt is gisteren besproken en het debat daarover is gesloten.</p>
    </intervention>
    <intervention id="2-085" speaker_id="4342" name="Joseph Daul" is_mep="True" mode="spoken">
      <p sl="fr">Mijnheer de Voorzitter, dames en heren, tijdens de laatste Conferentie van voorzitters hebben we besloten om het verslag van mevrouw Matera vandaag op de agenda te zetten. Niemand heeft gevraagd om het verslag niet op de agenda te zetten. De vraag die de Voorzitter daarom stelt is: Kunnen we in het bijzijn van een dergelijke persoon oprechte debatten voeren, zoals we dat al vijf jaar doen? Die vraag zal ik donderdagochtend stellen. Verder zullen wij, als de Fractie Europese Conservatieven en Hervormers deze persoon blijft afvaardigen naar de Conferentie van voorzitters, onze werkwijze aanpassen. Dat is alles wat ik wil zeggen.</p>
    </intervention>
    <intervention id="2-086" speaker_id="96813" name="Barbara Matera" is_mep="True" mode="spoken" role="rapporteur">
      <p sl="it">Mijnheer de Voorzitter, dames en heren, wij zijn vandaag bijeen om te stemmen over een pakket hulpmaatregelen voor Nederland, dat verzocht heeft om beschikbaarstelling van middelen uit het Europees Fonds voor aanpassing aan de globalisering voor een bedrag van in totaal 10,5 miljoen euro.</p>
      <p sl="it">Deze overdracht van interne middelen in de begroting van de Europese Unie zal nog volgens het normale traject verlopen. De volgende steunverzoeken, waarvan het aantal voortdurend toeneemt, dreigen echter te worden geblokkeerd doordat de goedkeuring van de begroting voor 2011 uitblijft. Als het stelsel van voorlopige twaalfden in werking zou treden vanaf januari, zou het namelijk niet mogelijk zijn de overdrachten uit te voeren en verder te gaan met de noodzakelijke betalingen.</p>
      <p sl="it">In deze bijzonder hachelijke situatie, met de economische crisis waarin heel Europa verkeert, hoopt het Parlement op een groot verantwoordelijkheidsbesef bij de lidstaten die zich in de Raad hebben verzet tegen de goedkeuring van een strenge begroting, die in lijn is met de bevoegdheden op grond van het Verdrag van Lissabon.</p>
    </intervention>
  </section>
  <section id="creitem9" title="6.3. Beschikbaarstelling van middelen uit het Europees Fonds voor aanpassing aan de globalisering: Drenthe, Afdeling 18/Nederland (A7-0321/2010, Barbara Matera) (stemming)"/>
  <section id="creitem10" title="6.4. Beschikbaarstelling van middelen uit het Europees Fonds voor aanpassing aan de globalisering: Limburg, Afdeling 18/Nederland (A7-0323/2010, Barbara Matera) (stemming)"/>
  <section id="creitem11" title="6.5. Beschikbaarstelling van middelen uit het Europees Fonds voor aanpassing aan de globalisering: Gelderland en Overijssel, Afdeling18/Nederland (A7-0322/2010, Barbara Matera) (stemming)"/>
  <section id="creitem12" title="6.6. Beschikbaarstelling van middelen uit het Europees Fonds voor aanpassing aan de globalisering: Noord-Holland en Utrecht, Afdeling 18/Nederland (A7-0319/2010, Barbara Matera) (stemming)"/>
  <section id="creitem13" title="6.7. Beschikbaarstelling van middelen uit het Europees Fonds voor aanpassing aan de globalisering: Noord-Holland en Zuid-Holland, Afdeling 58/Nederland (A7-0320/2010, Barbara Matera) (stemming)"/>
  <section id="creitem14" title="6.8. Steun in het kader van het Duitse alcoholmonopolie (A7-0305/2010, Paolo De Castro) (stemming)"/>
  <section id="creitem15" title="6.9. Vrijstelling van rechten voor bepaalde farmaceutisch werkzame bestanddelen met een &quot;internationale generieke benaming&quot; (INN) van de WHO en voor bepaalde producten die gebruikt worden voor de vervaardiging van farmaceutische eindproducten (A7-0316/2010, Vital Moreira) (stemming)"/>
  <section id="creitem16" title="6.10. Overeenkomst voor wetenschappelijke en technische samenwerking tussen de EG en Oekraïne (A7-0306/2010, Herbert Reul) (stemming)"/>
  <section id="creitem17" title="6.11. Overeenkomst betreffende wetenschappelijke en technologische samenwerking tussen de EG en de Faeröer (A7-0303/2010, Herbert Reul) (stemming)"/>
  <section id="creitem18" title="6.12. Overeenkomst inzake samenwerking op het gebied van wetenschap en technologie tussen de Europese Gemeenschap en Japan (A7-0302/2010, Herbert Reul) (stemming)"/>
  <section id="creitem19" title="6.13. Overeenkomst voor wetenschappelijke en technologische samenwerking tussen de EG en Jordanië (A7-0304/2010, Herbert Reul) (stemming)"/>
  <section id="creitem20" title="6.14. Partnerschapovereenkomst in de visserijsector tussen de EU en de Salomoneilanden (A7-0292/2010, Maria do Céu Patrão Neves) (stemming)"/>
  <section id="creitem21" title="6.15. Gemeenschappelijk stelsel van belasting over de toegevoegde waarde wat betreft de geldigheidsduur van de minimumhoogte van het normale tarief (A7-0325/2010, David Casa) (stemming)"/>
  <section id="creitem22" title="6.16. Jaarverslag van de ECB voor 2009 (A7-0314/2010, Burkhard Balz) (stemming)"/>
  <section id="creitem23" title="6.17. Civiele en militaire samenwerking en ontwikkeling van civiele en militaire capaciteit (A7-0308/2010, Christian Ehler) (stemming)"/>
  <section id="creitem24" title="6.18. Langetermijnplan voor het ansjovisbestand in de Golf van Biskaje en de daarop vissende visserijtakken (A7-0299/2010, Izaskun Bilbao Barandica) (stemming)">
    <intervention id="2-104" speaker_id="96922" name="Izaskun Bilbao Barandica" is_mep="True" mode="spoken" role="rapporteur">
      <p sl="es">Mijnheer de Voorzitter, ik neem alleen het woord om te zeggen dat ik in de Commissie visserij tegen dit verslag heb gestemd omdat ik had begrepen dat enkele van de amendementen die in samenwerking met de sector waren opgesteld, niet waren aangenomen. Maar omdat het belangrijk is dat de sector een langetermijnplan voor ansjovis heeft, zal ik toch vóór stemmen. Ik maak van deze gelegenheid gebruik om de Raad, die zo veel tegenzin toont, te verzoeken om te aanvaarden dat het Parlement vanaf de inwerkingtreding van het Verdrag van Lissabon op dit terrein medebeslissingsbevoegdheid heeft en nu een datum te stellen voor het begin van de onderhandelingen, omdat het de sector zelf is die de meeste schade lijdt als dit plan niet doorgaat.</p>
    </intervention>
  </section>
  <section id="creitem25" title="6.19. Meerjarenplan voor de westelijke visbestanden van de gewone horsmakreel en de visserijtakken die deze visbestanden exploiteren (A7-0296/2010, Pat the Cope Gallagher) (stemming)">
    <intervention id="2-107" speaker_id="2125" name="Pat the Cope Gallagher" is_mep="True" mode="spoken" role="rapporteur">
      <p sl="en">Mijnheer de Voorzitter, amendement 29 is ingetrokken om voor mij onbegrijpelijke redenen, dus om ervoor te zorgen dat we hier wel over kunnen stemmen bevestig ik namens de ALDE-Fractie dat wij dit amendement overnemen.</p>
      <p sl="en">Ik beschouw dit als uitermate ernstig en, hoewel velen de gedachtegang hierachter mogelijk niet helemaal vatten, wil ik de leden verzoeken zich realiseren dat we, wanneer we het amendement van de socialisten afwijzen en dat van de PPE-Fractie aannemen, het advies van wetenschappers in de wind slaan en twee totaal toegestane vangsten creëren binnen één visbestand.</p>
      <p sl="en">Ik roep u op tegen de PPE te stemmen en het verslag van de socialisten aan te nemen nu zij het amendement hebben ingetrokken, om redenen die wellicht beter bekend zijn onder bepaalde mensen in het zuidelijk deel van Europa.</p>
    </intervention>
    <intervention id="2-108" speaker_id="28576" name="De Voorzitter" is_mep="True" mode="spoken">
      <p sl="nl">Mijnheer Gallagher, u doet met andere woorden een beroep op artikel 156, lid 5, en neemt amendement 29 in de stemlijst over, hetgeen betekent dat we erover moeten stemmen.</p>
    </intervention>
  </section>
  <section id="creitem26" title="6.20. Verbod op highgrading en de beperkingen van de visserij op bot en tarbot in de Oostzee, de Belten en de Sont (A7-0295/2010, Marek Józef Gróbarczyk) (stemming)"/>
  <section id="creitem27" title="6.21. Gebruik van uitheemse en plaatselijk niet-voorkomende soorten in de aquacultuur (A7-0184/2010, João Ferreira) (stemming)"/>
  <section id="creitem28" title="6.22. Overheidssteun voor de sluiting van niet-concurrerende steenkoolmijnen (A7-0324/2010, Bernhard Rapkay) (stemming)"/>
  <section id="creitem29" title="7. Plechtige vergadering - Georgië">
    <intervention id="2-114" speaker_id="28269" name="De Voorzitter" is_mep="True" mode="spoken">
      <p sl="nl">Mijnheer de president, dames en heren, hooggeëerde gasten en vrienden. Ik heet de president van Georgië, Michail Saakasjvili, van harte welkom.</p>
      <a text="(Applaus)"/>
      <p sl="nl">Dit is niet het eerste bezoek van president Saakasjvili aan het Europees Parlement. Hij was vier jaar geleden bij ons, en hij was ook in Brussel in 2004, kort nadat hij tot president van Georgië was verkozen. Vandaag is een speciale dag: vandaag, 23 november, is de zevende verjaardag van de Rozenrevolutie, het geweldloze keerpunt voor de situatie in Georgië, maar ook voor die in de hele regio van de zuidelijke Kaukasus. Mijnheer de president, de Europese Unie beweegt zich al bijna 60 jaar in de richting die Georgië nu ook heeft gekozen: die van blijvende vrede, welzijn en onbedreigde vrijheid. President Saakasjvili heeft zijn opleiding in eerste instantie in Kiev genoten. Vervolgens studeerde hij aan Europese en Amerikaanse universiteiten, waarbij hij speciale band met Straatsburg heeft opgebouwd: hij heeft hier gestudeerd en is hier afgestudeerd, en voor zover ik weet was het ook hier dat hij zijn toekomstige vrouw heeft ontmoet. Dit is dus een speciale plaats voor de heer Saakasjvili.</p>
      <p sl="nl">De afgelopen zeven jaar zijn niet gemakkelijk geweest voor Georgië. De territoriale integriteit van Georgië is geschonden. Ik breng in herinnering dat we in mei van dit jaar een resolutie hebben aangenomen waarin Rusland werd opgeroepen de voorwaarden van de wapenstilstand te eerbiedigen en zijn troepen van Georgische bodem terug te trekken.</p>
      <a text="(Applaus)"/>
      <p sl="nl">Vier jaar geleden zei de heer Saakasjvili in deze zaal dat de Georgiërs niet alleen een van de oudste Europese naties vormen, maar ook uitermate geïnteresseerd zijn in de Europese integratie. Zij zien hierin de benadering van internationale zaken waar zij de voorkeur aan geven. Ik weet zeker dat het enthousiasme nu niet minder is dan vier jaar geleden. Wij, wij hier in het Europees Parlement en de Europese Unie, hechten groot belang aan democratisering. De normen voor democratisering en democratie liggen zeer hoog, en hetzelfde geldt voor de normen van de vrije markt. Mensenrechten, de rechtsstaat en persvrijheid zijn alleen mogelijk met hervormingen – hervormingen van het constitutionele systeem, het kiesrecht en het rechtsstelsel. Ik sprak hier zojuist over met de president van Georgië, en we waren het erover eens dat het geen eenvoudig proces is, maar dat het cruciaal is om meer op elkaar te gaan lijken en om eenvoudiger met elkaar te kunnen samenwerken.</p>
      <p sl="nl">Het doet mij verder deugd dat Georgië de economische crisis snel te boven is gekomen. De Europese Unie heeft hier ook een rol in gespeeld: we hebben de helpende hand geboden. Op dit moment bevindt Georgië zich weer in een fase van snelle economische groei. In de Europese Unie zien we graag dat Georgië stabiel is en zich voorspoedig ontwikkelt, maar we zien dit ook graag gebeuren in de rest van de zuidelijke Kaukasus. Georgië zou het perfecte model kunnen zijn voor de overgang naar een democratisch vrijemarktstelsel, waarin de mensenrechten volledig worden beschermd en de rechtsstaat ten volle functioneert. Dat is de reden waarom wat de heer Saakasjvili vandaag wil voorstellen en zeggen zo belangrijk is. We zijn blij u hier bij ons te hebben en we horen graag wat u te zeggen heeft. Het woord is aan u, mijnheer de president.</p>
      <a text="(Applaus)"/>
    </intervention>
    <intervention id="2-115" speaker_id="photo_generic" name="Michail Saakasjvili" is_mep="True" mode="spoken">
      <p sl="en">president van Georgië . − Mijnheer de Voorzitter, de enorme eer die u mijn land bewijst met uw uitnodiging vervult mij met deemoed, en ik wil u en alle fracties graag bedanken voor deze uitzonderlijke gelegenheid. Mijnheer de Voorzitter, zoals wij in onze voorbereidende gesprekken hebben opgemerkt was ik hier vier jaar geleden voor het laatst, wat doet denken aan de Olympische Spelen. Nu, vier jaar later, sta ik hier weer. Hopelijk zal ik dit keer beter presteren dan de vorige keer.</p>
      <p sl="en">Ik ben hier gekomen om een boodschap van hoop te verkondigen en een plechtige belofte te doen. Ik ben hier gekomen om u ervan te verzekeren dat vrede – een rechtvaardige en duurzame vrede – mogelijk is in mijn regio, en dat we Europa nodig hebben om daaraan bij te dragen.</p>
      <p sl="en">Eeuwenlang was de Kaukasus een geopolitiek mysterie, een fascinerende paradox: een regio waar individuele mensen en zielen vrij waren, maar waar burgers werden onderdrukt; waar culturen verdraagzaam waren, maar regeringen op kunstmatige wijze verdeeldheid zaaiden; waar mensen zich van oudsher zeer Europees voelen, maar waar door grootmachten opgeworpen muren van Europa een onbereikbare luchtspiegeling maakten; waar mannen en vrouwen streden voor de vrede, maar oorlogen onafwendbaar leken.</p>
      <p sl="en">Ik ben hier gekomen om u te vertellen dat wij deze tijden definitief achter ons moeten laten, dat samenwerking in de plaats moet komen van rivaliteit en dat onderhandelingen moeten zegevieren over oorlogsretoriek.</p>
      <p sl="en">In alle geplaagde regio’s van onze wereld is het Europees Parlement een symbool van hoop. Het is een lichtend bewijs dat zelfs de wreedste conflicten kunnen worden overwonnen en dat vrede elk politiek risico waard is.</p>
      <p sl="en">Deze plaats zou niet bestaan hebben als dappere leiders, te midden van ruïnes en omgeven door dood en gerechtvaardigde oproepen tot wraak er niet voor hadden gekozen een einde te maken aan eeuwen van oorlog door een begin te maken met het meest ambitieuze en fascinerende politieke experiment van onze tijd: de Europese eenwording. Dit Parlement, dat niet verdeeld is naar nationaliteit, maar in fracties, belichaamt de visie die in 1849 zo prachtig onder woorden is gebracht door Victor Hugo op het internationale vredescongres.</p>
      <p sl="en">Staat u mij toe dat ik deze grote dichter citeer in zijn eigen taal:</p>
      <p sl="fr">Europese naties, er zal een dag komen waarop u allen, zonder uw onderscheidende kwaliteiten en uw glorieuze individualiteit te verliezen, samen zult smelten in een grotere eenheid en uitdrukking zult geven aan Europees broederschap.</p>
      <p sl="fr">Er zal een dag komen dat er geen ander strijdtoneel meer zal zijn dan de markten die openstaan voor handel en de geesten die openstaan voor ideeën.</p>
      <p sl="fr">Er zal een dag komen waarop de kogels en de bommen vervangen zullen worden door verkiezingen, door het universeel stemrecht van de volkeren, door de eerbiedwaardige arbitrage van een grote soevereine senaat, die voor Europa zal zijn wat het Lagerhuis is voor het Verenigd Koninkrijk, wat de Bondsdag is voor Duitsland en wat de Nationale Vergadering is voor Frankrijk.</p>
      <p sl="en">De meeste tijdgenoten van Hugo vonden hem een naïeve dromer, zelfs toen hij deze toespraak gaf. De geschiedenis had meer dan honderd jaar en twee wereldoorlogen nodig om zijn boodschap te laten doordringen.</p>
      <p sl="en">Dames en heren, het wordt tijd dat de boodschap van Hugo ook in mijn regio weerklank vindt en wordt gehoord. Het is hoog tijd dat zijn boodschap van broederschap de kanonnen en de haatzaaierij overstemt. Het is hoog tijd dat de Europese vrede ook neerdaalt in de Kaukasus.</p>
      <a text="(Applaus)"/>
      <p sl="en">Aan ons, politiek leiders, de taak te komen met gewaagde initiatieven om dit voor elkaar te krijgen.</p>
      <p sl="en">Dames en heren, op de kop af zeven jaar geleden begon een oude natie, mijn geliefde Georgië, met de Rozenrevolutie aan een nieuwe reis richting de Europese familie. Op 23 november 2003 namen honderdduizenden burgers van alle regionale, religieuze en sociale achtergronden op vreedzame wijze de straten en het parlement in bezit. Geen ruit van het gebouw werd ingeslagen, niets werd ontvreemd. Onze burgers hebben niet alleen een corrupt, reactionair bewind ten val gebracht; ze hebben ook een mentale revolutie ontketend, zoals economen in Londen het enkele weken geleden omschreven.</p>
      <p sl="en">Sommigen onder u in dit Parlement weten goed dat er na de bevrijdende ineenstorting van de Sovjet-Unie twee manieren waren om te ontkomen aan communistische regimes, namelijk de Europese en de nationalistische: de rechtsstaat en de angststaat. Anders uitgedrukt: Václav Havel en Slobodan Milošević.</p>
      <p sl="en">Nadat de tirannie van de Partij ten einde was gekomen bleven de verdeeldheid, de corruptie, de verticaliteit, de bureaucratie, het cynisme en het autoritarisme – de pijlers van de Sovjet-samenleving – intact. Zeven jaar geleden was Georgië formeel een onafhankelijke staat, maar was het nog steeds onderdeel van deze van angst en haat doortrokken wereld. De grenzen van de Sovjet-mentaliteit waren niet opgeheven, en de Sovjet-Unie leefde door in de gedachten en de ziel van de mensen. Alleen een mentale revolutie kon leiden tot de Europese transformatie van onze samenlevingen.</p>
      <p sl="en">Dat is de boodschap die wij Georgiërs deze regio hebben gebracht. Dat is de boodschap die ons de intense woede heeft opgeleverd van degenen die terugverlangen naar het Sovjet-tijdperk, maar dat is ook de boodschap die Georgië tot een laboratorium voor hervormingen in onze regio heeft gemaakt. Toen wij de Rozenrevolutie aanvoerden waren we lid van studentenorganisaties, oppositiepartijen en organisaties uit het maatschappelijk middenveld die zich verbonden wisten door een gezamenlijke droom: een disfunctioneel voormalig Sovjet-land dat totaal was lamgeslagen door corruptie en misdaad omvormen tot een Europese democratie.</p>
      <p sl="en">Dames en heren, de Sovjet-Unie was gestoeld op het beginsel van het recht om te heersen. Mensen werden kunstmatig tegen elkaar opgezet in alle geledingen van de samenleving, en op elk gebied. In elke republiek werden de verschillende religieuze, sociale en etnische groepen tot constante rivalen gemaakt, en onder politiek werd een kunst verstaan van manipulatie, angst en haat. Dit verklaart waarom voormalige communistische leiders zo makkelijk nationalisten werden – op de Balkan, in de Kaukasus, in Oost-Europa en in Rusland. Zeven jaar geleden was Georgië nog verdeeld in geïsoleerde gemeenschappen die elkaar vreesden. Sommige extremisten gebruiken de zwakheid van de staat om minderheden te verstoten.</p>
      <p sl="en">Als eerste wachtte ons dan ook de taak het multiculturalisme en onderlinge verschillen te omarmen. We hebben een programma voor positieve actie ontwikkeld voor alle gebieden, van het hoger onderwijs tot het wethandhavingsapparaat. De Sovjet-Unie had nog een ander kenmerk: absolute centralisatie. Zeven jaar geleden was alles in Georgië nog volledig rond zijn hoofdstad georganiseerd, en we hebben een grootschalig decentralisatieprogramma op touw gezet, geïnvesteerd in regionale ontwikkelingsinfrastructuren en lokale autoriteiten met spectaculaire bevoegdheden. Hierdoor zijn regio’s die ooit aan hun lot werden overgelaten, nu de mooiste voorbeelden van onze ontwikkeling.</p>
      <p sl="en">Vóór de Rozenrevolutie werden alle belangrijke regionale bestuurders benoemd door de president, dus waar anderen werkten aan het herstel van de beruchte verticale machtsstructuur en daarmee alle regio’s hun autonomie ontnamen, hebben wij de macht juist systematisch overgedragen aan regionaal gekozen organen. Recentelijk heeft dit beleid geresulteerd in de eerste rechtstreekse verkiezing van de burgemeester van de hoofdstad Tbilisi afgelopen mei, en het besluit om het constitutionele hof te verplaatsen naar de stad Batumi, en het parlement naar de tweede stad van Georgië, Kutaisi, in het hart van Georgië.</p>
      <p sl="en">De Sovjet-Unie was synoniem voor controle en corruptie; het was een zwaarlijvige en inefficiënte staat. Als eerste stap hebben we dan ook de KGB opgeheven en de volledige politiemacht ontslagen …</p>
      <a text="(Applaus)"/>
      <p sl="en">… en ook alle douanebeambten en belastingambtenaren. Verder hebben we onze economie en ons onderwijsstelsel opengesteld.</p>
      <p sl="en">De visie die ten grondslag lag aan al deze maatregelen werd tot uitdrukking gebracht door één enkel symbool. Naast elke Georgische vlag in elk overheidsgebouw hebben we een Europese vlag gehangen. Dit hebben we gedaan om te laten zien waar we met Georgië naar toe willen met deze hervormingen.</p>
      <p sl="en">Natuurlijk heeft onze vreedzame revolutie de nodige mislukkingen en tekortkomingen gekend. Natuurlijk hebben we fouten gemaakt maar, zoals de grote geestelijk vader van het Europese kosmopolitisme en een van mijn favoriete filosofen, Immanuel Kant, heeft geschreven over de Franse revolutie: “Je bent pas klaar om vrij te zijn als je daadwerkelijk vrij bent”. Dames en heren, Immanuel Kant bedoelde hiermee dat geen boek je op voorhand kan leren hoe je in vrijheid moet besturen – zelfs niet hoe je je moet gedragen. Je kunt dit alleen leren van je eigen successen en mislukkingen.</p>
      <p sl="en">We hebben fouten gemaakt en daaruit lessen getrokken, maar we hebben ook verrassende successen behaald. Georgië is door de Wereldbank aangewezen als de grootste hervormer in de wereld van de afgelopen vijf jaar, en bezet nu de twaalfde positie in de wereld en de koppositie in Centraal- en Oost-Azië – en al helemaal in de voormalige Sovjetwereld – als het gaat om gemakkelijk zakendoen. Volgens de Europese Bank voor Wederopbouw en Ontwikkeling en Transparency International heeft Georgië, ooit het epicentrum van de post-Sovjetmafia, in de periode 2004 – 2009 meer successen geboekt op het gebied van corruptiebestrijding dan alle andere landen in de wereld. Op de ranglijst van Transparency International is Georgië zelfs zo’n zeventig plaatsen gestegen, en toevallig is Rusland precies rond die tijd ongeveer zeventig plaatsen gezakt. We hebben elkaar in het midden getroffen en ik kan me niet herinneren dat ze ons gedag hebben gezegd, maar dat is er gebeurd.</p>
      <p sl="en">Ik hecht alleen waarde aan deze noteringen omdat zij de sociale en morele transformatie die mijn land heeft doorgemaakt – de mentale revolutie waarover ik al sprak – weerspiegelen en kracht bijzetten. Georgische burgers beschouwen hun staat en land nu niet meer als een voormalige Sovjetstaat. Ze beschouwen, beoordelen en bekritiseren het als een Europese democratie. Een dergelijke verandering strekt zich veel verder uit dan alleen de leiders en partijen die de Rozenrevolutie hebben aangevoerd. Het is iets dat niemand bezit en niemand kan onderdrukken, wijzelf niet en ook anderen niet.</p>
      <p sl="en">Een dergelijke revolutie leidt tot dit verbazingwekkende feit in ons deel van de wereld: dat instellingen systematisch meer populariteit genieten dan politieke figuren. We hebben net een enorme beleidshervorming doorgevoerd en, afgaande op de laatste opiniepeiling die we hebben gehouden – een peiling van Gallup – heeft 86 procent van de bevolking vertrouwen in de politie, terwijl dat voorheen 5 procent was. Hetzelfde geldt voor het presidentschap en het parlement, en ook voor andere instellingen in het land: dit was exact het tegenovergestelde van wat er voorheen gebeurde. Op basis hiervan kunnen we met zekerheid zeggen dat de instellingen populairder zijn dan de leiders en dat het land op de goede weg is.</p>
      <p sl="en">We hebben nog veel meer te doen. Het moge duidelijk zijn dat wij gedrevener zijn dan ooit om onze hervormingen door te zetten. We realiseren ons dat een democratie een project is dat nooit af is.</p>
      <p sl="en">Natuurlijk is ons alternatieve democratische model niet door iedereen positief ontvangen. Het stuitte op felle tegenstand van de revisionistische machten die de val van de USSR nog steeds beschouwen als de grootste ramp van de twintigste eeuw. In 2006 stelden zij een volledig embargo in voor mijn land. Daarvoor, in 2005, was het een volledig energie-embargo. Ze deporteerden onze burgers, bombeerden voor 2008 herhaaldelijk ons grondgebied en in 2008 vielen ze uiteindelijk ons land binnen. Op dit moment bezetten deze machten nog steeds 20 procent van het Georgisch grondgebied, een grove schending van het internationaal recht en van het staakt-het-vuren van 12 augustus, dat tot stand is gekomen dankzij de inspanningen van mijn goede vriend en groot Europees leider, de Franse president Nicolas Sarkozy, die destijds voorzitter van de Europese Unie was.</p>
      <p sl="en">Op dit moment heeft Georgië nog steeds tot 500 000 intern ontheemden en vluchtelingen die niet naar huis kunnen terugkeren omdat sommige mensen, daartoe geïnspireerd door een oude, imperialistische mentaliteit, hebben besloten de eenentwintigste eeuw in te luiden met etnische zuiveringscampagnes en de bouw van een nieuwe Berlijnse muur die mijn land in tweeën splijt.</p>
      <p sl="en">Hoe hebben wij op deze agressie gereageerd? Ten eerste hebben wij het staakt-het-vuren volledig ten uitvoer gelegd en daarbij meer gedaan dan waar wij ons toe verplicht hadden. Niet één keer hebben wij de weigering van Rusland om zich aan de afspraken te houden aangegrepen als excuus. Afgelopen augustus heeft het hoofd van de waarnemingsmissie van de Europese Unie, Hansjörg Haber – een Duitser – publiekelijk zijn lof betuigd over de Georgische terughoudendheid en onze strategie in dit conflict, die hij kenschetste als constructief unilateralisme. Wanneer vijftig kilometer van een hoofdstad tanks en raketten staan, zou het voor veel regeringen hoog tijd zijn om te roepen dat ze onder beleg liggen, dat er geen tijd is om te werken aan vrijheid en dat democratie een luxe is – een luxe die ze zich niet kunnen veroorloven –, en om te beginnen hun oppositie onder druk te zetten en op te roepen tot een zogenoemde maatschappelijke eenheid. Wij hebben precies het tegenovergestelde gedaan. Wij bouwen, in deze omstandigheden, een democratie terwijl er wapens op ons zijn gericht.</p>
      <p sl="en">Voor het ijzeren gordijn dat de bezettingsmacht rond de regio Abchazië heeft opgetrokken, in het kleine kuststadje Anaklia, dat nog maar enkele jaren geleden een niemandsland was waar het geweld hoogtij vierde, verrijst op dit moment een nieuw vakantieoord met mooie hotels en zandstranden. Sommigen suggereren dat we de bouw moeten stopzetten en moeten wachten tot de situatie is opgelost, en pas moeten gaan bouwen wanneer de grond steviger, minder wankel en minder gevaarlijk is. Onze filosofie staat hier volledig haaks op. We trekken geen gebouwen op omdat ze op sterke en vaste grond staan, maar omdat we de grond daarmee uiteindelijk sterker zullen maken.</p>
      <p sl="en">In Anaklia is in 2005 een nieuwe ontwikkelingsfase begonnen, nadat het stadje al tweemaal was verwoest in het conflict, in 1993 en 1998. In 2008 werd Anaklia opnieuw met de grond gelijk gemaakt. Alle nieuwe gebouwen werden platgebrand door Russische invasietroepen, met inbegrip van discotheken, cafés, jeugdherbergen en andere hotels. Een paar weken later werd gestart met de wederopbouw.</p>
      <p sl="en">Een groot dichter en tevens een beroemde Russische dissident, Alexandr Galich, een van de acht helden die in 1968 op het Rode Plein demonstreerden tegen de Praagse invasie, schreef deze prachtige zin: “Отечество в опасности! Наши танки на чужой земле!”, wat betekent: “Het moederland is in gevaar, onze tanks zijn een ander land binnengedrongen”. Galich heeft nog een andere prachtige zin geschreven over Georgië, die ik in het Russisch zal citeren: “Прекрасная и гордая страна! Ты отвечаешь шуткой на злословье!”, wat ruwweg te vertalen is als: “Schitterend en trots land, u beantwoordt moddergooierij met een lach”.</p>
      <a text="(Applaus)"/>
      <p sl="en">Bij mijn laatste bezoek aan Anaklia zag ik een rij discotheken, net zo bruisend als discotheken elders in Europa, waar jonge mensen net zo dansen als op Ibiza of in Saint-Tropez. Het enige verschil was dat discotheek ‘18’ die we bezochten de laatste discotheek aan het strand was. Precies vijf meter daarnaast staat een muur waarachter de bezettingsmacht is gestationeerd, en daar weer achter ligt bijna honderd kilometer duisternis en leegte. Vertelt u mij alstublieft: wat is er absurder dan een nieuwe Berlijnse Muur op een subtropisch zandstrand aan de Zwarte Zee?</p>
      <p sl="en">Om kort te gaan: wij begrijpen dat vrede van het hoogste belang is, en we zijn ervan overtuigd dat er geen alternatief voor vrede is. Door de vrede te riskeren zouden we alles wat we hebben bereikt, en alles wat we de komende jaren willen bereiken, in gevaar brengen.</p>
      <p sl="en">Ik ben hier om een nieuwe stap in ons beleid van constructief unilateralisme aan te kondigen. Ik ben hier om een initiatief te nemen dat, naar ik hoop, met uw hulp de spanningen zal wegnemen en de start van serieuze onderhandelingen mogelijk zal maken. Voor ik hier kwam heb ik veel nagedacht. Ik heb ook overleg gepleegd met onze vrienden – Amerikaanse en Europese bondgenoten en mensen in de regio – en de Georgische regering beschouwt zich reeds als gebonden aan het staakt-het-vuren van 12 augustus, en is er altijd van doordrongen geweest dat het staakt-het-vuren het gebruik van geweld uitdrukkelijk verbiedt.</p>
      <p sl="en">Maar om te bewijzen dat Georgië vastbesloten is zijn conflict met de Russische Federatie vreedzaam op te lossen, nemen we vandaag het unilaterale initiatief te verklaren dat Georgië nooit geweld zal gebruiken om de Russische bezettingstroepen terug te dringen en zijn controle over de bezette gebieden te terug te krijgen. Georgië zal uitsluitend vreedzame tactieken gebruiken in zijn streven naar bevrijding en hereniging.</p>
      <p sl="en">Zelfs als de Russische Federatie weigert haar bezettingstroepen terug te trekken, zelfs als de door Rusland gemachtigde milities hun mensenrechtenschendingen vermenigvuldigen, behoudt Georgië zich uitsluitend het recht voor zichzelf te verdedigen in geval van nieuwe aanvallen of wanneer de Russische Federatie de 80 procent van ons grondgebied binnenvalt dat nog onder controle van de Georgische regering staat.</p>
      <p sl="en">Ik verwijs naar de desbetreffende brieven aan de secretaris-generaal van de Verenigde Naties, de secretaris-generaal van de OVSE en het leiderschap van de Europese Unie, waarin wij duidelijk aangeven dat wij geen geweld zullen gebruiken om de controle over ons gehele, op onrechtmatige wijze verdeelde land terug te krijgen, niet tegen de bezettingstroepen en niet tegen hun milities – hoewel het VN-Handvest ons dit mogelijk wel toestaat.</p>
      <p sl="en">De belofte die ik hier, ten overstaan van u allen, doe behelst een unilaterale verklaring van een staat onder het internationale recht. Dit is een allesbehalve eenvoudig initiatief voor een land dat deels is bezet en dat 500 000 intern ontheemden en vluchtelingen heeft. Het maakt deel uit van, en vormt een uitbreiding op ons beleid van constructief unilateralisme. Ik ben bereid tot een diepgaande, uitgebreide dialoog met mijn Russische tegenhanger.</p>
      <p sl="en">We zullen uiteraard blijven deelnemen aan de overleggen in Genève, in de hoop dat onze belofte van vandaag de Russische Federatie aanleiding geeft deze gesprekken niet langer te blokkeren. Maar we willen ook dat de politieke dialoog op gang komt. Dat kan alleen als de internationale gemeenschap de Russische leiders duidelijk maakt dat de huidige situatie volstrekt onwettig en onhoudbaar is.</p>
      <p sl="en">Om hen ertoe te bewegen in gesprek te gaan over een compromis, is het essentieel duidelijk aan te geven hoe de situatie ter plaatse is. Daarom willen wij dat de Russische troepenopbouw binnen de internationale grenzen van Georgië wordt aangemerkt als een illegale bezetting van een soeverein gebied. Veel Europese landen, en ook de Verenigde Staten, hebben dat al gedaan. Want als dit geen militaire operatie is, wat is het dan? Is het militair toerisme wanneer er onrechtmatig tienduizenden troepen, raketten en tanks tegen ons worden ingezet, en wanneer ons een deel van ons bevolkte grondgebied wordt afgenomen?</p>
      <p sl="en">Daarnaast moeten de meedogenloze campagnes, waardoor honderdduizenden Georgische burgers de bezette gebieden hebben moeten ontvluchten, worden aangemerkt als illegale etnische zuiveringsacties. Als wij deze etnische zuivering niet veroordelen, waarom zouden de bezetters zich dan ooit gaan voornemen om deze mensen terug te laten keren naar hun huizen, steden en dorpen?</p>
      <p sl="en">Dames en heren, het eerste slachtoffer van de oorlog moge dan altijd de waarheid zijn, de waarheid is ook altijd de meest solide basis voor vrede. Ons constructief unilateralisme en de belofte die ik zojuist heb afgelegd zullen niet het gehoopte effect sorteren als onze Europese vrienden hun stem niet lenen aan de waarheid. Als u de waarheid niet uitspreekt, wie doet dat dan wel? Ik ben hier vandaag gekomen om u in alle bescheidenheid te vertellen dat wij – en misschien wel de hele regio – feitelijk van u afhankelijk zijn.</p>
      <p sl="en">Dames en heren, onze regio heeft in zijn recente geschiedenis te veel oorlogen gekend. Het is tijd – om Hugo nog maar eens te parafraseren – om kanonnen te vervangen door ronde tafels. Onze regio heeft zijn eigen Warschau gehad, zijn eigen Coventry, zijn eigen Oradour-sur-Glane, en het is tijd om te bouwen op onze gemeenschappelijke afwijzing van oorlog en verwoesting. Het is tijd om uit te spreken dat we nooit meer een Grozny willen, een regiohoofdstad met 400 000 inwoners die totaal van de aardbodem is weggevaagd. Het is tijd dat wij uitspreken dat we nooit meer willen dat mensen uit hun huizen worden verjaagd en worden gedeporteerd omwille van hun nationaliteit, geloof of afkomst, zoals is gebeurd in mijn eigen land en ook in andere landen in de regio.</p>
      <p sl="en">Ik ben bereid om er samen met het Russische leiderschap voor te zorgen dat dit nooit meer gebeurt, dat de gevolgen van de oorlog ongedaan worden gemaakt en dat er voorwaarden voor vrede worden geschapen. Scheidingsmuren zoals die in Georgië zullen niet worden neergehaald door bommen, maar door de vurige wens van burgers om een vrij, verenigd, democratisch land op te bouwen, en door de gedrevenheid van de internationale gemeenschap om de internationale wetgeving te handhaven, en dat is de ambitie die wij nooit zullen loslaten. We zullen onze ambitie, ons land te herenigen en het op vreedzame wijze om te vormen tot een vrije democratische natie, nooit opgeven.</p>
      <p sl="en">Het is opmerkelijk dat, ondanks de enorme druk en diverse dreigementen vanuit Moskou, niet één voormalige Sovjetrepubliek deze amputatie van Georgië heeft erkend. Hieruit blijkt – tot de grote verbazing en woede van bepaalde mensen – dat de oude tijden definitief achter ons liggen. Hieruit blijkt dat de voormalige geketende staten van het Sovjet-tijdperk zich, alle hindernissen en problemen ten spijt, hebben ontwikkeld tot sterke, onafhankelijke staten die hun eigen beleid bepalen. Kortom, niemand gaat zich achter de USSR scharen.</p>
      <p sl="en">Dames en heren, onze regio heeft een keuze gemaakt. Er is een oorlog begonnen om deze beweging te stoppen, maar tanks kunnen de geschiedenis niet terugdraaien, en het is tijd dat de lange en pijnlijke kater van het imperialisme tot een vreedzaam einde komt. Daarom roep ik de Russische leiders op te kiezen voor de toekomst. Ze zouden een belangrijke positieve bijdrage kunnen leveren aan het huidige transformatieproces van onze gezamenlijke regio als zij andere landen als partners accepteert en niet als vazalstaten.</p>
      <p sl="en">Allemaal willen we – en ik persoonlijk wil – Rusland als partner, en niet als vijand. Niemand heeft er meer belang bij dan wij dat Rusland verandert in een land dat waarlijk opereert in eendrachtige samenwerking met andere naties, het internationale recht eerbiedigt en – dit hangt daar vaak mee samen – de fundamentele mensenrechten respecteert. Daarom steun ik volmondig de inspanningen van Europese en Amerikaanse leiders om met Rusland een meer constructieve relatie aan te gaan. Door het conflict is de band tussen onze twee volkeren geenszins bekoeld; tegen het Russische volk wil ik zeggen dat zij in Georgië altijd welkom zullen zijn als partners, toeristen, studenten, ondernemers, journalisten of gewoon als vrienden – maar niet als bezettingsmacht.</p>
      <a text="(Luid applaus vanuit de zaal)"/>
      <p sl="en">Dames en heren, ik wil deze toespraak afronden met een citaat van de president van de eerste Georgische republiek, Noe Zhordania. U weet wellicht dat Georgië in 1918 de eerste Europese sociaaldemocratische republiek was die ooit werd uitgeroepen, en daar zijn we heel trots op. Onze grondwet kent vergaande vrouwenrechten en andere sociale rechten. Een paar dagen voor het Rode Leger Georgië binnenviel legde Zhordania onze keuze voor Europa uit: ‘Wat nemen we over van de culturele regenboog van de Europese naties? Meer dan tweeduizend jaar nationale cultuur, een democratisch systeem en natuurlijke rijkdommen.</p>
      <p sl="en">Rusland heeft ons de kans gegeven terug te keren op onze schreden en een militair leven te leiden. We hebben Rusland verteld dat wij naar Europa willen, en dat we willen dat Rusland samen met ons richting Europa gaat. Vandaag brengt een andere Georgische president u dezelfde boodschap van liefde voor Europese ideeën en waarden. Het komt zelden voor dat een natie twee keer in de geschiedenis dezelfde kans krijgt. Ik ben hier vandaag gekomen om u te vertellen dat wij deze kans zullen aangrijpen en alles zullen doen wat in onze macht ligt om onze Europese lotsbestemming te vervullen.</p>
    </intervention>
    <intervention id="2-118" speaker_id="28269" name="De Voorzitter" is_mep="True" mode="spoken">
      <p sl="nl">President Saakasjvili, uw verhaal van vandaag was heel belangrijk voor ons allen, maar het was ook heel belangrijk voor de komende OVSE-top in Astana, Kazachstan, over een week op 1 en 2 december. Bovenal was het van cruciaal belang voor uw gehele regio, de Kaukasus, zowel de zuidelijke als de noordelijke Kaukasus. We hebben altijd geweten dat u dappere mensen bent – nu weten we ook dat u verstandig bent. Moed en verstand horen altijd hand in hand te gaan.</p>
    </intervention>
  </section>
  <section id="creitem30" title="8. Stemmingen (voortzetting)"/>
  <section id="creitem31" title="8.1. ACS-EU Paritaire Parlementaire Vergadering in 2009 (A7-0315/2010, Eva Joly) (stemming)"/>
  <section id="creitem32" title="8.2. Aspecten inzake burgerlijk recht, handelsrecht, familierecht en internationaal privaatrecht van het Actieplan ter uitvoering van het programma van Stockholm (A7-0252/2010, Luigi Berlinguer) (stemming)">
    <intervention id="2-125" speaker_id="97156" name="Luigi Berlinguer" is_mep="True" mode="spoken" role="rapporteur">
      <p sl="it">Mijnheer de Voorzitter, dames en heren, ik sta hier dankzij de wijziging van de agenda die gisteren door dit Parlement is goedgekeurd en in de eerste plaats wil ik mijn voldoening uiten over het feit dat de Commissie juridische zaken het ontwerpverslag waarover wij vandaag stemmen unaniem heeft aangenomen.</p>
      <p sl="it">Het is belangrijk dat er in het Parlement een zo brede consensus heerst over de verwezenlijking van de Europese ruimte van recht. Het programma van Stockholm gaat uit van de gedachte dat het leven van alledag een wezenlijk aspect moet zijn van het bouwen aan een Europa van de burgers – niet alleen een Europa van de politieke machten of van de institutionele vertegenwoordigingen. Het heeft tot doel de dagelijkse problemen van de Europeanen op te lossen door daadwerkelijk en op samenhangende wijze een echt gemeenschappelijke markt te creëren voor arbeid, goederen en diensten, voor bedrijfsactiviteiten zonder grenzen en zonder bureaucratische belemmeringen, en de gemeenschappelijke grondslag voor het erfrecht, het contractrecht, het consumentenrecht, het recht op tijdige betaling, het gezinsrecht, het kinderrecht, enzovoort, te versterken.</p>
      <p sl="it">Het zal ook de taak en de verdienste zijn van de rechtspraak, de nationale rechters, de advocaten en de deskundigen op het gebied van handelsrecht en arbeidsrecht die in de afzonderlijke staten werken, om Europa tot stand te brengen, door het recht dat ons continent verenigt, te interpreteren. Ons verleden wordt gekenmerkt door verschillende tradities op het gebied van rechtstelsels en justitiële apparaten – gewoonterecht en burgerlijk recht – met verschillen tussen de Franse en de Duitse regels en soms verschillende ontstaansgeschiedenissen. Wij eerbiedigen de nationale bevoegdheden en het subsidiariteitsbeginsel, maar wij realiseren ons dat het voor de verwezenlijking van Europa – en gelukkig is die ontwikkeling inmiddels gaande – noodzakelijk is steeds verder te convergeren op basis van de grootse grondwettelijke traditie van grondrechten waar Europa voor staat.</p>
      <p sl="it">Mijnheer de Voorzitter, het actieplan dat wij zullen aannemen heeft tot doel een solide Europese rechtscultuur, een Europese juridische mentaliteit te creëren, te versterken, uit te breiden en te verspreiden. Ik zal daarom voorstemmen.</p>
    </intervention>
  </section>
  <section id="creitem33" title="9. Stemverklaringen">
    <intervention id="2-129" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, zou u vertrouwen hebben in een economisch voorspeller als deze onlangs de volgende uitspraken zou hebben gedaan: De euro heeft meer geholpen om in de andere landen van Europa budgettaire discipline op te leggen dan al de vermaningen van het IMF en de OESO? Of deze: De euro heeft al voor veel interne stabiliteit gezorgd in het eurogebied. Of deze: Als we afstand doen van het pond en kiezen voor de euro, zullen we ons ook bevrijden van de crisis en de overwaarderingen van het pond. Dit zal ons werkelijke controle geven over ons economisch klimaat.</p>
      <p sl="en">Deze drie citaten zijn allemaal afkomstig van onze voormalige collega’s in dit Huis, Nick Clegg en Chris Huhne, die nu verontrustend genoeg ministers zijn in de Britse regering. Wij, die anders dan zij tegenstander zijn van de euro – het is niet mogelijk om dit op bescheidener wijze te verwoorden – hebben aangetoond dat we absoluut gelijk hadden. We hebben altijd gezegd dat een ECB-tarief dat wordt bepaald door de behoeften van de kern desastreus is voor de periferie.</p>
      <p sl="en">Ik verwacht geen nederigheid van degenen die het zo bij het verkeerde eind hadden. Ik ben er zeker van dat ze door de BBC nog altijd zullen worden gevrijwaard als belangeloze deskundigen, en dat wij opnieuw neergezet zullen worden als doctrinaire hardliners. Geloof me, ik schep hier geen genoegen in. Een vriend van mij zei zojuist dat er niets irritanter is dan een oordeel te geven als het al gebeurd is. Maar luister volgende keer alstublieft naar ons. De eenheidsmunt dwingt landen het verkeerde monetaire beleid te voeren, met rampzalige gevolgen voor de begunstigden van financiële reddingsoperaties en voor degenen die dit bekostigen.</p>
    </intervention>
    <intervention id="2-130" speaker_id="33569" name="Syed Kamall" is_mep="True" mode="spoken">
      <p sl="en">Mijnheer de Voorzitter, ik deel de zorg die mijn collega zojuist uitte over deze obsessie met harmonisatie. Als we kijken naar de maatregelen die zijn genomen in de richting van een gemeenschappelijke btw-belastinggrondslag, zien we dat Parlementsleden uit heel dit Huis pleiten voor meer en meer harmonisatie op belastinggebied. Daarbij vergeten ze wat we hier op EU-niveau werkelijk nodig hebben, namelijk meer belastingconcurrentie. Ook op mondiaal niveau hebben we dit in het kader van de economie en het economisch concurrentievermogen nodig om ervoor te zorgen dat we onze burgers niet zoveel belasting laten betalen dat hun productiecapaciteit en productiekracht daalt; we zorgen er in wezen voor dat we in een land beschikken over voldoende ondernemers en vernieuwers, en één van de beste manieren om dit te bereiken is door middel van belastingconcurrentie.</p>
      <p sl="en">Deze obsessie met harmonisatie heeft ons een gemeenschappelijke munt gebracht die geen rekening houdt met nationale verschillen en verschillen in conjunctuurcycli. Dit is waarom landen zich in zo’n ellendige positie bevinden, en dit is ook een van de redenen waarom Ierland zo te lijden heeft. Het is tijd dat we ons meer gaan richten op concurrentie in plaats van gemeenschappelijke belastinggrondslagen.</p>
    </intervention>
    <intervention id="2-132" speaker_id="4462" name="Clemente Mastella" is_mep="True" mode="spoken">
      <p sl="it">Mijnheer de Voorzitter, dames en heren, in het onderhavige verslag wordt gekeken naar het jaarverslag en het werk dat dit jaar is uitgevoerd. Economische, financiële en in toenemende mate ook politieke maatregelen worden nog altijd sterk beheerst door de internationale financiële crisis.</p>
      <p sl="it">De oorzaken van de gebeurtenissen in Griekenland en in andere landen van de eurozone zijn natuurlijk gecompliceerd. De problemen hebben grotendeels binnenlandse oorzaken omdat ze het resultaat zijn van een gebrek aan structurele hervormingen.</p>
      <p sl="it">Het lijdt geen enkele twijfel dat de Europese monetaire unie niet gefunctioneerd heeft zoals de bedoeling was. De beginselen van het Stabiliteits- en groeipact zijn niet altijd nageleefd en inbreuken die aanvankelijk slechts klein leken, bleken na verloop van tijd een ernstige bedreiging te vormen voor het pact in zijn geheel.</p>
      <p sl="it">We moeten dan ook lering trekken uit deze situatie. We moeten de Europese monetaire unie weer in evenwicht brengen, meer transparantie en een effectiever beheer van de crisis op de financiële markten tot stand brengen en het vertrouwen van de burgers weer vanaf de bodem opbouwen. Dit is een enorme uitdaging, maar het is ook een kans die we moeten grijpen.</p>
    </intervention>
    <intervention id="2-133" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, we hebben kunnen zien hoe de Ierse Republiek als gevolg van de euro in de huidige kritieke situatie is terechtgekomen. Al in 2001 waarschuwden Ierse economen verontrust dat Ierland de rentetarieven zeer dringend moest verhogen om de onhoudbare prijsstijgingen te bedwingen. Maar de Ierse rentetarieven kwamen natuurlijk helemaal niet ter sprake; alle aandacht ging uit naar de Europese Centrale Bank, die de kernlidstaten van de EU gaf wat ze nodig hadden, en daarmee de perifere lidstaten een dubbele dosis gaf van datgene wat zij niet nodig hadden, namelijk kunstmatig goedkoop geld.</p>
      <p sl="en">De problemen van Ierland zullen voortduren zolang het land deelneemt aan de gemeenschappelijke munt. De financiële reddingsoperatie zorgt er wellicht voor dat het land zich kan voortslepen tot het opnieuw met zijn monetair beleid moet afwijken van het beleid van de andere landen uit het eurogebied. Het is ongehoord dat we in een tijd als deze, waarin mijn eigen land al een schuld heeft van 850 miljard Britse pond, opnieuw 7 miljard Britse pond moeten lenen om naar Ierland te sturen. Dat geld is niet alleen nutteloos, het is zelfs bijzonder schadelijk omdat het ervoor zorgt dat de Republiek Ierland gevangen blijft in de huidige onbevredigende situatie.</p>
      <p sl="en">Als we echt willen helpen, kunnen we onze vrienden en buren veel directer en praktischer hulp bieden door hen toe te staan een tijdelijke munteenheid aan te gaan met het Britse pond, hun leningen in ponden te laten luiden en vervolgens door middel van export weer groei te creëren.</p>
    </intervention>
    <intervention id="2-135" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Mijnheer de Voorzitter, ik wil het belang van onderwijs onderstrepen. Op de overige punten is deze ontwerpresolutie goed, maar vanuit genderperspectief gezien wil ik erop wijzen dat de EU-landen en andere landen die aan deze civiele crisisbeheersingsoperaties deelnemen hun blik wat meer naar het noorden zouden moeten richten en wat onderwijs betreft van Zweden en Finland kunnen leren.</p>
      <p sl="fi">Ik wil ook benadrukken dat het zeer belangrijk is dat er goed wordt samengewerkt en dat wij onderzoeken hoe succesvol deze operaties zijn. Daar vertoont het systeem momenteel nogal wat gebreken.</p>
    </intervention>
    <intervention id="2-137" speaker_id="28117" name="Jim Higgins" is_mep="True" mode="spoken">
      <p sl="en">Mijnheer de Voorzitter, ik wil toelichten waarom ik tegen de amendementen 30 en 31 op artikel 5 van het verslag-Gallagher heb gestemd. Dit is om de simpele reden dat hiermee de TAC (totaal toegestane vangst) van de Golf van Biskaje zou worden afgescheiden van de rest van het gebied. De onderbouwing hiervoor is simpelweg dat er veel kleine lokale vissersboten in dat specifieke gebied zijn die geen grote invloed hebben op de makreelstand in die wateren.</p>
      <p sl="en">Het standpunt dat ik naar voren wil brengen is dat iedere kustgemeenschap in vrijwel ieder land hetzelfde argument kan gebruiken om de belangen van hun vissers te beschermen. Het Wetenschappelijk, Technisch en Economisch Comité voor de Visserij is blijkbaar niet van mening dat we de visbestanden in de wateren kunnen scheiden. Vissen behoren tot de diersoorten die altijd in beweging zijn van de ene naar de andere plek, en deze afscheiding is niet in overeenstemming met het Verdrag van Lissabon.</p>
      <p sl="en">Er moet niet worden gemorreld aan het langetermijnplan voor het beheer van de visbestanden in de Noord-Atlantische Oceaan. Als we een gemeenschappelijk visserijbeleid voeren moet het voor ons allen gemeenschappelijk zijn, zonder uitzondering en zonder vrijstellingen. De gevolgen hiervan op de lange termijn zijn zeer ernstig.</p>
    </intervention>
    <intervention id="2-138" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Mijnheer de Voorzitter, ik heb vóór de amendementen 30 en 31 gestemd, omdat zowel bij de zone-indeling van de totaal toegestane vangsten (TAC) als bij het vaststellen van de TAC rekening moet worden gehouden met de kenmerken en doelstellingen van de verschillende vloten – de ambachtelijke en de industriële – zodat de vangstmogelijkheden die zij tot nu toe hadden, behouden blijven.</p>
      <p sl="es">Een wijziging in de vangstmogelijkheden zou bedrijfsmatige veranderingen noodzakelijk kunnen maken en zelfs kunnen leiden tot geschillen met lokale vissers, die de horsmakreel in essentie vangen om de bevolking van vis van hoge kwaliteit te voorzien.</p>
      <p sl="es">Net als voor andere visbestanden die in het gemeenschappelijk visserijbeleid zijn opgenomen, moet ook voor de horsmakreel de TAC per zone worden vastgesteld.</p>
    </intervention>
    <intervention id="2-140" speaker_id="96771" name="Jarosław Kalinowski" is_mep="True" mode="spoken">
      <p sl="pl">Mijnheer de Voorzitter, het probleem van kleiner wordende visbestanden heeft niet alleen gevolgen voor ons Europeanen, maar ook voor vissers en consumenten over de gehele wereld. Het gebrek aan geschikte visserijgebieden is een bedreiging voor de voedselzekerheid. Het kan ook leiden tot een verstoring van aquatische ecosystemen en daardoor van het milieu van onze gehele planeet.</p>
      <p sl="pl">Wat betreft klimaatverandering bestaat met name in de Oostzee het risico van het verdwijnen van bepaalde vissoorten, en dwalingen in de Europese visserijwetgeving, die visverboden oplegt, verergeren deze situatie. Om deze reden is het belangrijk een passende herziening van het gemeenschappelijk visserijbeleid uit te voeren waarbij duurzame visserij in de wateren van onze regio wordt gewaarborgd. Daarom heb ik het verslag gesteund.</p>
    </intervention>
    <intervention id="2-141" speaker_id="28316" name="Hannu Takkula" is_mep="True" mode="spoken">
      <p sl="fi">Mijnheer de Voorzitter, ik heb voor dit verslag gestemd. Ook ik ben van mening dat wij ervoor moeten zorgen dat de visbestanden gehandhaafd blijven en dat visserij ook in het Oostzeegebied werkelijk duurzaam is. De afname van de visbestanden is momenteel een grote bron van zorg. In het verslag werd vooral aandacht besteed aan bot en tarbot en het is duidelijk dat dit vooral een technische herziening was, die nodig was toen het Verdrag van Lissabon van kracht was geworden. Met andere woorden, het oude stelsel werd bekrachtigd.</p>
      <p sl="fi">De reikwijdte van dit debat moet nu worden uitgebreid. Ik maak mij zorgen om de bestanden wilde zalm, vooral in de Oostzee, en ik vind dat wij ervoor moeten zorgen dat deze bestanden zich daar kunnen herstellen en dat wij nu daadwerkelijk gaan waarborgen dat de visserij in de Oostzee op duurzame wijze plaatsvindt.</p>
    </intervention>
    <intervention id="2-143" speaker_id="28422" name="Alfredo Antoniozzi" is_mep="True" mode="spoken">
      <p sl="it">Mijnheer de Voorzitter, dames en heren, het voorstel van de Commissie introducties en translocaties in gesloten aquacultuurvoorzieningen vrij te stellen van de vergunningsprocedure moest wel vergezeld gaan van een striktere definitie van de eisen waaraan deze faciliteiten moeten voldoen. Ik sta dan ook volledig achter het verslag van collega Ferreira.</p>
      <p sl="it">Niettemin zou ik deze gelegenheid te baat willen nemen om te onderstrepen dat er te weinig adequate steun is voor wetenschappelijk onderzoek en technologische ontwikkeling op het gebied van de teelt van autochtone soorten. Meer steun voor deze sector is van essentieel belang voor de duurzame ontwikkeling van de Europese aquacultuur. Alleen op die manier zullen we de productie en het aanbod van levensmiddelen kunnen diversifiëren, een betere kwaliteit waarborgen en het milieu in stand houden.</p>
    </intervention>
    <intervention id="2-145" speaker_id="97131" name="Giommaria Uggias" is_mep="True" mode="spoken">
      <p sl="it">Mijnheer de Voorzitter, dames en heren, de interne markt is een van de pijlers van de Europese Unie. Het staat als een paal boven water dat ondernemingen hun producten en diensten kunnen produceren en verkopen zonder steun van de overheid mits er sprake is van dezelfde algemene omstandigheden, maar die gelden niet in alle sectoren en gebieden. Daarom is het eerlijk om, zoals in dit geval, situaties waarin sprake is van een economisch nadeel, te corrigeren en het mogelijk te maken dat productieve bedrijven op de markt blijven en de werkgelegenheid op peil houden, zoals bijvoorbeeld in Sulcis, waar vijfhonderd gezinnen anders hun werk, hun inkomen en hun waardigheid zouden hebben verloren.</p>
      <p sl="it">We moeten ons realiseren dat wanneer we over steenkool praten, we het hebben over gebieden waar geen alternatief is voor de mijnbouw en die de kans moeten krijgen over te stappen op productietechnologieën die concurrerend zijn en verenigbaar met de vrije markt en met het milieu. Het uitstellen van de uiterste termijn tot 2018 moet logisch gezien een stok achter de deur zijn die ervoor zorgt dat instellingen en bedrijven onmiddellijk maatregelen treffen om technologische, financiële en milieugerelateerde voorwaarden te creëren die zijn afgestemd op de uitdagingen die ons te wachten staan.</p>
    </intervention>
    <intervention id="2-146" speaker_id="28316" name="Hannu Takkula" is_mep="True" mode="spoken">
      <p sl="fi">Mijnheer de Voorzitter, wanneer wij het over staatssteun hebben, moeten wij ook beseffen dat die in sommige gevallen de concurrentie kan verstoren.</p>
      <p sl="fi">Wanneer wij het met betrekking tot de interne markt hebben over steenkoolmijnen en de steun daaraan, moet worden gezegd dat wij in Europa op duurzamere wijze naar de toekomst moeten kijken. Steenkool is momenteel een van de schadelijkste fossiele brandstoffen, die in feite honderdduizenden levens per jaar verwoest door verschillende emissies. Daarom hoop ik dat wij in Europa een situatie bereiken waarin wij geleidelijk steenkool als energiebron afschaffen en op hernieuwbare energiebronnen overstappen. Ik begrijp dat dit een bepaalde overgangsperiode vereist in gebieden waar steenkoolproductie voor veel werkgelegenheid zorgt, maar ons uitgangspunt moet zijn dat wij in de richting van hernieuwbare technologie en energie gaan.</p>
    </intervention>
    <intervention id="2-147" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Mijnheer de Voorzitter, ik ben van mening dat de Europese Unie geen vervuilende steenkoolmijnen moet steunen. Wij moeten de aankoop en productie van hernieuwbare energie steunen. Wij kunnen geen gas geven en remmen tegelijk. Ik ben het wat dit betreft met de Fractie Alliantie van Liberalen en Democraten voor Europa eens, maar in de eindstemming heb ik per ongeluk fout gestemd. Dat heb ik officieel gecorrigeerd, maar ik wilde het ook hier nog even melden.</p>
    </intervention>
    <intervention id="2-148" speaker_id="23768" name="Bogusław Liberadzki" is_mep="True" mode="spoken">
      <p sl="pl">Mijnheer de Voorzitter, ik neem het woord omdat Polen een van de landen is die geconfronteerd werden met de grootste problemen in de zin van een plotselinge verlaging van uitgaven en winningspotentieel in de steenkoolindustrie. Tien jaar geleden hebben we een radicaal programma voor het sluiten van mijnen geïntroduceerd, maar om de Poolse steenkool te vervangen wordt 10 miljoen ton Russische steenkool geïmporteerd. Ik wil u hierbij verzekeren dat de CO2 -emissie van Poolse steenkool gelijk is aan die van Russische steenkool. Het is op zich goed dat we een nationaal hulpprogramma hebben en dat de Commissie dit toestaat, maar toch ben ik van mening dat we het evenwicht moeten bewaren. Het doel is niet om mijnen te sluiten puur omwille van het sluiten van mijnen; het doel is om de energiezekerheid te waarborgen en nu behandelen we mijnen alsof het bedrijven zijn.</p>
    </intervention>
    <intervention id="2-150" speaker_id="4462" name="Clemente Mastella" is_mep="True" mode="spoken">
      <p sl="it">Mijnheer de Voorzitter, dames en heren, de Paritaire Parlementaire Vergadering ACS-EU is er door de kwaliteit van haar werkzaamheden in geslaagd om zich als onmisbare schakel in de Noord-Zuid-samenwerking op te werpen.</p>
      <p sl="it">Versterking van de parlementaire dimensie van de samenwerking is van essentieel belang gebleken om voor een doelmatige inzet van de middelen te zorgen, in de behoeften van de bevolking te voorzien en de millenniumdoelstellingen voor gezondheidszorg en onderwijs te verwezenlijken.</p>
      <p sl="it">Enige tijd geleden is de Europese Commissie begonnen de nationale en regionale strategiedocumenten te onderwerpen aan parlementair toezicht van zowel het Europees Parlement als de nationale parlementen van de ACS-landen.</p>
      <p sl="it">Ik heb voor dit verslag gestemd omdat ik de intentie heb het werk dat deze Vergadering tot op heden heeft verricht te steunen, een rol die nu nóg belangrijker is, nu we toezicht houden op onderhandelingen over economische partnerschapsovereenkomsten.</p>
      <p sl="it">In 2009 hebben de Europese Commissie en de ACS-landen gezamenlijk voorstellen ingediend voor een tweede herziening van de partnerschapsovereenkomst en ik hoop dat we kunnen waarborgen dat de Vergadering blijft voortbestaan en zich verder ontwikkelt als een essentiële instelling in dit proces van samenwerking en democratisering van de rest van de wereld.</p>
    </intervention>
    <intervention id="2-151" speaker_id="96819" name="Licia Ronzulli" is_mep="True" mode="spoken">
      <p sl="it">Mijnheer de Voorzitter, dames en heren, allereerst wil ik mevrouw Joly feliciteren met haar verslag.</p>
      <p sl="it">Vandaag de dag leven we in een wereld waar de menselijke geschiedenis langs gescheiden lijnen lijkt te verlopen. Op sommige continenten brengt men de dag door, badend in het licht van innovatie, technologie en objectief welzijn, terwijl op andere continenten mensen van 's ochtends vroeg tot 's avonds laat wanhopig proberen de minimale bestaansmiddelen bij elkaar te sprokkelen.</p>
      <p sl="it">In 2009 heeft de Paritaire Parlementaire Vergadering zich er actief voor ingezet dat haar talrijke voorstellen konden worden vertaald in concrete inspanningen en te verwezenlijken doelstellingen. De Europese Unie toonde zich vastbesloten tijdige, doelgerichte en gecoördineerde actie te ondernemen om de landen die het zwaarst getroffen waren, met name de armste en kwetsbaarste, te steunen.</p>
      <p sl="it">Op 1 december zal in Kinshasa de twintigste plenaire vergadering van de ACS-EU worden gehouden. Tijdens deze vergadering zal worden gesproken over een belangrijk verslag over de millenniumontwikkelingsdoelstellingen. Als rapporteur en ook als ondervoorzitter van de Vergadering zal ik alles in het werk stellen om ervoor te zorgen dat de maatregelen die worden aangenomen geen holle frasen zijn, maar een concrete belofte om door te gaan op de weg naar een eerlijker wereld en, vooral, een wereld zonder armoede.</p>
    </intervention>
    <intervention id="2-152" speaker_id="28422" name="Alfredo Antoniozzi" is_mep="True" mode="spoken">
      <p sl="it">Mijnheer de Voorzitter, dames en heren, de Paritaire Parlementaire Vergadering ACS-EU is een onmisbaar instrument gebleken in het tot stand brengen van een open en democratische dialoog, en zij is erin geslaagd de nationale parlementen van de ACS-landen, plaatselijke overheden en niet-gouvernementele instanties daarbij te betrekken.</p>
      <p sl="it">Ik kan mij vinden in de algemene strekking van het verslag, en ik vind met name de uitnodiging aan de Commissie de parlementen van de ACS-landen van meer informatie te voorzien, nuttig. Het is absoluut noodzakelijk hen te betrekken bij de voorbereidingen voor de nationale ontwikkelingsstrategieën.</p>
      <p sl="it">Ik heb collega Joly mijn steun gegeven. Niettemin ben ik van mening dat er, voordat we gaan praten over de instelling van een belasting op internationale financiële transacties, eerst moet worden onderzocht wat daarvan de gevolgen zouden kunnen zijn.</p>
    </intervention>
    <intervention id="2-154" speaker_id="4462" name="Clemente Mastella" is_mep="True" mode="spoken">
      <p sl="it">Mijnheer de Voorzitter, dames en heren, het programma van Stockholm, dat de Europese Raad vorig jaar december heeft aangenomen, heeft tot doel een Europese ruimte van vrijheid, veiligheid en recht te creëren waarin alle burgers gegarandeerd in het genot zijn van hun grondrechten. Deze ruimte moet in de loop van de komende vijf jaar gerealiseerd worden.</p>
      <p sl="it">Het uiteindelijke doel van het recht van de Unie moet dan ook zijn de mobiliteit te vergemakkelijken en te waarborgen dat deze zelfde burgers zo snel mogelijk een Europese ruimte van recht kunnen creëren.</p>
      <p sl="it">Het actieplan dat de Europese Commissie voorstelt, voorziet in een reeks maatregelen die uitgaan van de nieuwe instrumenten die voortvloeien uit het Verdrag van Lissabon met het doel de behoeften van de burgers op de interne markt en de verschillende rechtstradities in de lidstaten met elkaar in overeenstemming te brengen.</p>
      <p sl="it">Ik heb voor dit verslag gestemd omdat het Parlement daarin, na de noodzakelijke vooronderstellingen te hebben genoemd, de lidstaten oproept zich actief in te zetten voor de tenuitvoerlegging ervan. De nadruk ligt daarbij op die sectoren die als prioritair moeten worden beschouwd, namelijk de civiele aspecten, wederzijdse erkenning van officiële documenten en vonnissen, een gemeenschappelijk referentiekader, het vermogen van schuldenaars en de opleiding van magistraten.</p>
      <p sl="it">Ik spreek nogmaals nadrukkelijk uit dat ik vind dat het Europees Parlement absoluut bij de harmonisering moet worden betrokken, die moet plaatsvinden na een grondige beoordeling van de bestaande nationale regelgevingen. De harmonisering van rechtsstelsels en van het toepassingsgebied van respectievelijk het burgerlijk recht en het strafrecht voor wat talrijke onderwerpen betreft, hangt tegenwoordig samen met en is een wezenlijk deel gaan uitmaken van besprekingen in het kader van internationale handelsonderhandelingen, omdat zij een aantal juridische vragen doet rijzen waarop nog geen antwoord is gevonden.</p>
    </intervention>
    <intervention id="2-155" speaker_id="96809" name="Peter van Dalen" is_mep="True" mode="spoken">
      <p sl="nl">Voorzitter, de Europese samenwerking in de ruimte van vrijheid, veiligheid en rechtvaardigheid blijft een gevoelige zaak, waarmee zorgvuldig moet worden omgegaan. Samenwerking tussen justitiële autoriteiten kan noodzakelijk zijn om de criminaliteit te bestrijden en om rechtvaardigheid en rechtszekerheid in de Europese interne markt te brengen. Maar bij de samenwerking in het kader van de RVVR ligt het gevaar op de loer dat Europa zich gaat bezighouden met onderwerpen die vallen onder de nationale bevoegdheid. In het verslag-Berlinguer ligt in paragraaf 40 de nadruk op het wederzijds erkennen van het huwelijks- en familierecht, zonder dat wordt verwezen naar artikel 81, lid 3, van het Verdrag betreffende de werking van de Europese Unie. Daarin wordt gesteld dat elke lidstaat soeverein blijft op het gebied van het familierecht bij grensoverschrijdende gevolgen. Omdat dit Europese uitgangspunt niet uitdrukkelijk is gerespecteerd én omdat het ECR-amendement daarover is verworpen, heb ik het verslag niet gesteund.</p>
    </intervention>
    <intervention id="2-156" speaker_id="28178" name="Miroslav Mikolášik" is_mep="True" mode="spoken">
      <p sl="sk">Mijnheer de Voorzitter, ik heb mij onthouden van stemming, omdat ik er niet van overtuigd ben dat de subsidiariteit van de lidstaten gerespecteerd wordt op het gebied van het familierecht. De Europese Unie moet bij het vaststellen van wetgeving de verdeling van bevoegdheden tussen de Europese Unie en de lidstaten volledig respecteren. Daarom ben ik voor een aanpak waarbij consequent rekening wordt gehouden met de verschillende juridische procedures en wetstradities die voortkomen uit de specifieke omstandigheden in de individuele lidstaten, vooral op gebieden waar de fundamentele normen en waarden van de betreffende maatschappij in het geding zijn, zoals het geval is op het gebied van het familierecht.</p>
      <p sl="sk">Het doel van de aanpak van de Europese Unie zou moeten zijn de behoeften van alle burgers in alle lidstaten beter te begrijpen en in deze behoeften te voorzien, en niet een soort eenvormige maatschappij te creëren. Daarom is het noodzakelijk niet geforceerd buiten het kader van de maatregel te treden omdat de fundamentele normen en waarden van de lidstaten daardoor in gevaar kunnen komen, vooral op het specifieke gebied van het burgerlijk recht en het familierecht.</p>
    </intervention>
    <intervention id="2-158" speaker_id="96771" name="Jarosław Kalinowski" is_mep="True" mode="spoken">
      <p sl="pl">Mijnheer de Voorzitter, ik zou willen opmerken dat steenkool een grondstof is die van groot belang is voor de welvaart van de samenleving en voor de energiezekerheid. Ondanks de uitgevoerde onderzoeken en ondanks de zoektocht naar alternatieve energiebronnen blijft de vraag naar steenkool stijgen. Het is dan ook duidelijk dat we moeten proberen permanent toegang te houden tot steenkoolreserves.</p>
      <p sl="pl">Indien een mijn echter onrendabel wordt en in bedrijf wordt gehouden met behulp van staatssteun, verstoort dit de markt en de mededinging en leidt dit bijgevolg tot destabilisatie van de economie van het land in kwestie. We hebben derhalve behoefte aan passende wetgeving die het mogelijk maakt om dergelijke mijnen op een doeltreffende en ook veilige manier te sluiten. Met dit voorstel voor een verordening is het bereiken van deze doelstellingen gewaarborgd, doordat het garandeert dat de mededinging binnen de energiemarkt in stand blijft en de ontwikkeling van nauw verwante industrieën wordt gestimuleerd. Uiteraard heb ik het verslag daarom gesteund.</p>
    </intervention>
    <intervention id="2-996" speaker_id="33775" name="Jean-Pierre Audy" is_mep="True" mode="written">
      <p sl="fr">In heb ingestemd met het verslag van mijn Duitse collega, de heer Böge, over het voorstel voor een besluit betreffende de beschikbaarstelling van middelen ter hoogte van 13 miljoen euro uit het Solidariteitsfonds van de Europese Unie, om Ierland bij te staan, dat in november 2009 werd getroffen door zware overstromingen. Ik vind de omvang van de steun onbeduidend (2,5 procent van het totale geschatte schadebedrag van vijfhonderd miljoen euro) en de hulp komt veel te laat. Ik stel voor dat we nadenken over de vraag of we, in plaats van onbeduidende bedragen toe te kennen, een deel van die bedragen niet zouden moeten gebruiken voor de financiering van een Europese civiele beschermingsmacht, die kan worden ingezet in staten die worden getroffen door rampen waaraan zij alleen niet het hoofd kunnen bieden, zoals branden, overstromingen, natuurrampen en grensoverschrijdende rampen, of voor het opzetten van internationale samenwerkingsacties bij grote rampen zoals bijvoorbeeld in Haïti.</p>
    </intervention>
    <intervention id="2-161" speaker_id="28114" name="Liam Aylward" is_mep="True" mode="written">
      <p sl="ga">Ik ben het volledig eens met het pleidooi in dit verslag voor steun aan het besluit van de Commissie om 13,02 miljoen euro uit het Solidariteitsfonds van de EU uit te trekken voor Ierland, waarmee het land de infrastructuur kan herstellen en preventiemaatregelen kan treffen tegen mogelijke volgende overstromingen in de getroffen gebieden.</p>
      <p sl="ga">De overstromingen in Ierland van november 2009 hebben aanzienlijke schade aangericht aan huizen, boerderijen, bedrijven, infrastructuur, wegen en de watervoorziening. Met dit geld van de Commissie kan tegemoet worden gekomen in een deel van de kosten die in de getroffen gebieden ten tijde van de crisis gemaakt zijn. Verder is het uitermate belangrijk te bezien in welke mate de middelen zullen worden aangewend om te investeren in overstromingspreventiemaatregelen in de betrokken gebieden.</p>
    </intervention>
    <intervention id="2-995" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor beschikbaarstelling van middelen uit het Solidariteitsfonds van de EU aan Ierland gestemd. In 2009 leidde hevige regenval tot ernstige overstromingen die enorme schade aanrichtten aan de landbouwsector, woonhuizen, bedrijven, het wegennet en andere infrastructuur. Deze steun aan Ierland vormt een uitzonderingsgeval, aangezien de totale door de overstromingen aangerichte schade niet aan de vereisten van het Solidariteitsfonds voldeed. Als gevolg van de klimaatverandering in Europa en elders in de wereld komen natuurrampen steeds vaker voor, leidend tot verlies aan mensenlevens en grote schade. De Europese Unie dient dan ook dusdanige maatregelen te treffen dat de benodigde middelen tijdig kunnen worden verstrekt bij een dergelijke ramp. In zijn resolutie van maart heeft het Europees Parlement duidelijk te kennen gegeven dat voor een doeltreffendere aanpak van door natuurrampen veroorzaakte problemen een nieuwe verordening inzake het Solidariteitsfonds onontbeerlijk is. Naar mijn mening dient er bij een dergelijke herziening van de verordening te worden gezorgd voor krachtigere en flexibelere instrumenten waarmee we doeltreffender kunnen reageren op de uitdagingen van de klimaatverandering, en slachtoffers van natuurrampen sneller hulp kunnen bieden.</p>
    </intervention>
    <intervention id="2-162" speaker_id="photo_generic" name="Gerard Batten, John Bufton, David Campbell Bannerman, Derek Roland Clark, Trevor Colman en Nigel Farage" is_mep="True" mode="written">
      <p sl="en">Gezien de onrechtmatigheid, ondemocratische structuur, corruptie en megalomane heimelijke motieven van de Europese Unie in het algemeen en de Commissie in het bijzonder, kunnen wij van de UKIP geen goedkeuring verlenen aan de monopolisering van overheidsmiddelen door de Commissie voor welk doel dan ook. Wij zijn derhalve van mening dat de middelen die door de Commissie beschikbaar worden gesteld voor het herstel van de schade van de overstromingen afgelopen jaar in Ierland niet op gepaste wijze worden benut, en slechts de behoefte aan noodhulp verhullen die op de juiste wijze wordt gefinancierd en toegewezen door democratisch verkozen regeringen.</p>
    </intervention>
    <intervention id="2-994" speaker_id="28214" name="Jean-Luc Bennahmias" is_mep="True" mode="written">
      <p sl="fr">Sinds de instelling van het Solidariteitsfonds van de Europese Unie acht jaar geleden, is er 33 keer een verzoek gedaan om beschikbaarstelling van middelen uit het fonds, dat is bestemd om landen die te maken hebben met natuurrampen te hulp te komen. Het fonds heeft zijn nut bewezen en aanwending van dit fonds voor de overstromingen in Ierland van november 2009, die iedereen zich herinnert, is volgens mij geheel terecht.</p>
    </intervention>
    <intervention id="2-163" speaker_id="38610" name="Slavi Binev" is_mep="True" mode="written">
      <p sl="nl">Ik wil graag toelichten waarom ik voor dit voorstel heb gestemd. Ik vind het absoluut noodzakelijk om begrip te tonen voor dergelijke problemen, aangezien iets dergelijks ieder van ons zou kunnen overkomen. Door op deze manier te werk te gaan geven wij blijk van onze eenheid en empathie in het geval van natuurrampen. Ik ben ervan overtuigd dat onze hulp op de best mogelijke manier aangewend zal worden en bij zal dragen aan het te boven komen van de gevolgen van de overstromingen in Ierland.</p>
    </intervention>
    <intervention id="2-993" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Wat mij betreft is de Ierse aanvraag om ondersteuning uit het Solidariteitsfonds belangrijk en welkom, na de zware regenval die ernstige overstromingen heeft veroorzaakt in november 2009. De overstromingen hebben omvangrijke schade veroorzaakt in de landbouwsector, aan woonhuizen en bedrijven, aan het wegennet en aan andere infrastructuur.</p>
    </intervention>
    <intervention id="2-992" speaker_id="96973" name="Mário David" is_mep="True" mode="written">
      <p sl="pt">Ierland heeft een aanvraag ingediend om middelen uit het Solidariteitsfonds van de Europese Unie beschikbaar te stellen voor steun om het hoofd te bieden aan de gevolgen van de ernstige overstromingen in november 2009. Die ramp heeft omvangrijke schade aangericht aan vele huizen, boerderijen, wegen en de netwerken voor de watervoorziening. De financiële bijstand uit het fonds zal de uitgaven van de Ierse autoriteiten in verband met deze noodsituatie ten dele compenseren. Om die redenen heb ik voor dit verslag gestemd.</p>
    </intervention>
    <intervention id="2-164" speaker_id="28310" name="Edite Estrela" is_mep="True" mode="written">
      <p sl="pt">Ik heb voor de beschikbaarstelling van middelen uit het Solidariteitsfonds van de Europese Unie voor Ierland gestemd. Ierland heeft om die steun verzocht naar aanleiding van overstromingen die omvangrijke schade hebben veroorzaakt in de landbouwsector, aan woonhuizen en bedrijven, aan het wegennet en aan andere infrastructuur. Ofschoon de totale schade onder de normale drempel blijft, voldoet de Ierse aanvraag aan het criterium van "buitengewone regionale ramp", waarin de voorwaarden worden beschreven waaronder in "uitzonderlijke gevallen" een beroep op het Solidariteitsfonds kan worden gedaan. Het is wenselijk dat de Raad de nieuwe SFEU-verordening, die door het Europees Parlement is goedgekeurd, deblokkeert.</p>
    </intervention>
    <intervention id="2-165" speaker_id="96977" name="Diogo Feio" is_mep="True" mode="written">
      <p sl="pt">Zoals ik al eerder heb gezegd is volgens mij de solidariteit tussen lidstaten van de Europese Unie en, in het bijzonder, Europese steun aan lidstaten die getroffen zijn door rampen een duidelijk signaal dat de Europese Unie niet alleen een vrijhandelszone is. Nu van vele kanten gepoogd wordt de stevige basis van onze gemeenschappelijk project te ondermijnen, maken instrumenten voor speciale steunverlening als het Solidariteitsfonds van de Europese Unie duidelijk dat we in staat zijn eensgezind te blijven bij tegenspoed, zelfs als er op het vlak van personele en materiële middelen bijzonder veel van ons wordt gevraagd. De overstromingen in november 2009 hebben Ierland zwaar getroffen met omvangrijke schade – begroot op 520 miljoen euro – als gevolg. De beschikbaarstelling van middelen uit het fonds teneinde hulp te bieden aan degenen die het meest geleden hebben onder deze natuurramp is volledig gerechtvaardigd. Ik feliciteer de voorzitter van de Commissie regionale ontwikkeling met de snelheid waarmee de commissie haar advies heeft uitgebracht, waardoor onnodige vertraging bij de parlementaire procedure is voorkomen.</p>
    </intervention>
    <intervention id="2-991" speaker_id="96899" name="José Manuel Fernandes" is_mep="True" mode="written">
      <p sl="pt">Dit verslag maakt het mogelijk middelen uit het Solidariteitsfonds van de Europese Unie (SFEU) beschikbaar te stellen teneinde Ierland steun te verlenen om het hoofd te bieden aan de gevolgen van de ramp die veroorzaakt is door regenval en overstromingen in 2009. De overstromingen hebben omvangrijke schade veroorzaakt in de landbouwsector, aan woonhuizen en bedrijven, aan het wegennet en aan andere infrastructuur. Ofschoon de totale schade onder de normale drempel blijft, voldoet de Ierse aanvraag aan het criterium van "buitengewone regionale ramp", waarin de voorwaarden worden beschreven waaronder in "uitzonderlijke gevallen" een beroep op het Solidariteitsfonds kan worden gedaan.</p>
    </intervention>
    <intervention id="2-166" speaker_id="96706" name="João Ferreira" is_mep="True" mode="written">
      <p sl="pt">Met het verslag wordt het groene licht gegeven voor de beschikbaarstelling van middelen uit het Solidariteitsfonds van de Europese Unie (SFEU) voor steun aan Ierland om het hoofd te bieden aan de gevolgen van de ramp die in 2009 is veroorzaakt door regenval en overstromingen. De afgelopen jaren zijn de lidstaten van de EU talloze malen geteisterd door rampen. Tijdens de eerste zes jaar van het bestaan van het SFEU heeft de Commissie 62 aanvragen voor financiële steunverlening van 21 verschillende landen ontvangen, waarvan ongeveer een derde onder de categorie "rampen van buitengewone omvang" valt. Een groot deel van die steunaanvragen is helemaal niet gehonoreerd. Andere rampen hebben daarentegen niet geleid tot het indienen van aanvragen om middelen uit het fonds beschikbaar te stellen, hoewel de effecten van die rampen voor de getroffen bevolking, het milieu en de economie aanzienlijk waren en in veel gevallen van langdurige aard.</p>
      <p sl="pt">De regels voor de beschikbaarstelling van middelen uit dit fonds dienen te worden aangepast om een flexibelere en snellere steunverlening mogelijk te maken, zodat een breder scala aan rampen met aanzienlijke gevolgen kan worden bestreken en de tijd die verstrijkt tussen de ramp en de beschikbaarstelling van de middelen, kan worden verkort. Het is echter ook belangrijk op te merken dat het voor alles noodzakelijk is consequent in te zetten op preventie door de aanbevelingen die het Parlement onlangs heeft goedgekeurd in de praktijk te brengen.</p>
    </intervention>
    <intervention id="2-167" speaker_id="2125" name="Pat the Cope Gallagher" is_mep="True" mode="written">
      <p sl="ga">Ik ben ingenomen met het besluit van het Europees Parlement om de aanvraag van de Ierse regering voor financiële hulp uit het Solidariteitsfonds naar aanleiding van de overstromingen in het land te honoreren. De overstromingen richtten met name in het noordwesten van het land grote schade aan. Ierland ontvangt nu 13 miljoen euro uit het Solidariteitsfonds van de Europese Unie. Dit geld zal worden aangewend ter dekking van de tijdens de crisis eind 2009 door lokale overheden gemaakte kosten.</p>
      <p sl="ga">Het totale schadebedrag bedraagt 520,9 miljoen euro, en dat is - of u het nu gelooft of niet - onder de huidige drempel voor het Solidariteitsfonds. Desalniettemin heeft de Europese Commissie haar goedkeuring gegeven aan de toekenning van 13 miljoen euro aan Ierland, omdat zij onderkende dat de overstromingen in Ierland eind 2009 een unieke regionale ramp waren.</p>
    </intervention>
    <intervention id="2-168" speaker_id="96668" name="Seán Kelly" is_mep="True" mode="written">
      <p sl="en">Ik was verheugd dit voorstel te ondersteunen, en ik wil namens mijn land onze waardering uiten voor de middelen uit het Solidariteitsfonds die als gevolg van de overstromingen in november 2009 aan ons land beschikbaar zijn gesteld. Vorige week bezocht ik een "Floods Forum" in Ierland, en velen uitten daar hun dankbaarheid toen ik zei dat hier vandaag in het Parlement over zou worden gestemd.</p>
    </intervention>
    <intervention id="2-990" speaker_id="96816" name="Giovanni La Via" is_mep="True" mode="written">
      <p sl="it">Ik heb vóór de beschikbaarstelling van middelen uit het Solidariteitsfonds van de EU gestemd. Ik vind dit fonds namelijk een waardevol instrument, waarmee de Europese Unie haar solidariteit kan betuigen met bevolkingen van de regio’s die getroffen zijn door natuurrampen, door financiële steun te bieden als bijdrage aan een snel herstel van het normale dagelijkse leven.</p>
      <p sl="it">De aanvraag die vandaag tijdens de stemming is goedgekeurd, is ingediend door Ierland, naar aanleiding van de zware regenval in november 2009, die ernstige overstromingen tot gevolg had. De overstromingen hebben omvangrijke schade veroorzaakt in de landbouwsector en aan woonhuizen, bedrijven, het wegennet en andere infrastructuur. De Ierse autoriteiten hebben de totale directe schade van de ramp geraamd op 520,9 miljoen euro.</p>
      <p sl="it">Omdat dit bedrag lager is dan de drempel die voorzien is in de verordening, is de aanvraag door de Commissie behandeld op basis van het criterium van de zogenaamde "buitengewone regionale ramp". Volgens dit criterium kan een regio steun uit het fonds krijgen als zij is getroffen door een buitengewone ramp, vooral een natuurramp, die het grootste deel van de bevolking treft en ernstige en langdurige gevolgen heeft voor de levensomstandigheden en de economische stabiliteit van de regio. Tot slot wil ik daaraan toevoegen dat er een totaalbedrag van 13 022 500 euro uit het fonds beschikbaar is gesteld.</p>
    </intervention>
    <intervention id="2-169" speaker_id="1403" name="David Martin" is_mep="True" mode="written">
      <p sl="en">Ik verwelkom dit verslag, waarin ermee wordt ingestemd EU-middelen beschikbaar te stellen om de slachtoffers van de overstromingen in Ierland te ondersteunen. Ierland deed een aanvraag voor hulp uit het Solidariteitsfonds van de Europese Unie als gevolg van hevige regenval die in november 2009 leidde tot ernstige overstromingen. De overstromingen veroorzaakten schade in de landbouwsector, aan woonhuizen en bedrijven, aan het wegennet en andere infrastructuur. Na de aanvraag te hebben beoordeeld stelde de Commissie voor, middelen uit het Europese Solidariteitsfonds beschikbaar te stellen voor een totaalbedrag van 13 022 500 euro. Het is goed hierbij op te merken dat dit het eerste goedgekeurde voorstel in 2010 is om middelen beschikbaar te stellen, en het voorgestelde bedrag zorgt dat ten minste 98 procent van het Europees Solidariteitsfonds beschikbaar blijft voor toekenningen in de rest van 2010.</p>
    </intervention>
    <intervention id="2-989" speaker_id="96978" name="Nuno Melo" is_mep="True" mode="written">
      <p sl="pt">De EU is een ruimte van solidariteit waar het Europees Fonds voor aanpassing aan de globalisering (EFG) deel van uitmaakt. Steunverlening door het EFG is van fundamenteel belang om werklozen te helpen die het slachtoffer zijn van bedrijfsverplaatsingen ten gevolge van de mondialisering. Steeds meer bedrijven worden verplaatst om te profiteren van de lage loonkosten in verscheidene landen, met name in China en India. Landen die de rechten van werknemers eerbiedigen ondervinden daar de schadelijke gevolgen van. Het EFG is bestemd voor steun aan werknemers die het slachtoffer zijn van bedrijfsverplaatsingen en is van fundamenteel belang om werknemers gemakkelijker aan een nieuwe baan te helpen. In het verleden is het EFG al gebruikt door andere lidstaten van de EU en deze keer moet er steun worden verleend aan Ierland, dat een aanvraag bij het fonds heeft ingediend naar aanleiding van de zware regenval en overstromingen in november 2009. De overstromingen hebben omvangrijke schade veroorzaakt in de landbouwsector, aan woonhuizen en bedrijven, aan het wegennet en aan andere infrastructuur.</p>
    </intervention>
    <intervention id="2-170" speaker_id="28255" name="Andreas Mölzer" is_mep="True" mode="written">
      <p sl="de">In de afgelopen jaren zijn wij geconfronteerd met een toenemend aantal milieurampen. Ik denk daarbij met name aan de vele overstromingen als gevolg van zware regenval die een desastreuze uitwerking op het milieu hebben en grote schade veroorzaken. Het herstel van die schade kost enorm veel geld.</p>
      <p sl="de">Om de schade te herstellen die in 2009 door overstromingen in Ierland is aangericht (in de landbouwsector, aan huizen, bedrijven, het wegennet en aan andere infrastructuur), wordt een beroep gedaan op het Solidariteitsfonds van de EU. De totale kosten van de schade die een direct gevolg is van de ramp, worden geraamd op circa 520 miljoen euro. Het bedrag van 13 miljoen euro uit de begroting van de EU levert een bijdrage aan het herstel van die schade. Ik heb dan ook vóór het verlenen van de betreffende steun gestemd.</p>
    </intervention>
    <intervention id="2-171" speaker_id="97280" name="Claudio Morganti" is_mep="True" mode="written">
      <p sl="it">De Commissie heeft er goed aan gedaan een totaalbedrag van 13 022 500 euro uit het Solidariteitsfonds beschikbaar te stellen en daarnaast een voorontwerp van gewijzigde begroting (VOGB nr. 8/2010) in te dienen, als reactie op de steunaanvraag die is ingediend door Ierland vanwege de overstromingen in november 2009. De overstromingen hebben enorme schade veroorzaakt aan de infrastructuur van het land, die wordt geraamd op ongeveer 520,9 miljoen euro. Natuurrampen en -catastrofen moeten een prioriteit zijn en ik hoop dat de Europese Commissie in de toekomst sneller en direct te hulp zal schieten.</p>
      <p sl="it">De overstromingen in Ierland hebben in november 2009 plaatsgevonden en pas nu, meer dan een jaar later, is het Parlement met een goedkeuring gekomen. De regio Veneto is kortgeleden getroffen door overstromingen en ik hoop ten zeerste dat de Commissie sneller en tijdiger te hulp schiet dan voorheen.</p>
    </intervention>
    <intervention id="2-988" speaker_id="97197" name="Alfredo Pallone" is_mep="True" mode="written">
      <p sl="it">Ik heb vóór het verslag van de heer Böge gestemd, omdat ik vind dat het de plicht van de Europese Unie is om hulp en steun te bieden aan regio’s die getroffen zijn door natuurrampen en -catastrofen.</p>
      <p sl="it">Naar mijn mening houdt het concept van solidariteit verband met de idee en de waarden die ten grondslag liggen aan de Europese Unie. Het is een van de fundamentele waarden die aan de wieg hebben gestaan van de Unie en ervoor gezorgd hebben dat het de Unie voor de wind is gegaan en dat zij in de loop van de tijd is uitgebreid. Daarom is het niet alleen terecht en gegrond dat wij deze middelen beschikbaar stellen, maar zijn wij daartoe bijna verplicht.</p>
      <p sl="it">Daarom hoop ik dat dezelfde hulp zal worden geboden aan de Italiaanse regio’s die zwaar getroffen zijn door recente overstromingen die de economie in deze gebieden volledig hebben ontwricht.</p>
    </intervention>
    <intervention id="2-987" speaker_id="36392" name="Aldo Patriciello" is_mep="True" mode="written">
      <p sl="it">Mijn complimenten voor rapporteur Böge. Ik ben het met hem eens dat het noodzakelijk is middelen uit het Solidariteitsfonds van de Europese Unie beschikbaar te stellen aan Ierland, overeenkomstig punt 26 van het Interinstitutioneel Akkoord van 17 mei 2006. Dit akkoord staat uitgaven uit het fonds toe binnen het jaarlijkse maximum van 1 miljard euro. Dit is het eerste voorstel van 2010 betreffende de beschikbaarstelling van middelen uit het fonds.</p>
      <p sl="it">Ik steun en benadruk de aanbevelingen van de rapporteur aan de Commissie en gezien de slechte economische situatie in Europa, en met name in Ierland, vind ook ik dat we onze solidariteit moeten tonen.</p>
      <p sl="it">Aangezien er ook een ramp heeft plaatsgevonden in Noord-Italië, wil ik tot slot van de gelegenheid gebruikmaken om te benadrukken dat wij ook onmiddellijk in actie moeten komen voor de getroffen gebieden daar.</p>
    </intervention>
    <intervention id="2-172" speaker_id="28409" name="Raül Romeva i Rueda" is_mep="True" mode="written">
      <p sl="en">We hebben deze resolutie gesteund op grond van het feit dat de Commissie overeenkomstig punt 26 van het Interinstitutioneel Akkoord (IIA) van 17 mei 2006 voorstelt middelen uit het Europees Solidariteitsfonds beschikbaar te stellen aan Ierland. Het IIA staat uitgaven uit het Solidariteitsfonds toe binnen het jaarlijkse maximum van 1 miljard euro. Dit is het eerste voorstel van 2010 om middelen beschikbaar te stellen uit het fonds.</p>
      <p sl="en">Naast dit voorstel heeft de Commissie een voorontwerp van gewijzigde begroting (VOGB nr. 8/2010 van 24 september 2010) ingediend om in de begroting 2010 de nodige vastleggings- en betalingskredieten op te nemen, overeenkomstig punt 26 van het IIA. Ierland heeft verzocht om steun uit het fonds naar aanleiding van de zware regenval, met ernstige overstromingen tot gevolg, in november 2009. De overstromingen hebben omvangrijke schade veroorzaakt in de landbouwsector, aan woonhuizen en bedrijven, aan het wegennet en aan andere infrastructuur.</p>
    </intervention>
    <intervention id="2-173" speaker_id="96974" name="Nuno Teixeira" is_mep="True" mode="written">
      <p sl="pt">Dit voorstel voor de beschikbaarstelling van middelen uit het Europees Solidariteitsfonds betreft de noodzaak steun te verlenen aan Ierland naar aanleiding van de overstromingen van november 2009, die omvangrijke schade hebben veroorzaakt in de landbouwsector en aan bedrijven, aan infrastructuur, met name het wegennet en de watervoorziening, en aan woonhuizen. Met in het achterhoofd de ramp die Madeira in februari 2010 heeft geteisterd en de effecten van de storm Xynthia in Europa ben ik daarom verheugd over het voorstel van de Commissie voor steunverlening aan Ierland voor een totaalbedrag van 13 022 500 euro op basis van het criterium van "buitengewone regionale ramp". Dit criterium wordt altijd toegepast als wordt aangetoond dat de schade het grootste deel van de bevolking van een regio heeft getroffen en langdurige gevolgen heeft voor de levensomstandigheden en de economische stabiliteit van de betrokken regio. Ik herhaal evenwel dat de huidige regeling voor het Solidariteitsfonds moet worden herzien, zodat het sneller en doeltreffender werkt en de blijvende gevolgen van de natuurrampen worden afgezwakt.</p>
    </intervention>
    <intervention id="2-986" speaker_id="96774" name="Jarosław Leszek Wałęsa" is_mep="True" mode="written">
      <p sl="pl">Ik heb vóór de beschikbaarstelling van middelen uit het Solidariteitsfonds van de Europese Unie gestemd met betrekking tot de overstromingen in november 2009 in Ierland. Net als in mijn land Polen, waar verwoestende overstromingen zoveel gemeenschappen en gezinnen hebben verscheurd, is het van cruciaal belang om steun te verlenen aan onze vrienden in Ierland. De middelen komen uit het Solidariteitsfonds, dat bestemd is voor ernstige rampen als deze. De middelen worden beschikbaar gesteld aan de gemeenschappen die het zwaarst getroffen zijn en bieden steun aan gezinnen en bedrijven die het ergst te lijden hebben gehad onder de overstromingen. Zij worden geholpen bij de wederopbouw en de gedeeltelijke compensatie van het door de verwoesting van hun bedrijven geleden verlies. Het is belangrijk dat de EU haar lidstaten in tijden van nood blijft ondersteunen en werkelijk een beroep doet op de idee van solidariteit.</p>
    </intervention>
    <intervention id="2-985" speaker_id="28214" name="Jean-Luc Bennahmias" is_mep="True" mode="written">
      <p sl="fr">Als lid van de Commissie werkgelegenheid en sociale zaken kon ik alleen maar instemmen met de zes resoluties die mevrouw Matera heeft voorgesteld om bijstand te verlenen aan Nederlandse werknemers die zijn ontslagen als direct gevolg van de wereldwijde economische crisis. Het Europees Fonds voor aanpassing aan de globalisering is een doeltreffend instrument, dat erop is gericht om werknemers die het slachtoffer zijn geworden van de nadelige gevolgen van de globalisering, duurzaam terug te laten keren op de arbeidsmarkt. Ik denk daarom dat de aanwending van dit instrument in deze specifieke gevallen volledig terecht is. Tijdens de debatten over de begroting wilden sommige afgevaardigden dat het Europees Fonds voor aanpassing aan de globalisering direct zou worden afgeschaft. We zien nu echter dat het in bepaalde gevallen nog erg nuttig is, aangezien de wereldwijde crisis momenteel nog steeds concrete gevolgen heeft.</p>
    </intervention>
    <intervention id="2-984" speaker_id="96867" name="Maria Da Graça Carvalho" is_mep="True" mode="written">
      <p sl="pt">Dit is mijn stemverklaring. Nederland heeft een aanvraag ingediend voor steun uit het Europees Fonds voor aanpassing aan de globalisering (EFG) in verband met 821 gedwongen ontslagen in 70 ondernemingen die vallen onder afdeling 18 van de NACE Rev. 2 (Drukkerijen, reproductie van opgenomen media) in de aan elkaar grenzende NUTS II-regio’s Noord-Brabant en Zuid-Holland. Daar ik het met het Commissievoorstel en de daarop ingediende amendementen van het Europees Parlement eens ben, heb ik voor de resolutie gestemd. Ik ben het ook eens met het verzoek aan de bij de procedure betrokken instellingen zich de nodige inspanningen te getroosten om de beschikbaarstelling van middelen uit het EFG te bespoedigen.</p>
    </intervention>
    <intervention id="2-983" speaker_id="96973" name="Mário David" is_mep="True" mode="written">
      <p sl="pt">Steun voor werknemers die zijn ontslagen als gevolg van herstructureringen en verplaatsingen moet dynamisch en flexibel zijn, zodat de middelen snel en efficiënt ter beschikking kunnen worden gesteld. Gezien de structurele veranderingen in de wereldhandelspatronen is het belangrijk dat de Europese economie de instrumenten voor steun aan de werknemers die door deze veranderingen zijn getroffen op doeltreffende wijze kan toepassen, zodat zij snel kunnen terugkeren op de arbeidsmarkt. In die zin dient de financiële steun op individuele basis te worden verstrekt. Voorts moeten we benadrukken dat die steun niet in de plaats mag komen van de verantwoordelijkheid die ondernemingen normaal gesproken dragen en evenmin mag worden aangewend voor de herstructurering van bedrijven. Daar Nederland een aanvraag heeft ingediend voor steun in verband met 821 ontslagen in 70 ondernemingen die vallen onder afdeling 18 van de NACE Rev. 2 (Drukkerijen, reproductie van opgenomen media) in de aan elkaar grenzende NUTS II-regio’s Noord-Brabant en Zuid-Holland, heb ik voor dit verslag gestemd.</p>
    </intervention>
    <intervention id="2-175" speaker_id="96977" name="Diogo Feio" is_mep="True" mode="written">
      <p sl="pt">In Nederland zijn in de regio’s Noord-Brabant en Zuid-Holland 821 ontslagen gevallen in 70 ondernemingen in de grafische sector. Daaruit blijkt dat sectoren die op het eerste gezicht meer gevrijwaard leken te blijven van de gevolgen van de wereldwijde economische en financiële crisis, niet gespaard worden. Die cijfers tonen ook aan dat in Nederland in deze sector een zorgwekkende teruggang valt te constateren van het aantal drukkerijen en uitgeverijen en daarmee van de economische bedrijvigheid in haar geheel. De Europese Commissie heeft deze aanvraag voor drukkerijen en reproductie van opgenomen media als gerechtvaardigd beoordeeld en de bevoegde parlementaire commissie was het daar in overgrote meerderheid mee eens. Daarom zijn volgens mij de voorwaarden vervuld om de beschikbaarstelling van middelen uit het Europees Fonds voor aanpassing aan de globalisering in dit geval te steunen. Ik hoop dat deze tijdelijke steun een bijdrage kan leveren aan een betere re-integratie van de ontslagen werknemers op de arbeidsmarkt.</p>
    </intervention>
    <intervention id="2-982" speaker_id="96899" name="José Manuel Fernandes" is_mep="True" mode="written">
      <p sl="pt">Gezien de sociale gevolgen van de wereldwijde economische crisis, in het bijzonder voor de werkgelegenheid, is een goed gebruik van het Europees Fonds voor aanpassing aan de globalisering (EFG) van essentieel belang om het leed van vele Europese burgers en gezinnen te verzachten door hulp te bieden bij hun maatschappelijke re-integratie en beroepsontplooiing en tegelijkertijd nieuw en goed geschoold personeel op te leiden voor de behoeften van de ondernemingen en het aanzwengelen van de economie. In dat kader moeten we dit plan voor steunverlening in verband met 821 gedwongen ontslagen in 70 ondernemingen in de regio’s Noord-Brabant en Zuid-Holland zien. Ik hoop daarom dat de Europese instellingen hun inspanningen betreffende het nemen van concrete maatregelen zullen opvoeren, zodat zo’n belangrijk instrument als het EFG sneller en op grotere schaal kan worden ingezet. Tot nu toe is er slechts een zeer klein percentage van de EFG-middelen beschikbaar gesteld en zijn er dit jaar slechts voor 11 procent van de beschikbare 500 miljoen euro aanvragen ingediend.</p>
    </intervention>
    <intervention id="2-176" speaker_id="96706" name="João Ferreira" is_mep="True" mode="written">
      <p sl="pt">Er zijn weer zes aanvragen ingediend voor de beschikbaarstelling van middelen uit het Solidariteitsfonds in verband met de sluiting van nog eens enkele honderden bedrijven in Europa. In totaal zijn er meer dan drieduizend werknemers op straat gezet. De ramingen die bij de oprichting van het fonds zijn gemaakt van het aantal mensen dat ervoor in aanmerking zou kunnen komen, zijn ruimschoots overschreden. In plaats van de systematische activering van dit instrument moet er duidelijk gebroken worden met het neoliberale beleid, dat de voor iedereen zichtbare economische en sociale ramp in de landen van de Europese Unie veroorzaakt. Pijnstillers om de effecten van deze ramp te verzachten zijn noodzakelijk, maar we dienen op de allereerste plaats de oorzaken aan te pakken.</p>
      <p sl="pt">Elke nieuwe aanvraag voor de activering van dit fonds geeft de maatregelen waarvoor wij al tijden pleiten weer een urgent karakter. Wij bepleiten het daadwerkelijk bestrijden van de werkloosheid, het stimuleren van de economische bedrijvigheid, het elimineren van onzeker werk en het verkorten van de arbeidstijd zonder het inleveren van loon. Ook zijn er maatregelen nodig om de verplaatsing van bedrijven tegen te gaan. Zoals we al bij eerdere gelegenheden hebben gedaan, willen we tot slot wijzen op het onrechtvaardige karakter van deze verordening, die meer ten goede komt aan landen met hogere inkomens en hogere werkloosheidsuitkeringen.</p>
    </intervention>
    <intervention id="2-981" speaker_id="96816" name="Giovanni La Via" is_mep="True" mode="written">
      <p sl="it">Ik heb gestemd vóór de beschikbaarstelling aan Nederland van middelen uit het Europees Fonds voor aanpassing aan de globalisering (EFG). Ik vind dit fonds namelijk een waardevol instrument voor de ondersteuning van werknemers die in de problemen zijn gekomen vanwege de economische crisis.</p>
      <p sl="it">Het EFG is in 2006 opgericht om concrete steun te verlenen aan werknemers die werkloos zijn geworden, ofwel om redenen die verband houden met de verplaatsing van het bedrijf waar zij werkten, ofwel, sinds de herziening van 2009, vanwege de economische crisis. Deze steun is erop gericht hen te helpen bij hun terugkeer op de arbeidsmarkt.</p>
      <p sl="it">De stemming van vandaag had betrekking op een aanvraag om steun in verband met 821 gedwongen ontslagen in 70 bedrijven die vallen onder afdeling 18 van de NACE Rev. 2 ('Drukkerijen, reproductie van opgenomen media') in de aan elkaar grenzende NUTS II-regio's Noord-Brabant en Zuid-Holland, voor een totaalbedrag van 2 890 027 euro uit het EFG. Tot slot ben ik erg ingenomen met de goedkeuring van dit verslag, dat aantoont dat het EFG een bruikbaar en doeltreffend middel is ter bestrijding van werkloosheid als gevolg van de globalisering en de economische crisis.</p>
    </intervention>
    <intervention id="2-177" speaker_id="1403" name="David Martin" is_mep="True" mode="written">
      <p sl="en">Ik verwelkom dit verslag, dat het voorstel van de Commissie steunt om 2 890 027 euro uit het Europees Fonds voor aanpassing aan de globalisering beschikbaar te stellen om werknemers die als gevolg van de economische crisis zijn ontslagen, te helpen bij hun terugkeer op de arbeidsmarkt. Deze aanvraag heeft betrekking op 821 gedwongen ontslagen in 70 bedrijven (Drukkerijen, reproductie van opgenomen media) binnen een periode van negen maanden. Het Europees Fonds voor aanpassing aan de globalisering is opgericht om verlichting te bieden bij dergelijke onfortuinlijke omstandigheden.</p>
    </intervention>
    <intervention id="2-980" speaker_id="96978" name="Nuno Melo" is_mep="True" mode="written">
      <p sl="pt">De EU is een ruimte van solidariteit waar het Europees Fonds voor aanpassing aan de globalisering (EFG) deel van uitmaakt. Steunverlening door het EFG is van fundamenteel belang om werklozen te helpen die het slachtoffer zijn van bedrijfsverplaatsingen ten gevolge van de mondialisering. Steeds meer bedrijven worden verplaatst om te profiteren van de lage loonkosten in verscheidene landen, met name in China en India. Landen die de rechten van werknemers eerbiedigen ondervinden daar de schadelijke gevolgen van. Het EFG is bestemd voor steun aan werknemers die het slachtoffer zijn van bedrijfsverplaatsingen en is van fundamenteel belang om werknemers gemakkelijker aan een nieuwe baan te helpen. In het verleden is het EFG al gebruikt door andere lidstaten van de EU en deze keer moet er steun worden verleend aan Nederland, dat een aanvraag heeft ingediend in verband met 821 gedwongen ontslagen in 70 bedrijven die vallen onder afdeling 18 van de NACE Rev. 2 (Drukkerijen, reproductie van opgenomen media) in de aan elkaar grenzende NUTS II-regio’s Noord-Brabant en Zuid-Holland.</p>
    </intervention>
    <intervention id="2-178" speaker_id="97280" name="Claudio Morganti" is_mep="True" mode="written">
      <p sl="it">Het Europees Fonds voor aanpassing aan de globalisering (EFG) is opgericht met als doel de terugkeer naar de arbeidsmarkt te steunen van werknemers die werkloos zijn geworden als gevolg van de huidige globalisering van de wereldmarkten. De aanvragen van beschikbaarstelling van middelen uit het EFG worden beoordeeld door de Commissie, die in dit geval heeft aangegeven dat de aanvraag voldoet aan de subsidiabiliteitscriteria. Nu moet de aanvraag worden goedgekeurd door de begrotingsautoriteit.</p>
      <p sl="it">De aanvraag die in dit verslag wordt behandeld, is de negentiende binnen het begrotingsjaar 2010 en betreft de beschikbaarstelling van een totaalbedrag van 453 632 euro uit het EFG (er geldt overigens een jaarlijks maximum van 500 miljoen euro voor uitgaven uit dit fonds). Nederland deed deze aanvraag voor 140 gedwongen ontslagen in de sector drukkerijen in de regio Drenthe. Door de economische crisis komen talloze bedrijven in de problemen en steeds meer werknemers verliezen hun baan. Deze werknemers moeten beschermd worden. Ik kan dus alleen maar vóór stemmen.</p>
    </intervention>
    <intervention id="2-979" speaker_id="96981" name="Franz Obermayr" is_mep="True" mode="written">
      <p sl="de">Er zullen 70 verschillende bedrijven profiteren van de beschikbaarstelling van middelen uit het Europees Fonds voor aanpassing aan de globalisering en hierdoor worden 821 banen gered. Ik heb dan ook mijn steun gegeven aan dit verslag.</p>
    </intervention>
    <intervention id="2-978" speaker_id="97197" name="Alfredo Pallone" is_mep="True" mode="written">
      <p sl="it">We zijn als Parlement nogmaals bijeengekomen om goedkeuring te verlenen aan een buitengewone beschikbaarstelling van middelen binnen onze grenzen. Alleen geven we in de vergadering van vandaag groen licht aan zes beschikbaarstellingen. Dat spijt mij, omdat dit soort maatregelen verband houdt met noodsituaties en een reeks problemen die hun weerslag hebben op de economie, op de arbeidsmarkt, op werknemers en op hun gezinnen. Maar gelukkig hebben wij dit fonds tot onze beschikking.</p>
      <p sl="it">Het is juist in situaties als deze dat de Europese Unie blijk geeft van de waarden en de kwaliteiten die kenmerkend voor haar zijn. De Europese solidariteit en het beschermen van de Europese behoeften zijn waarden die gewaarborgd en beschermd moeten worden. Dat is de boodschap die het Parlement en de Europese Unie willen uitdragen, en ik hoop dat deze boodschap met meer tact verspreid zal worden, niet in de laatste plaats om de oppervlakkige anti-Europa-demagogie te bestrijden en om aan te tonen dat hulp en steun op EU-niveau daarentegen juist onmisbaar zijn.</p>
    </intervention>
    <intervention id="2-977" speaker_id="96903" name="Paulo Rangel" is_mep="True" mode="written">
      <p sl="pt">De aanvraag die Nederland heeft ingediend voor de activering van het Europees Fonds voor aanpassing aan de globalisering (EFG) in verband met 821 gedwongen ontslagen in 70 ondernemingen die vallen onder afdeling 18 van de NACE Rev. 2 (Drukkerijen, reproductie van opgenomen media) in de aan elkaar grenzende NUTS II-regio’s Noord-Brabant en Zuid-Holland voldoet aan alle wettelijk voorgeschreven subsidiabiliteitscriteria.</p>
      <p sl="pt">Krachtens Verordening (EG) nr. 546/2009 van het Europees Parlement en de Raad van 18 juni 2009 tot wijziging van Verordening (EG) nr. 1927/2006 van het Europees Parlement en de Raad tot oprichting van een Europees fonds voor aanpassing aan de globalisering, is de werkingssfeer van het EFG tijdelijk verbreed. Daardoor kan het EFG ook worden ingezet in situaties als deze die het directe gevolg zijn van de wereldwijde economische en financiële crisis indien er "ten minste 500 gedwongen ontslagen vallen binnen een periode van negen maanden in ondernemingen, met name kleine en middelgrote bedrijven, van dezelfde afdeling van NACE Rev. 2, in een regio of in twee aan elkaar grenzende regio’s volgens de NUTS II-indeling in een lidstaat". Daarom heb ik voor deze resolutie gestemd in de hoop dat de activering van het EFG een bijdrage kan leveren aan de daadwerkelijke terugkeer van deze werknemers op de arbeidsmarkt.</p>
    </intervention>
    <intervention id="2-976" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ik heb gestemd voor de resolutie van het Europees Parlement betreffende de beschikbaarstelling van middelen uit het EFG met betrekking tot steun voor ontslagen werknemers. In december 2009 heeft Nederland om steun gevraagd uit het Europees Fonds voor aanpassing aan de globalisering naar aanleiding van ontslagen in acht regio’s, bij bedrijven in de grafische sector. De aanvraag betreft 821 gedwongen ontslagen in 70 drukkerijen en bedrijven die zich bezighouden met reproductie van opgenomen media. De ontslagen hebben plaatsgevonden tussen 1 april en 29 december 2009 in twee aan elkaar grenzende regio’s: Noord-Brabant en Zuid-Holland.</p>
      <p sl="ro">De economische en financiële crisis heeft geleid tot een daling van de vraag in de drukkerij- en uitgeverijsector met ongeveer 32 procent voor reclamedrukwerk en tussen 7,5 en 18,2 procent voor kranten en tijdschriften. Om concurrerend te blijven ten opzichte van vergelijkbare industrieën in Turkije, China en India, heeft de drukkerij- en uitgeverijsector in Nederland een significant herstructureringsproces ondergaan. Ik ben van mening dat de goedkeuringsprocedure voor deze middelen vereenvoudigd moet worden, zodat getroffen bedrijven eenvoudig een beroep op het EFG kunnen doen.</p>
    </intervention>
    <intervention id="2-975" speaker_id="96867" name="Maria Da Graça Carvalho" is_mep="True" mode="written">
      <p sl="pt">Dit is mijn stemverklaring. Nederland heeft een aanvraag ingediend voor steun uit het Europees Fonds voor aanpassing aan de globalisering (EFG) in verband met 140 gedwongen ontslagen in 2 bedrijven die vallen onder afdeling 18 van de NACE Rev. 2 (Drukkerijen, reproductie van opgenomen media) in de NUTS II-regio Drenthe. Daar ik het met het Commissievoorstel en de daarop ingediende amendementen van het Europees Parlement eens ben, heb ik voor de resolutie gestemd. Ik ben het er ook mee eens dat steunverlening door het EFG niet in de plaats mag komen van maatregelen die onder de verantwoordelijkheid van ondernemingen vallen krachtens nationale wettelijke regelingen of collectieve arbeidsovereenkomsten en evenmin mag worden gebruikt voor de financiering van de herstructurering van bedrijven of bedrijfstakken.</p>
    </intervention>
    <intervention id="2-185" speaker_id="96977" name="Diogo Feio" is_mep="True" mode="written">
      <p sl="pt">Hoewel ik mijn steun geef aan alle aanvragen van Nederland om middelen uit het Europees Fonds voor aanpassing aan de globalisering beschikbaar te stellen in verband met de zware ontslaggolf die twee deelsectoren van de grafische sector − drukkerijen en reproductie van opgenomen media en uitgeverijen − heeft getroffen, meen ik dat de Nederlandse autoriteiten meer gegevens hadden kunnen verstrekken over de precieze draagwijdte van de maatregelen zodat wij ze beter hadden kunnen beoordelen. Ik hoop dat de sector zich zal kunnen herstellen en dat de ontslagen werknemers, met name de ouderen onder hen, hun leven weer kunnen oppakken en hun plaats op de arbeidsmarkt weer kunnen innemen.</p>
    </intervention>
    <intervention id="2-974" speaker_id="96899" name="José Manuel Fernandes" is_mep="True" mode="written">
      <p sl="pt">Gezien de sociale gevolgen van de wereldwijde economische crisis, in het bijzonder voor de werkgelegenheid, is een goed gebruik van het Europees Fonds voor aanpassing aan de globalisering (EFG) van essentieel belang om het leed van vele Europese burgers en gezinnen te verzachten door hulp te bieden bij de maatschappelijke re-integratie en de beroepsontplooiing en tegelijkertijd nieuw en goed geschoold personeel op te leiden voor de behoeften van de ondernemingen en het aanzwengelen van de economie.</p>
      <p sl="pt">In dat kader moeten we dit plan voor steunverlening in verband met 140 gedwongen ontslagen in 2 ondernemingen in de regio Drenthe zien. Ik hoop daarom dat de Europese instellingen hun inspanningen betreffende het nemen van concrete maatregelen zullen opvoeren, zodat zo’n belangrijk instrument als het EFG sneller en op grotere schaal kan worden ingezet. Tot nu toe is er slechts een zeer klein percentage van de EFG-middelen beschikbaar gesteld en zijn er dit jaar slechts voor 11 procent van de beschikbare 500 miljoen euro aanvragen ingediend.</p>
    </intervention>
    <intervention id="2-973" speaker_id="96816" name="Giovanni La Via" is_mep="True" mode="written">
      <p sl="it">Ik heb gestemd vóór de beschikbaarstelling aan Nederland van middelen uit het Europees Fonds voor aanpassing aan de globalisering (EFG). Ik vind dit fonds namelijk een waardevol instrument voor de ondersteuning van werknemers die in de problemen zijn gekomen vanwege de economische crisis.</p>
      <p sl="it">Het EFG is in 2006 opgericht om concrete steun te verlenen aan werknemers die werkloos zijn geworden, ofwel om redenen die verband houden met de verplaatsing van het bedrijf waar zij werkten, ofwel, sinds de herziening van 2009, vanwege de economische crisis. Deze steun is erop gericht hen te helpen bij hun terugkeer op de arbeidsmarkt.</p>
      <p sl="it">De stemming van vandaag had betrekking op een aanvraag om steun in verband met 140 gedwongen ontslagen in 2 bedrijven die vallen onder afdeling 18 van de NACE Rev. 2 ('Drukkerijen, reproductie van opgenomen media') in de NUTS II-regio Drenthe, voor een totaalbedrag van 453 632 euro uit het EFG. Tot slot ben ik erg ingenomen met de goedkeuring van dit verslag, dat aantoont dat het EFG een bruikbaar en doeltreffend middel is ter bestrijding van werkloosheid als gevolg van de globalisering en de economische crisis.</p>
    </intervention>
    <intervention id="2-181" speaker_id="1403" name="David Martin" is_mep="True" mode="written">
      <p sl="en">Ik heb vóór dit verslag gestemd, dat de aanvraag voor de beschikbaarstelling van middelen uit het Europees Fonds voor aanpassing aan de globalisering ondersteunt met betrekking tot 140 gedwongen ontslagen in 2 bedrijven (Drukkerijen, reproductie van opgenomen media) binnen een periode van negen maanden in de provincie Drenthe in Nederland. Het maakt deel uit van een pakket van zes nauw met elkaar verbonden aanvragen die betrekking hebben op gedwongen ontslagen in acht verschillende regio’s in Nederland. Als gevolg van de economische crisis is de vraag in de drukkerij- en uitgeverijsector aanzienlijk gedaald. Ik juich het toe dat we solidariteit tonen met de werknemers die een moeilijke periode tegemoet zien.</p>
    </intervention>
    <intervention id="2-182" speaker_id="95017" name="Iosif Matula" is_mep="True" mode="written">
      <p sl="ro">Ik heb gestemd voor de ontwerpverslagen van collega Barbara Matera over beschikbaarstelling van middelen uit het Europees Fonds voor aanpassing aan de globalisering ten gunste van Nederland, aangezien ik van mening ben dat de Europese Unie ontslagen werknemers moet steunen en hun dynamische en efficiënte financiële steun moet bieden. In de context van de huidige economische en sociale crisis moet onze inzet gericht zijn op het verlenen van hulp aan hen die dat nodig hebben. We weten allen dat het beschermen van EU-burgers tegen de effecten van globalisering en de economische recessie de prioriteit moet vormen. Ik ben van mening dat de Unie significant kan bijdragen aan de bestrijding van de effecten van de economische crisis en aan het terugdringen van de werkloosheid onder haar burgers.</p>
      <p sl="ro">Vanaf deze plaats wil ik de aandacht vestigen op het feit dat de lidstaten van de EU een beroep kunnen en moeten doen op hulp uit het Europees Fonds voor aanpassing aan de globalisering. Tegen deze achtergrond wil ik aangeven dat mijn land, Roemenië, een voorbeeld is van solidariteit in de Europese Unie in crisistijden, of het nu gaat om Griekenland, Nederland of andere landen. Het is een bevestiging dat we samen één grote familie vormen: de familie van verenigd Europa.</p>
    </intervention>
    <intervention id="2-972" speaker_id="96978" name="Nuno Melo" is_mep="True" mode="written">
      <p sl="pt">De EU is een ruimte van solidariteit waar het Europees Fonds voor aanpassing aan de globalisering (EFG) deel van uitmaakt. Steunverlening door het EFG is van fundamenteel belang om werklozen te helpen die het slachtoffer zijn van bedrijfsverplaatsingen ten gevolge van de mondialisering. Steeds meer bedrijven worden verplaatst om te profiteren van de lage loonkosten in verscheidene landen, met name in China en India. Landen die de rechten van werknemers eerbiedigen ondervinden daar de schadelijke gevolgen van.</p>
      <p sl="pt">Het EFG is bestemd voor steun aan werknemers die het slachtoffer zijn van bedrijfsverplaatsingen en is van fundamenteel belang om werknemers gemakkelijker aan een nieuwe baan te helpen. In het verleden is het EFG al gebruikt door andere lidstaten van de EU en deze keer moet er steun worden verleend aan Nederland, dat een aanvraag heeft ingediend in verband met 140 gedwongen ontslagen in 2 bedrijven die vallen onder afdeling 18 van de NACE Rev. 2 (Drukkerijen, reproductie van opgenomen media) in de NUTS II-regio Drenthe.</p>
    </intervention>
    <intervention id="2-183" speaker_id="28255" name="Andreas Mölzer" is_mep="True" mode="written">
      <p sl="de">Als gevolg van globaliseringsmaatregelen raken steeds meer mensen hun baan kwijt. In de referentieperiode van negen maanden van 1 april tot 29 december 2009 zijn er bij twee bedrijven in de Nederlandse provincie Drenthe 140 werknemers ontslagen. Tegen die achtergrond is er een beroep op het Europees Fonds voor aanpassing aan de globalisering (EFG) gedaan voor een bijdrage van 453 632 euro. Ik heb mijn steun gegeven aan dit verslag omdat het EFG hierdoor aan zijn doelstellingen kan voldoen.</p>
    </intervention>
    <intervention id="2-971" speaker_id="96981" name="Franz Obermayr" is_mep="True" mode="written">
      <p sl="de">Er zullen 2 verschillende bedrijven profiteren van de beschikbaarstelling van middelen uit het Europees Fonds voor aanpassing aan de globalisering en hierdoor worden 140 banen gered. Ik heb dan ook mijn steun gegeven aan dit verslag.</p>
    </intervention>
    <intervention id="2-970" speaker_id="96903" name="Paulo Rangel" is_mep="True" mode="written">
      <p sl="pt">Deze aanvraag is gebaseerd op artikel 2, letter c) van de verordening tot oprichting van een Europees fonds voor aanpassing aan de globalisering (EFG) en maakt deel uit van een pakket van zes onderling verband houdende aanvragen die alle betrekking hebben op gedwongen ontslagen in acht verschillende NUTS II-regio’s in Nederland in ondernemingen in de grafische sector, die zwaar is getroffen door de wereldwijde economische en financiële crisis. In dit geval gaat het om 140 gedwongen ontslagen in 2 bedrijven die vallen onder afdeling 18 van de NACE Rev. 2 (Drukkerijen, reproductie van opgenomen media) in de NUTS II-regio Drenthe. De provincie Drenthe verkeert in een zeer moeilijke situatie, aangezien het werkloosheidspercentage (7,5 procent) het op twee na hoogste van Nederland is en Drenthe een van de Nederlandse provincies is waar het inkomen per hoofd van de bevolking aanzienlijk onder het nationale gemiddelde ligt. Daarom ben ik van mening dat in dit geval aan alle voorwaarden voor de activering van het EFG is voldaan. Ik hoop dat de steun aan de ontslagen werknemers op snelle en efficiënte wijze beschikbaar kan worden gesteld.</p>
    </intervention>
    <intervention id="2-969" speaker_id="96867" name="Maria Da Graça Carvalho" is_mep="True" mode="written">
      <p sl="pt">Dit is mijn stemverklaring. Nederland heeft een aanvraag ingediend voor steun uit het Europees Fonds voor aanpassing aan de globalisering (EFG) in verband met 129 gedwongen ontslagen in 9 bedrijven die vallen onder afdeling 18 van de NACE Rev. 2 (Drukkerijen, reproductie van opgenomen media) in de NUTS II-regio Limburg. Daar ik het met het Commissievoorstel en de daarop ingediende amendementen van het Europees Parlement eens ben, heb ik voor de resolutie gestemd.</p>
      <p sl="pt">Ik ben het er ook mee eens dat de Commissie in het kader van de activering van het EFG een andere bron voor de betalingskredieten heeft voorgesteld dan niet-gebruikte middelen van het Europees Sociaal Fonds. Daarmee geeft zij gevolg aan de herhaalde opmerkingen van het Europees Parlement dat het EFG is opgericht als zelfstandig instrument met eigen doelstellingen en termijnen en dat het derhalve noodzakelijk is gepaste begrotingsposten te vinden voor het uitvoeren van kredietoverschrijvingen.</p>
    </intervention>
    <intervention id="2-180" speaker_id="96977" name="Diogo Feio" is_mep="True" mode="written">
      <p sl="pt">In Nederland is de deelsector drukkerijen en reproductie van opgenomen media, die deel uitmaakt van de grafische sector, sterk gekrompen, wat blijkt uit de verschillende aanvragen voor de beschikbaarstelling van middelen uit het Europees Fonds voor aanpassing aan de globalisering (EFG). Ook de regio Drenthe − met het op twee na hoogste werkloosheidspercentage van het land − is niet immuun gebleken voor deze trend. Het is de moeite waard er op te wijzen dat het EFG, zonder overdreven bureaucratische rompslomp, op snelle en efficiënte wijze dient te worden geactiveerd om een bijdrage te kunnen leveren aan betere opleiding van de ontslagen werknemers, zodat ze kunnen terugkeren op de arbeidsmarkt onder gunstiger voorwaarden dan toen ze die verlieten.</p>
    </intervention>
    <intervention id="2-968" speaker_id="96899" name="José Manuel Fernandes" is_mep="True" mode="written">
      <p sl="pt">Gezien de sociale gevolgen van de wereldwijde economische crisis, in het bijzonder voor de werkgelegenheid, is een goed gebruik van het Europees Fonds voor aanpassing aan de globalisering (EFG) van essentieel belang om het leed van vele Europese burgers en gezinnen te verzachten door hulp te bieden bij de maatschappelijke re-integratie en de beroepsontplooiing en tegelijkertijd nieuw en goed geschoold personeel op te leiden voor de behoeften van de ondernemingen en het aanzwengelen van de economie.</p>
      <p sl="pt">In dat kader moeten we dit plan voor steunverlening in verband met 129 gedwongen ontslagen in 9 ondernemingen in de regio Limburg zien. Ik hoop daarom dat de Europese instellingen hun inspanningen betreffende het nemen van concrete maatregelen zullen opvoeren, zodat zo’n belangrijk instrument als het EFG sneller en op grotere schaal ingezet kan worden. Tot nu toe is er slechts een zeer klein percentage van de EFG-middelen beschikbaar gesteld en zijn er dit jaar slechts voor 11 procent van de beschikbare 500 miljoen euro aanvragen ingediend.</p>
    </intervention>
    <intervention id="2-967" speaker_id="96816" name="Giovanni La Via" is_mep="True" mode="written">
      <p sl="it">Ik heb gestemd vóór de beschikbaarstelling aan Nederland van middelen uit het Europees Fonds voor aanpassing aan de globalisering (EFG). Ik vind dit fonds namelijk een waardevol instrument voor de ondersteuning van werknemers die in de problemen zijn gekomen vanwege de economische crisis.</p>
      <p sl="it">Het EFG is in 2006 opgericht om concrete steun te verlenen aan werknemers die werkloos zijn geworden, ofwel om redenen die verband houden met de verplaatsing van het bedrijf waar zij werkten, ofwel, sinds de herziening van 2009, vanwege de economische crisis. Deze steun is erop gericht hen te helpen bij hun terugkeer op de arbeidsmarkt.</p>
      <p sl="it">De stemming van vandaag had betrekking op een aanvraag om steun in verband met 129 gedwongen ontslagen in 9 bedrijven die vallen onder afdeling 18 van de NACE Rev. 2 ('Drukkerijen, reproductie van opgenomen media') in de NUTS II-regio Limburg, voor een totaalbedrag van 549 946 euro uit het EFG. Tot slot ben ik erg ingenomen met de goedkeuring van dit verslag, dat aantoont dat het EFG een bruikbaar en doeltreffend middel is ter bestrijding van werkloosheid als gevolg van de globalisering en de economische crisis.</p>
    </intervention>
    <intervention id="2-186" speaker_id="1403" name="David Martin" is_mep="True" mode="written">
      <p sl="en">Ik ondersteun deze maatregel van Europese solidariteit met de 129 werknemers in 9 bedrijven (Drukkerijen, reproductie van opgenomen media) die gedwongen ontslagen worden. Het bedrag van 549 946 euro zal hun enige steun bieden bij hun terugkeer op de arbeidsmarkt.</p>
    </intervention>
    <intervention id="2-966" speaker_id="96978" name="Nuno Melo" is_mep="True" mode="written">
      <p sl="pt">De EU is een ruimte van solidariteit waar het Europees Fonds voor aanpassing aan de globalisering (EFG) deel van uitmaakt. Steunverlening door het EFG is van fundamenteel belang om werklozen te helpen die het slachtoffer zijn van bedrijfsverplaatsingen ten gevolge van de mondialisering. Steeds meer bedrijven worden verplaatst om te profiteren van de lage loonkosten in verscheidene landen, met name in China en India. Landen die de rechten van werknemers eerbiedigen ondervinden daar de schadelijke gevolgen van.</p>
      <p sl="pt">Het EFG is bestemd voor steun aan werknemers die het slachtoffer zijn van bedrijfsverplaatsingen en is van fundamenteel belang om werknemers gemakkelijker aan een nieuwe baan te helpen. In het verleden is het EFG al gebruikt door andere lidstaten van de EU en deze keer moet er steun worden verleend aan Nederland, dat een aanvraag voor steun uit het fonds heeft ingediend in verband met 129 gedwongen ontslagen in 9 bedrijven die vallen onder afdeling 18 van de NACE Rev. 2 (Drukkerijen, reproductie van opgenomen media) in de NUTS II-regio Limburg.</p>
    </intervention>
    <intervention id="2-187" speaker_id="28255" name="Andreas Mölzer" is_mep="True" mode="written">
      <p sl="de">De verstrekkende gevolgen van de globalisering leiden er in toenemende mate toe dat mensen hun baan verliezen. Ontslagen worden steeds gewoner. Van 1 april tot 29 december 2009 zijn er bij een machine- en apparatenbouwer in de Nederlandse provincie Limburg 129 werknemers ontslagen. Nu is er een aanvraag ingediend bij het Europees Fonds voor aanpassing aan de globalisering (EFG) voor een bijdrage van 549 946 euro ter ondersteuning van de getroffen werknemers. Ik heb mijn steun gegeven aan dit verslag omdat hierdoor voorkomen wordt dat de ontslagen werknemers nog meer financiële problemen ondervinden.</p>
    </intervention>
    <intervention id="2-965" speaker_id="96981" name="Franz Obermayr" is_mep="True" mode="written">
      <p sl="de">Er zullen 9 verschillende bedrijven profiteren van de beschikbaarstelling van middelen uit het Europees Fonds voor aanpassing aan de globalisering en hierdoor worden 129 banen gered. Ik heb dan ook mijn steun gegeven aan dit verslag.</p>
    </intervention>
    <intervention id="2-964" speaker_id="96903" name="Paulo Rangel" is_mep="True" mode="written">
      <p sl="pt">Deze aanvraag is gebaseerd op artikel 2, letter c) van de verordening tot oprichting van een Europees fonds voor aanpassing aan de globalisering (EFG) en maakt deel uit van een pakket van zes onderling verband houdende aanvragen die alle betrekking hebben op gedwongen ontslagen in acht verschillende NUTS II-regio’s in Nederland in ondernemingen in de grafische sector, die zwaar is getroffen door de wereldwijde economische en financiële crisis. In dit geval gaat het om 129 ontslagen in 9 bedrijven die vallen onder afdeling 18 van de NACE Rev. 2 (Drukkerijen, reproductie van opgenomen media) in de NUTS II-regio Limburg. De provincie Limburg verkeert in een zeer moeilijke situatie, aangezien het werkloosheidspercentage (8 procent) het op een na hoogste van Nederland is en Limburg een van de Nederlandse provincies is waar het inkomen per hoofd van de bevolking aanzienlijk onder het nationale gemiddelde ligt. Daarom ben ik van mening dat in dit geval aan alle voorwaarden voor de activering van het EFG is voldaan. Ik hoop dat de steun aan de ontslagen werknemers op snelle en efficiënte wijze beschikbaar kan worden gesteld.</p>
    </intervention>
    <intervention id="2-963" speaker_id="96867" name="Maria Da Graça Carvalho" is_mep="True" mode="written">
      <p sl="pt">Nederland heeft een aanvraag ingediend voor steun uit het Europees Fonds voor aanpassing aan de globalisering (EFG) in verband met 650 gedwongen ontslagen in 45 bedrijven die vallen onder afdeling 18 van de NACE Rev. 2 (Drukkerijen, reproductie van opgenomen media) in de aan elkaar grenzende NUTS II-regio’s Gelderland en Overijssel. Daar ik het met het Commissievoorstel en de daarop ingediende amendementen van het Europees Parlement eens ben, heb ik voor de resolutie gestemd. Ik ben het ook eens met het feit dat het Europees Parlement het betreurt dat de Commissie ernstige tekortkomingen vertoont bij de uitvoering van de programma’s voor concurrentievermogen en innovatie, met name nu in deze tijd van economische crisis de behoefte aan dergelijke steun aanzienlijk is toegenomen.</p>
    </intervention>
    <intervention id="2-189" speaker_id="96977" name="Diogo Feio" is_mep="True" mode="written">
      <p sl="pt">In de Nederlandse regio’s Gelderland en Overijssel zijn er in de deelsector drukkerijen en reproductie van opgenomen media, die deel uitmaakt van de grafische sector, 650 gedwongen ontslagen gevallen in 45 ondernemingen, terwijl in heel het land werknemers en bedrijven al in moeilijkheden verkeren. Gezien de andere aanvragen die zijn ingediend voor de beschikbaarstelling van middelen uit het Europees Fonds voor aanpassing aan de globalisering, is het belangrijk na te gaan hoe de werknemers worden begeleid en in welke mate nieuwe banen en prikkels voor het scheppen van banen voor zelfstandigen duurzaam zijn en geen soortgelijke risico’s vertonen als de arbeidsplaatsen die inmiddels verloren zijn gegaan. Inventiviteit en ondernemersgeest zijn altijd kenmerkend geweest voor de Nederlandse samenleving. In de woelige tijden die we nu doormaken is het de moeite waard die principes in herinnering te roepen en weer tot leven te brengen.</p>
    </intervention>
    <intervention id="2-962" speaker_id="96899" name="José Manuel Fernandes" is_mep="True" mode="written">
      <p sl="pt">Gezien de sociale gevolgen van de wereldwijde economische crisis, in het bijzonder voor de werkgelegenheid, is een goed gebruik van het Europees Fonds voor aanpassing aan de globalisering (EFG) van essentieel belang om het leed van vele Europese burgers en gezinnen te verzachten door hulp te bieden bij de maatschappelijke re-integratie en de beroepsontplooiing en tegelijkertijd nieuw en goed geschoold personeel op te leiden voor de behoeften van de ondernemingen en het aanzwengelen van de economie.</p>
      <p sl="pt">In dat kader moeten we dit plan voor steunverlening in verband met 650 gedwongen ontslagen in 45 ondernemingen in de regio’s Gelderland en Overijssel zien. Ik hoop daarom dat de Europese instellingen hun inspanningen betreffende het nemen van concrete maatregelen zullen opvoeren, zodat zo’n belangrijk instrument als het EFG sneller en op grotere schaal kan worden ingezet. Tot nu toe is er slechts een zeer klein percentage van de EFG-middelen beschikbaar gesteld en zijn er dit jaar slechts voor 11 procent van de beschikbare 500 miljoen euro aanvragen ingediend.</p>
    </intervention>
    <intervention id="2-961" speaker_id="96816" name="Giovanni La Via" is_mep="True" mode="written">
      <p sl="nl">Ik stem voor de beschikbaarstelling van middelen uit het Europees Fonds voor aanpassing aan de globalisering (EFG) voor Nederland omdat ik vind dat dit instrument een waardevol middel is ter ondersteuning van werknemers die in moeilijkheden verkeren als gevolg van de economische crisis.</p>
      <p sl="nl">Het fonds is in 2006 opgericht om concrete steun te bieden aan werknemers die worden ontslagen in verband met de verplaatsing van de desbetreffende bedrijven of – als gevolg van een wijziging die in 2009 werd ingevoerd – vanwege de economische crisis. Het doel ervan is de re-integratie van deze mensen op de arbeidsmarkt.</p>
      <p sl="nl">Er is vandaag gestemd over een aanvraag om steun uit het EFG in verband met 650 gedwongen ontslagen in 45 bedrijven in de twee NUTS II-regio’s Gelderland en Overijssel, die vallen onder afdeling 18 van de NACE Rev. 2 (Drukkerijen en reproductie van opgenomen media), ter hoogte van 2 013 619 euro. Tot slot wil ik meedelen dat het mij verheugt te horen dat het verslag is goedgekeurd. Dit bewijst dat het EFG een nuttig en doeltreffend middel is voor de bestrijding van de werkeloosheid als gevolg van de globalisering en de economische crisis.</p>
    </intervention>
    <intervention id="2-190" speaker_id="1403" name="David Martin" is_mep="True" mode="written">
      <p sl="en">Ik verwelkom dit verslag, dat de plannen steunt om 2 013 619 euro beschikbaar te stellen voor hulp aan werknemers in Overijssel die als gevolg van de economische neergang in de drukkerijsector gedwongen zijn ontslagen. Deze steun uit het Europees Fonds voor aanpassing aan de globalisering moet werknemers helpen bij hun terugkeer op de arbeidsmarkt. Ik ben verheugd te zien hoe de Europese solidariteit in de praktijk werkt.</p>
    </intervention>
    <intervention id="2-960" speaker_id="96978" name="Nuno Melo" is_mep="True" mode="written">
      <p sl="pt">De EU is een ruimte van solidariteit waar het Europees Fonds voor aanpassing aan de globalisering (EFG) deel van uitmaakt. Steunverlening door het EFG is van fundamenteel belang om werklozen te helpen die het slachtoffer zijn van bedrijfsverplaatsingen ten gevolge van de mondialisering. Steeds meer bedrijven worden verplaatst om te profiteren van de lage loonkosten in verscheidene landen, met name in China en India. Landen die de rechten van werknemers eerbiedigen ondervinden daar de schadelijke gevolgen van.</p>
      <p sl="pt">Het EFG is bestemd voor steun aan werknemers die het slachtoffer zijn van bedrijfsverplaatsingen en is van fundamenteel belang om werknemers gemakkelijker aan een nieuwe baan te helpen. In het verleden is het EFG al gebruikt door andere lidstaten van de EU en deze keer moet er steun worden verleend aan Nederland, dat een aanvraag heeft ingediend in verband met 650 gedwongen ontslagen in 45 bedrijven die vallen onder afdeling 18 van de NACE Rev. 2 (Drukkerijen, reproductie van opgenomen media) in de aan elkaar grenzende NUTS II-regio’s Gelderland en Overijssel.</p>
    </intervention>
    <intervention id="2-191" speaker_id="28255" name="Andreas Mölzer" is_mep="True" mode="written">
      <p sl="de">In de referentieperiode van negen maanden van 1 april tot 29 december 2009 zijn er in de twee Nederlandse provincies Gelderland en Overijssel door 45 bedrijven 650 werknemers ontslagen. Die ontslagen zijn het gevolg van de economische crisis en van structurele wijzigingen in de wereldhandelspatronen. Het Europees Fonds voor aanpassing aan de globalisering (EFG) is opgericht met het oog op het verbeteren van de toekomstperspectieven van mensen die hun baan hebben verloren, zoals in het onderhavige geval. Het EFG beschikt over een jaarlijkse begroting van 500 miljoen euro. Ik heb mijn steun gegeven aan dit verslag omdat de ontslagen werknemers de steun van het EFG verdienen.</p>
    </intervention>
    <intervention id="2-959" speaker_id="96981" name="Franz Obermayr" is_mep="True" mode="written">
      <p sl="de">Er zullen 45 verschillende bedrijven profiteren van de beschikbaarstelling van middelen uit het Europees Fonds voor aanpassing aan de globalisering en hierdoor worden 650 banen gered. Ik heb dan ook mijn steun gegeven aan dit verslag.</p>
    </intervention>
    <intervention id="2-958" speaker_id="96903" name="Paulo Rangel" is_mep="True" mode="written">
      <p sl="pt">De aanvraag die Nederland heeft ingediend voor de activering van het Europees Fonds voor aanpassing aan de globalisering (EFG) in verband met 650 gedwongen ontslagen in 45 ondernemingen die vallen onder afdeling 18 van de NACE Rev. 2 (Drukkerijen, reproductie van opgenomen media) in de aan elkaar grenzende NUTS II-regio’s Gelderland en Overijssel, voldoet aan alle wettelijk voorgeschreven subsidiabiliteitscriteria. Krachtens Verordening (EG) nr. 546/2009 van het Europees Parlement en de Raad van 18 juni 2009 tot wijziging van Verordening (EG) nr. 1927/2006 van het Europees Parlement en de Raad tot oprichting van een Europees fonds voor aanpassing aan de globalisering, is de werkingssfeer van het EFG tijdelijk verbreed. Daardoor kan het EFG ook worden ingezet in situaties als deze die het directe gevolg zijn van de wereldwijde economische en financiële crisis indien er "ten minste 500 gedwongen ontslagen vallen binnen een periode van negen maanden in ondernemingen, met name kleine en middelgrote bedrijven, van dezelfde afdeling van NACE Rev. 2, in een regio of in twee aan elkaar grenzende regio’s volgens de NUTS II-indeling in een lidstaat". Daarom heb ik voor deze resolutie gestemd in de hoop dat de activering van het EFG een bijdrage kan leveren aan de daadwerkelijke terugkeer van deze werknemers op de arbeidsmarkt.</p>
    </intervention>
    <intervention id="2-957" speaker_id="96867" name="Maria Da Graça Carvalho" is_mep="True" mode="written">
      <p sl="pt">Nederland heeft een aanvraag ingediend voor steun uit het Europees Fonds voor aanpassing aan de globalisering (EFG) in verband met 720 gedwongen ontslagen in 79 bedrijven die vallen onder afdeling 18 van de NACE Rev. 2 (Drukkerijen, reproductie van opgenomen media) in de aan elkaar grenzende NUTS II-regio’s Noord-Holland en Utrecht. Daar ik het met het Commissievoorstel en de daarop ingediende amendementen van het Europees Parlement eens ben, heb ik voor de resolutie gestemd.</p>
      <p sl="pt">Ik ben het er ook mee eens dat de Commissie in het kader van de activering van het EFG een andere bron voor de betalingskredieten heeft voorgesteld dan de niet-gebruikte middelen van het Europees Sociaal Fonds. Daarmee geeft zij gevolg aan de herhaalde opmerkingen van het Europees Parlement dat het EFG is opgericht als zelfstandig instrument met eigen doelstellingen en termijnen en dat het derhalve noodzakelijk is gepaste begrotingsposten te vinden voor het uitvoeren van kredietoverschrijvingen.</p>
    </intervention>
    <intervention id="2-193" speaker_id="96977" name="Diogo Feio" is_mep="True" mode="written">
      <p sl="pt">De crisis in de grafische sector in Nederland heeft verscheidene regio’s van dat land getroffen, waaronder Noord-Holland en Utrecht waar 720 gedwongen ontslagen in 79 ondernemingen zijn gevallen. Dit is een van de zes aanvragen die Nederland heeft ingediend en waar de Europese Commissie en de Begrotingscommissie het groene licht voor hebben gegeven. Ook ik steun het voorstel in de hoop dat de sector zich zal herstellen en de ontslagen werknemers een nieuwe baan zullen vinden, hetzij in dezelfde deelsector van drukkerijen en reproductie van opgenomen media, hetzij in andere deelsectoren waarvoor zij geschikt zijn of zouden kunnen worden. De toegekende steun zou een stap in die richting kunnen zijn.</p>
    </intervention>
    <intervention id="2-956" speaker_id="96899" name="José Manuel Fernandes" is_mep="True" mode="written">
      <p sl="pt">Gezien de sociale gevolgen van de wereldwijde economische crisis, in het bijzonder voor de werkgelegenheid, is een goed gebruik van het Europees Fonds voor aanpassing aan de globalisering (EFG) van essentieel belang om het leed van vele Europese burgers en gezinnen te verzachten door hulp te bieden bij de maatschappelijke re-integratie en de beroepsontplooiing en tegelijkertijd nieuw en goed geschoold personeel op te leiden voor de behoeften van de ondernemingen en het aanzwengelen van de economie.</p>
      <p sl="pt">In dat kader moeten we dit plan voor steunverlening in verband met 720 gedwongen ontslagen in 79 ondernemingen in de regio’s Noord-Holland en Utrecht zien. Ik hoop daarom dat de Europese instellingen hun inspanningen betreffende het nemen van concrete maatregelen zullen opvoeren, zodat zo’n belangrijk instrument als het EFG sneller en op grotere schaal kan worden ingezet. Tot nu toe is er slechts een zeer klein percentage van de EFG-middelen beschikbaar gesteld en zijn er dit jaar slechts voor 11 procent van de beschikbare 500 miljoen euro aanvragen ingediend.</p>
    </intervention>
    <intervention id="2-194" speaker_id="4466" name="Ilda Figueiredo" is_mep="True" mode="written">
      <p sl="pt">Dit is een van de verslagen betreffende de zes aanvragen die Nederland heeft ingediend voor de beschikbaarstelling van middelen uit het Europees Fonds voor aanpassing aan de globalisering (EFG) teneinde steun te verlenen aan de terugkeer op de arbeidsmarkt van werknemers die als gevolg van de economische en financiële crisis zijn ontslagen. De goedkeuring van de aanvragen door de Commissie is met de nodige vertraging gepaard gegaan, wat helaas gebruikelijk is. Daarnaast moet er gewezen worden op een aantal andere aspecten van deze aanvragen. Alle aanvragen betreffen gedwongen ontslagen, in acht verschillende Nederlandse regio’s, in kleine bedrijven in de grafische sector, meer in het bijzonder bij drukkerijen en reproductie van opgenomen media en uitgeverijen. In totaal is in dit geval 2 266 625 euro uit het EFG aan Nederland beschikbaar gesteld.</p>
    </intervention>
    <intervention id="2-195" speaker_id="96953" name="Estelle Grelier" is_mep="True" mode="written">
      <p sl="fr">Het komt toevallig zo uit dat het Parlement zich vandaag moet uitspreken over zes Nederlandse aanvragen om beschikbaarstelling van middelen uit het Europees Fonds voor aanpassing aan de globalisering (EFG), terwijl tegelijkertijd de begrotingsonderhandelingen voor 2011 stagneren als gevolg van de weigering van Nederland en twee andere lidstaten om een verantwoordelijke en constructieve dialoog aan te gaan over de toekomst van de Europese begroting. De stemmingen van vandaag zijn daarom voor mij een gelegenheid om eraan te herinneren dat de Europese begroting niet alleen een boekhoudkundig instrument is dat iedereen afschrikwekkend vindt. De begroting is in de eerste plaats de "sterke arm" van de Europese Unie, waarmee dagelijks wordt gewerkt aan de bescherming van de burgers, en in het kader van het EFG in het bijzonder de bescherming van ontslagen werknemers.</p>
      <p sl="fr">De stemming over de toekenning van middelen uit het EFG aan Nederlandse werknemers had aanleiding kunnen zijn voor een "sanctie" tegen de Nederlandse regering, die enerzijds datgene bekritiseert waarvan anderzijds wordt geprofiteerd. Het Parlement heeft de stemming daarentegen aangegrepen om eraan te herinneren dat het solidariteitsbeginsel ten grondslag moet liggen aan ieder besluit van de Europese Unie.</p>
    </intervention>
    <intervention id="2-955" speaker_id="96816" name="Giovanni La Via" is_mep="True" mode="written">
      <p sl="nl">Ik stem voor de beschikbaarstelling van middelen uit het Europees Fonds voor aanpassing aan de globalisering (EFG) voor Nederland omdat ik vind dat dit instrument een waardevol middel is ter ondersteuning van werknemers die in moeilijkheden verkeren als gevolg van de economische crisis.</p>
      <p sl="nl">Het fonds is in 2006 opgericht om concrete steun te bieden aan werknemers die worden ontslagen in verband met de verplaatsing van de desbetreffende bedrijven of – als gevolg van een wijziging die in 2009 werd ingevoerd – vanwege de economische crisis. Het doel ervan is de re-integratie van deze mensen op de arbeidsmarkt. Er is vandaag gestemd over een aanvraag om steun uit het EFG in verband met 720 gedwongen ontslagen in 79 bedrijven in de twee NUTS II-regio’s Noord-Holland en Utrecht, die vallen onder afdeling 18 van de NACE Rev. 2 (Drukkerijen en reproductie van opgenomen media), ter hoogte van 2 266 625 euro.</p>
      <p sl="nl">Tot slot wil ik meedelen dat het mij verheugt te horen dat het verslag is goedgekeurd. Dit bewijst dat het EFG een nuttig en doeltreffend middel is voor de bestrijding van de werkeloosheid als gevolg van de globalisering en de economische crisis.</p>
    </intervention>
    <intervention id="2-196" speaker_id="1403" name="David Martin" is_mep="True" mode="written">
      <p sl="en">Ik ben verheugd dat 2 266 625 euro uit het Europees Fonds voor aanpassing aan de globalisering beschikbaar is gesteld om werknemers die als gevolg van de wereldwijde economische crisis in de drukkerijsector zijn ontslagen te helpen bij hun terugkeer op de arbeidsmarkt. Deze aanvraag heeft betrekking op 720 gedwongen ontslagen in 79 bedrijven in de provincies Noord-Holland en Utrecht in Nederland.</p>
    </intervention>
    <intervention id="2-954" speaker_id="96978" name="Nuno Melo" is_mep="True" mode="written">
      <p sl="pt">De EU is een ruimte van solidariteit waar het Europees Fonds voor aanpassing aan de globalisering (EFG) deel van uitmaakt. Steunverlening door het EFG is van fundamenteel belang om werklozen te helpen die het slachtoffer zijn van bedrijfsverplaatsingen ten gevolge van de mondialisering. Steeds meer bedrijven worden verplaatst om te profiteren van de lage loonkosten in verscheidene landen, met name in China en India. Landen die de rechten van werknemers eerbiedigen ondervinden daar de schadelijke gevolgen van.</p>
      <p sl="pt">Het EFG is bestemd voor steun aan werknemers die het slachtoffer zijn van bedrijfsverplaatsingen en is van fundamenteel belang om werknemers gemakkelijker aan een nieuwe baan te helpen. In het verleden is het EFG al gebruikt door andere lidstaten van de EU en deze keer moet er steun worden verleend aan Nederland, dat een aanvraag heeft ingediend in verband met 720 gedwongen ontslagen in 79 bedrijven die vallen onder afdeling 18 van de NACE Rev. 2 (Drukkerijen, reproductie van opgenomen media) in de aan elkaar grenzende NUTS II-regio’s Noord-Holland en Utrecht.</p>
    </intervention>
    <intervention id="2-953" speaker_id="96981" name="Franz Obermayr" is_mep="True" mode="written">
      <p sl="de">Er zullen 79 verschillende bedrijven profiteren van de beschikbaarstelling van middelen uit het Europees Fonds voor aanpassing aan de globalisering en hierdoor worden 720 banen gered. Ik heb dan ook mijn steun gegeven aan dit verslag.</p>
    </intervention>
    <intervention id="2-952" speaker_id="96903" name="Paulo Rangel" is_mep="True" mode="written">
      <p sl="pt">De aanvraag van Nederland om de beschikbaarstelling van middelen uit het Europees Fonds voor aanpassing aan de globalisering (EFG) in verband met 720 gedwongen ontslagen in 79 bedrijven die vallen onder afdeling 18 van de NACE Rev. 2 (Drukkerijen, reproductie van opgenomen media) in de aan elkaar grenzende NUTS II-regio's Noord-Holland en Utrecht voldoet aan de bij wet vastgestelde criteria voor subsidiabiliteit. Immers, overeenkomstig Verordening (EG) nr. 546/2009 van het Europees Parlement en de Raad van 18 juni 2009 tot wijziging van Verordening (EG) nr. 1927/2006 tot oprichting van een Europees fonds voor aanpassing aan de globalisering is het toepassingsgebied van het EFG tijdelijk uitgebreid om de beschikbaarstelling van middelen mogelijk te maken in situaties als deze, waarin als rechtstreeks gevolg van de wereldwijde financiële en economische crisis "ten minste 500 gedwongen ontslagen [vallen] binnen een periode van negen maanden, met name in kleine of middelgrote ondernemingen, in een NACE 2-divisie in een regio of in twee aan elkaar grenzende regio’s volgens de NUTS II-indeling". Daarom heb ik voor deze resolutie gestemd en hoop ik dat de beschikbaarstelling van middelen uit het EFG zal bijdragen aan een succesvolle terugkeer van deze werknemers op de arbeidsmarkt.</p>
    </intervention>
    <intervention id="2-951" speaker_id="96867" name="Maria Da Graça Carvalho" is_mep="True" mode="written">
      <p sl="pt">Nederland heeft een steunaanvraag ingediend in verband met 598 gedwongen ontslagen in acht bedrijven die vallen onder afdeling 58 van de NACE Rev. 2 ("Uitgeverijen") in de aan elkaar grenzende NUTS II-regio's Noord-Holland en Zuid-Holland. Ik heb voor de resolutie gestemd, omdat ik mij kan vinden in het Commissievoorstel en de amendementen van het Parlement. Ik onderschrijf tevens het verzoek aan de betrokken instellingen zich de nodige inspanningen te getroosten om de beschikbaarstelling van middelen uit het EFG te bespoedigen.</p>
    </intervention>
    <intervention id="2-198" speaker_id="96977" name="Diogo Feio" is_mep="True" mode="written">
      <p sl="pt">Wie even een blik werpt op het aantal gedwongen ontslagen in de grafische sector in Nederland en de geografische verspreiding ervan, een situatie die ten grondslag ligt aan de diverse aanvragen om de beschikbaarstelling van middelen uit het Europees Fonds voor aanpassing aan de globalisering (EFG), zal er ongetwijfeld van schrikken hoe talrijk en wijdverspreid die ontslagen zijn. Alleen al in de aan elkaar grenzende regio’s Noord-Holland en Zuid-Holland zijn 598 werknemers binnen een periode van negen maanden hun baan in de uitgeverswereld kwijtgeraakt. Deze ontwikkeling is in hoofdzaak te wijten aan de concurrentie met derde landen en de financiële en economische crisis die overal in Europa ernstig huishoudt. Er moeten dan ook dringend oplossingen worden gevonden om de acute problemen van de burgers aan te pakken en met name te waarborgen dat zij naar de arbeidsmarkt kunnen terugkeren en op de middellange en de lange termijn in hun levensonderhoud kunnen voorzien. Het EFG heeft een palliatieve functie en kan tevens als stimulans dienen, maar het EFG alleen volstaat niet om de ernstige moeilijkheden van al deze gezinnen te verhelpen.</p>
    </intervention>
    <intervention id="2-950" speaker_id="96899" name="José Manuel Fernandes" is_mep="True" mode="written">
      <p sl="pt">Gelet op de sociale impact van de wereldwijde economische crisis, die met name ernstige gevolgen heeft voor de werkgelegenheid, is een passende tenuitvoerlegging van het Europees Fonds voor aanpassing aan de globalisering (EFG) van vitaal belang om het leed van vele Europese burgers en gezinnen te verzachten. Het fonds moet enerzijds bijdragen aan de sociale re-integratie en de beroepsontwikkeling van deze mensen en anderzijds de vorming van nieuwe, gekwalificeerde arbeidskrachten bevorderen om aan de behoeften van de bedrijven tegemoet te komen en de economie nieuw leven in te blazen.</p>
      <p sl="pt">Het plan om steun te verlenen aan Nederland in verband met 598 gedwongen ontslagen in acht bedrijven die actief zijn in de regio’s Noord-Holland en Zuid-Holland past in dit kader. Ik hoop dan ook dat de Europese instellingen alles in het werk zullen stellen om maatregelen te nemen die de beschikbaarstelling van middelen uit het EFG bespoedigen en het bestedingspercentage van dit belangrijke instrument bevorderen, want het wordt veel te weinig gebruikt. De ingediende steunaanvragen bedragen dit jaar nauwelijks 11 procent van de beschikbare 500 miljoen euro.</p>
    </intervention>
    <intervention id="2-949" speaker_id="96816" name="Giovanni La Via" is_mep="True" mode="written">
      <p sl="nl">Ik stem voor de beschikbaarstelling van middelen uit het Europees Fonds voor aanpassing aan de globalisering (EFG) voor Nederland omdat ik vind dat dit instrument een waardevol middel is ter ondersteuning van werknemers die in moeilijkheden verkeren als gevolg van de economische crisis.</p>
      <p sl="nl">Het fonds is in 2006 opgericht om concrete steun te bieden aan werknemers die worden ontslagen in verband met de verplaatsing van de desbetreffende bedrijven of – als gevolg van een wijziging die in 2009 werd ingevoerd – vanwege de economische crisis. Het doel ervan is de re-integratie van deze mensen op de arbeidsmarkt. Er is vandaag gestemd over een aanvraag om steun uit het EFG in verband met 598 gedwongen ontslagen in 8 bedrijven in de twee NUTS II-regio’s Noord-Holland en Zuid-Holland, die vallen onder afdeling 58 van de NACE Rev. 2 (Uitgeverijen), ter hoogte van 2 326 459 euro.</p>
      <p sl="nl">Tot slot wil ik benadrukken dat de stemming over de zes verslagen van vandaag bewijst dat het fonds een nuttig en doeltreffend middel is voor de bestrijding van de werkeloosheid als gevolg van de globalisering en de economische crisis.</p>
    </intervention>
    <intervention id="2-199" speaker_id="1403" name="David Martin" is_mep="True" mode="written">
      <p sl="en">Ik verwelkom dit verslag, en de steun die het Europees Fonds voor aanpassing aan de globalisering biedt aan werknemers die gedwongen worden ontslagen. In dit voorstel wordt 2 326 459 euro beschikbaar gesteld voor hulp aan 598 werknemers uit 8 bedrijven in de sector drukkerijen en reproductie van opgenomen media die als gevolg van de economische crisis hun baan verliezen. Dit is een belangrijk voorbeeld van Europese solidariteit.</p>
    </intervention>
    <intervention id="2-948" speaker_id="96978" name="Nuno Melo" is_mep="True" mode="written">
      <p sl="pt">De Europese Unie is een ruimte van solidariteit en het Europees Fonds voor aanpassing aan de globalisering (EFG) is daarvan een onderdeel. Het is een essentieel instrument om steun te verlenen aan werklozen en slachtoffers van verplaatsingen van bedrijven ten gevolge van de globalisering. Steeds meer bedrijven verhuizen naar landen met lagere arbeidskosten, zoals China en India, met alle gevolgen vandien voor de landen die de rechten van werknemers eerbiedigen.</p>
      <p sl="pt">Doel van het EFG is om steun te verlenen aan werknemers die het slachtoffer zijn van de verplaatsing van bedrijven en met name om de toegang van deze mensen tot een nieuwe baan te waarborgen. Het fonds is eerder al door andere EU-landen gebruikt. Nu is het de beurt aan Nederland, dat een steunaanvraag heeft ingediend in verband met 598 gedwongen ontslagen in acht bedrijven die vallen onder afdeling 58 van de NACE Rev. 2 ("Uitgeverijen") in de aan elkaar grenzende NUTS II-regio's Noord-Holland en Zuid-Holland.</p>
    </intervention>
    <intervention id="2-200" speaker_id="28255" name="Andreas Mölzer" is_mep="True" mode="written">
      <p sl="de">In de referentieperiode van negen maanden van 1 april tot 29 december 2009 zijn er in Noord-Holland en Zuid-Holland door in totaal acht bedrijven 598 werknemers ontslagen. Alle werknemers zijn het slachtoffer van de globalisering. Het Europees Fonds voor aanpassing aan de globalisering (EFG) is opgericht om de gevolgen van dit soort sociale onrechtvaardigheden te beperken. Ik heb mijn steun gegeven aan dit verslag omdat aan alle vereisten is voldaan om middelen uit het EFG ter beschikking te stellen.</p>
    </intervention>
    <intervention id="2-947" speaker_id="96981" name="Franz Obermayr" is_mep="True" mode="written">
      <p sl="de">Er zullen acht verschillende bedrijven profiteren van de beschikbaarstelling van middelen uit het Europees Fonds voor aanpassing aan de globalisering en hierdoor worden 598 banen gered. Ik heb dan ook mijn steun gegeven aan dit verslag.</p>
    </intervention>
    <intervention id="2-946" speaker_id="96903" name="Paulo Rangel" is_mep="True" mode="written">
      <p sl="pt">De aanvraag van Nederland om de beschikbaarstelling van middelen uit het Europees Fonds voor aanpassing aan de globalisering (EFG) in verband met 598 gedwongen ontslagen in acht bedrijven die vallen onder afdeling 58 van de NACE Rev. 2 ("Uitgeverijen") in de aan elkaar grenzende NUTS II-regio's Noord-Holland en Zuid-Holland voldoet aan de bij wet vastgestelde criteria voor subsidiabiliteit. Immers, overeenkomstig Verordening (EG) nr. 546/2009 van het Europees Parlement en de Raad van 18 juni 2009 tot wijziging van Verordening (EG) nr. 1927/2006 tot oprichting van een Europees fonds voor aanpassing aan de globalisering is het toepassingsgebied van het EFG tijdelijk uitgebreid om de beschikbaarstelling van middelen mogelijk te maken in situaties als deze, waarin als rechtstreeks gevolg van de wereldwijde financiële en economische crisis "ten minste 500 gedwongen ontslagen [vallen] binnen een periode van negen maanden, met name in kleine of middelgrote ondernemingen, in een NACE 2-divisie in een regio of in twee aan elkaar grenzende regio’s volgens de NUTS II-indeling". Daarom heb ik voor deze resolutie gestemd en hoop ik dat de beschikbaarstelling van middelen uit het EFG zal bijdragen aan een succesvolle terugkeer van deze werknemers op de arbeidsmarkt.</p>
    </intervention>
    <intervention id="2-202" speaker_id="28255" name="Andreas Mölzer" is_mep="True" mode="written">
      <p sl="de">Het Europees Fonds voor aanpassing aan de globalisering (EFG) beschikt over een jaarlijkse begroting van 500 miljoen euro om financiële steun te geven aan werknemers die getroffen worden door ingrijpende structurele wijzigingen in de wereldhandelspatronen. Uit schattingen blijkt dat elk jaar tussen de 35 000 en 50 000 werknemers baat zouden hebben bij deze steun. Het geld kan gebruikt worden ter ondersteuning bij het zoeken naar een nieuwe baan, voor op maat gemaakte opleidingen, voor assistentie voor mensen die zich als zelfstandig ondernemer willen vestigen en voor meer mobiliteit en steun voor achterstandsgroepen of oudere werknemers. Ik heb mijn steun gegeven aan dit verslag omdat het beschikbaar stellen van de betreffende middelen uit het EFG gerechtvaardigd is.</p>
    </intervention>
    <intervention id="2-204" speaker_id="96973" name="Mário David" is_mep="True" mode="written">
      <p sl="pt">Met betrekking tot de steunaanvraag van Nederland in verband met 140 gedwongen ontslagen in twee bedrijven die vallen onder afdeling 18 van de NACE Rev. 2 (Drukkerijen, reproductie van opgenomen media) in de NUTS II-regio Drenthe verwijs ik naar de argumenten uit mijn stemverklaring bij verslag A7-0318/2010 om mijn stem vóór dit verslag te onderbouwen.</p>
    </intervention>
    <intervention id="2-205" speaker_id="4429" name="Robert Goebbels" is_mep="True" mode="written">
      <p sl="fr">Ik heb me onthouden van stemming over alle verslagen van mevrouw Matera over de beschikbaarstelling van middelen uit het Europees Fonds voor aanpassing aan de globalisering ten gunste van verschillende Nederlandse regio's. Dit heb ik niet gedaan uit verzet tegen deze voorstellen, maar als waarschuwing aan de Nederlandse regering, die een populistisch en anti-Europees beleid voert. Nederland verzet zich tegen een toename van de Europese begroting, maar geneert zich niet om Europese steun aan te nemen. Bovendien profiteert Nederland, na Duitsland, het meeste van de interne markt. Het is tijd dat de Nederlandse politiek terugkeert naar de basis. Nederland is toch een van de grondleggers van de Europese Unie.</p>
    </intervention>
    <intervention id="2-206" speaker_id="28409" name="Raül Romeva i Rueda" is_mep="True" mode="written">
      <p sl="en">Zoals wij eerder reeds meerdere malen hebben gedaan ondersteunen wij ook dit voorstel, dat: 1. de betrokken instellingen verzoekt zich de nodige inspanningen te getroosten om de beschikbaarstelling van middelen uit het EFG te bespoedigen; 2. in herinnering brengt dat de instellingen zich ertoe verbonden hebben een probleemloze en snelle procedure te garanderen voor de goedkeuring van de besluiten betreffende de beschikbaarstelling van middelen uit het EFG, met als doel tijdelijk en eenmalig individuele steun te verlenen aan werknemers die als gevolg van de globalisering en de financiële en economische crisis werkloos geworden zijn; benadrukt de rol die het EFG kan vervullen om ontslagen werknemers te helpen bij hun terugkeer op de arbeidsmarkt; 3. beklemtoont dat het EFG overeenkomstig artikel 6 van de EFG-verordening moet bijdragen tot de re-integratie van elke afzonderlijke ontslagen werknemer; herhaalt dat uit het EFG afkomstige steun niet in de plaats mag komen van maatregelen waartoe bedrijven verplicht zijn krachtens hun nationale wetgeving of collectieve overeenkomsten, of van maatregelen ter herstructurering van bedrijven of bedrijfstakken.</p>
    </intervention>
    <intervention id="2-207" speaker_id="97016" name="Angelika Werthmann" is_mep="True" mode="written">
      <p sl="de">Het pakket van zes Nederlandse aanvragen waarin een beroep wordt gedaan op het Europees Fonds voor aanpassing aan de globalisering (EFG) is door het Parlement ondersteund. Ik heb zelf uiteraard ook voor de Nederlandse aanvragen gestemd omdat het belangrijk is dat wij snelle ondersteuning bieden aan burgers van een lidstaat die hun baan zijn kwijtgeraakt. Dat is immers precies de reden waarom het EFG is opgericht. Mijn steun aan die zes aanvragen heb ik echter wel enigszins met tegenzin gegeven vanwege de zeer negatieve houding van de Nederlandse regering tijdens de begrotingsonderhandelingen vorige week maandag in Brussel. In mijn optiek is het volledig inconsequent om enerzijds het Parlement rigoureus de mogelijkheid te ontzeggen een serieuze discussie te voeren over zijn betrokkenheid bij het toekomstige financiële kader, terwijl anderzijds tegelijkertijd een beroep op dat Parlement wordt gedaan om in te stemmen met financiële steun voor Nederland.</p>
    </intervention>
    <intervention id="2-209" speaker_id="38610" name="Slavi Binev" is_mep="True" mode="written">
      <p sl="nl">Dames en heren, in de aan de Commissie voorgelegde verslagen is vastgesteld dat er geen sprake is van inbreuk op de mededinging in de interne markt door het Duitse alcoholmonopolie. Daarom ben ik voorstander van dit voorstel. In het verslag wordt ook het belang benadrukt van deze regelingen voor de Duitse plattelandseconomie, met name voor de kleinschalige distilleerderijen.</p>
    </intervention>
    <intervention id="2-945" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Aangezien de deelname aan het Duitse alcoholmonopolie voor de kleine distilleerderijen van groot belang is en zij verder naar de markt toe moeten evolueren, en overwegende dat uit de gepresenteerde verslagen blijkt dat er geen sprake is van een inbreuk op de regels voor vrije concurrentie, ben ik van mening dat de periode van verlenging van het monopolie niet verder had mogen lopen dan 2013, de datum waarop het nieuwe GLB in werking treedt.</p>
    </intervention>
    <intervention id="2-210" speaker_id="28310" name="Edite Estrela" is_mep="True" mode="written">
      <p sl="pt">Ik heb voor dit verslag gestemd, omdat ik van oordeel ben dat het aanpassingsproces in Duitsland meer tijd vergt, willen de kleinschalige distilleerders een kans van overleven maken op de vrije markt. Ik ga akkoord met het voorstel van de Commissie om de afronding van het proces van de geleidelijke afbouw van zowel het monopolie als de overeenkomstige steunverlening met enkele jaren te verlengen en ervoor te zorgen dat de definitieve afschaffing in 2017 een feit is.</p>
    </intervention>
    <intervention id="2-211" speaker_id="96977" name="Diogo Feio" is_mep="True" mode="written">
      <p sl="pt">Net zoals de rapporteur betreur ik dat het gemeenschappelijk landbouwbeleid na 2013 wordt opgezadeld met oude problemen, waaronder deze speciale regeling binnen de integrale GMO-verordening die betrekking heeft op de in het kader van het Duitse alcoholmonopolie verleende steun. Anderzijds begrijp ik dat het noodzakelijk is om het proces van de geleidelijke afschaffing van het monopolie te verlengen gelet op de economische behoeften van de Duitse plattelandseconomie, met name in een aantal deelstaten. Het is uiteraard wenselijk dat de Europese regelgeving voorspelbaar en onpartijdig is, maar zij moet tevens voldoende flexibel zijn om tegemoet te kunnen komen aan de specifieke behoeften van de markt en de Europese burgers, in dit geval de Duitse distilleerders.</p>
    </intervention>
    <intervention id="2-944" speaker_id="96899" name="José Manuel Fernandes" is_mep="True" mode="written">
      <p sl="pt">Ik ga akkoord met het standpunt van de Commissie, omdat blijkt dat er geen sprake is van een inbreuk op de vrije concurrentie in het kader van de interne markt. Dit voorstel, dat van belang is voor de Duitse plattelandseconomie, geniet de eensgezinde steun van de Raad. Het Commissievoorstel gaat vergezeld van een tijdschema voor de vermindering van de onder het monopolie geproduceerde hoeveelheden alcohol tot de totale afschaffing van het monopolie op 1 januari 2018.</p>
      <p sl="pt">Overeenkomstig artikel 182, lid 4, van de integrale GMO-verordening en in afwijking van de geldende staatssteunvoorschriften mag Duitsland in het kader van het Duitse alcoholmonopolie staatssteun verlenen voor in het kader van het monopolie bewerkte en vervolgens in de handel gebrachte producten, zoals ethylalcohol uit landbouwproducten. Per jaar mag maximaal 110 miljoen euro aan staatssteun worden verleend en deze steun gaat vooral naar landbouwers die de grondstoffen leveren en de distilleerderijen die deze gebruiken. Het budget dat effectief gebruikt is, bedraagt evenwel minder dan dit bedrag en het vermindert gestaag sedert 2003. Bovendien hebben een groot aantal distilleerderijen al inspanningen gedaan om zich voor te bereiden op hun intrede op de vrije markt door coöperaties op te zetten, door te investeren in energiezuiniger materiaal en door een groter aandeel van hun alcohol rechtstreeks in de handel te brengen.</p>
    </intervention>
    <intervention id="2-212" speaker_id="96706" name="João Ferreira" is_mep="True" mode="written">
      <p sl="pt">Wij hebben voor dit verslag gestemd, ondanks het feit dat wij niet akkoord gaan met de argumenten die de Commissie en de rapporteur aanhalen om een verlenging van de steun te rechtvaardigen. Zij menen dat de weinige interventiemaatregelen die nog van kracht zijn volledig moeten worden afgeschaft om de landbouw te onderwerpen aan de "vrije markt". Daarom beperken zij zich ertoe te verklaren dat "het aanpassingsproces meer tijd vergt, willen de distilleerders een kans van overleven maken op de vrije markt". In tegenstelling tot de rapporteur zijn wij van oordeel dat marktinterventie en regelgevingsinstrumenten niet de uitzondering maar de regel moeten zijn.</p>
      <p sl="pt">Dat is de enige manier om te waarborgen dat landbouwers en met name kleine en middelgrote producenten een redelijk inkomen hebben. En juist daarom is het ook de enige manier om het voortbestaan van de kleine en middelgrote landbouw te waarborgen, alsmede het recht om te produceren en het recht van elk land op voedselzekerheid en voedselsoevereiniteit. In plaats van een uitzondering te maken voor Duitsland en voor dit specifieke product zouden meerdere landen en meerdere producten in aanmerking moeten worden genomen.</p>
    </intervention>
    <intervention id="2-213" speaker_id="96772" name="Peter Jahr" is_mep="True" mode="written">
      <p sl="de">In de eerste plaats wil ik de voorzitter van de parlementaire commissie, de heer De Castro, en de schaduwrapporteur voor de Fractie van de Europese Volkspartij (Christendemocraten), mevrouw Jeggle, van harte bedanken voor de vele inspanningen die zij zich hebben getroost. De definitieve verlenging van het Duitse alcoholmonopolie die vandaag is goedgekeurd, betekent een belangrijke stap vooruit. Die verlenging verschaft onze fruitdistilleerderijen de benodigde zekerheid om nu ook plannen te kunnen maken voor de periode na 2010.</p>
      <p sl="de">Dat is belangrijk omdat zij hierdoor in staat zijn voorbereidingen te treffen voor de overgang naar de vrije markt. Tegelijkertijd hebben zij ook de gelegenheid om de unieke Duitse culturele landschappen in stand houden. Het is nu echter essentieel dat wij intensief gebruik maken van deze periode om de nodige aanpassingsmaatregelen te nemen, aangezien dit monopolie niet nog een keer verlengd zal worden. Dat is de boodschap die van het verslag van vandaag uitgaat.</p>
    </intervention>
    <intervention id="2-214" speaker_id="96771" name="Jarosław Kalinowski" is_mep="True" mode="written">
      <p sl="pl">Ik wil graag mijn steun uitspreken voor dit verslag, hoofdzakelijk omdat de steun van de Duitse regering in het kader van het alcoholmonopolie voor het grootste deel naar agrariërs en kleine distilleerderijen gaat. Deze steun vormt geen schending van de mededingingsbeginselen en is een vorm van steun aan de kleinste ondernemingen. Ondanks het feit dat de steun op een passende manier wordt verleend, steun ik het voorstel om informatie beschikbaar te stellen over alle gebeurtenissen die met deze steun verband houden. Er mogen generlei schendingen voorkomen, omdat dit oneerlijk zou zijn tegenover andere, vaak veel zwakkere en minder draagkrachtige producenten. Ik heb echter wel mijn twijfels over de vraag of deze manier waarop één lidstaat zijn economie steunt, geen afbreuk zal doen aan de stabiliteit van de Europese markt. Dit type instrument zou moeten worden uitgebreid naar andere lidstaten, zodat ook zij hun economieën kunnen steunen.</p>
    </intervention>
    <intervention id="2-943" speaker_id="96882" name="Elisabeth Köstinger" is_mep="True" mode="written">
      <p sl="de">Het concept van het Duitse alcoholmonopolie dient geleidelijk afgeschaft te worden. De betreffende landbouwers hebben zich voorbereid op het openstellen van de markt. Dat betekent dat de steun niet langer volledig wordt benut en dat er met het oog op het openstellen van de markten maatregelen zijn genomen, zoals de oprichting van coöperaties en wijzigingen in de direct marketing -methoden. Om deze maatregelen uit te kunnen voeren, moet er echter wel voldoende tijd zijn. Uiteindelijk is die regeling immers niet op de grote bedrijven van toepassing, maar op veel kleine landbouwers in plattelandsgebieden. Dat is de reden dat ik een verlenging van die regeling ondersteun.</p>
    </intervention>
    <intervention id="2-215" speaker_id="1403" name="David Martin" is_mep="True" mode="written">
      <p sl="en">Ik heb vóór dit verslag gestemd. Op dit moment mogen de Duitse autoriteiten, in afwijking van de geldende staatssteunvoorschriften, in het kader van het Duitse alcoholmonopolie staatssteun verlenen voor producten die in de handel zijn gebracht als zijnde alcohol uit landbouwproducten. De huidige afwijking vervalt op 31 december 2010. In de ontwerpverordening wordt de periode waarin de afwijking van toepassing is verlengd en wordt voorgesteld het productie- en verkoopmonopolie geleidelijk af te schaffen, zodat het monopolie uiteindelijk op 1 januari 2018 zal ophouden te bestaan. Ik ben een voorstander van deze stapsgewijze afbouw.</p>
    </intervention>
    <intervention id="2-942" speaker_id="96978" name="Nuno Melo" is_mep="True" mode="written">
      <p sl="pt">Het voortdurende streven naar een goed functionerende interne markt is onverenigbaar met het bestaan van monopolies in welke sector ook. In het geval van het Duitse alcoholmonopolie is er sprake van verzachtende omstandigheden die het voortbestaan ervan rechtvaardigen. Overeenkomstig de aanbevelingen in dit verslag moeten wij echter garanties bieden voor een totale afschaffing van het monopolie in 2013 voor de met een landbouwbedrijf verbonden distilleerderijen en in 2017 voor de kleinschalige forfaitaire distilleerderijen.</p>
    </intervention>
    <intervention id="2-216" speaker_id="28255" name="Andreas Mölzer" is_mep="True" mode="written">
      <p sl="de">Of en in welke vorm het Duitse alcoholmonopolie in stand blijft en welke veranderingen daarin aangebracht zullen worden, zijn allemaal factoren die voornamelijk van invloed zullen zijn op de kleine en middelgrote ondernemingen (KMO’s). De EU beweert constant dat zij meer steun aan die KMO’s wil geven omdat die bedrijven de motor van de economie vormen en de belangrijkste werkgevers zijn. In die context hebben wij rechtszekerheid nodig en dat betekent dat het monopolie voor een langere periode verlengd zou moeten worden. Dat is de enige manier waarop KMO’s het zich kunnen veroorloven om de noodzakelijke aankopen te doen ter voorbereiding op de aanstaande deregulering. Daarbij denk ik bijvoorbeeld ook aan het oprichten van coöperaties, het moderniseren van de uitrusting of het uitbreiden van hun direct marketing -activiteiten. Uiteraard zou de kwestie van het monopolie gecombineerd kunnen worden met het geleidelijk opheffen van het gemeenschappelijk landbouwbeleid en met de nieuwe regelingen die vanaf 2013 van kracht zullen zijn.</p>
      <p sl="de">Er waren echter geen dringende redenen om dat te doen. Het is belangrijk dat gewaarborgd wordt dat het aanpassingsproces zodanig van opzet is dat de distilleerderijen in staat zijn om te overleven nadat het monopolie opgeheven is. Ik ben het wat dat betreft met de rapporteur eens. Ik ben echter geen voorstander van de voorgestelde interne procedure omdat deze niet voldoende tegemoet komt aan de eisen die aan de transparantie en democratie worden gesteld. Daarom heb ik mij van stemming onthouden.</p>
    </intervention>
    <intervention id="2-941" speaker_id="97197" name="Alfredo Pallone" is_mep="True" mode="written">
      <p sl="nl">Ik ben voor het voorstel, maar ik ben van mening dat er met een hele reeks factoren rekening moet worden gehouden.</p>
      <p sl="nl">Allereerst vind ik dat er een regelmatige effectrapportage had moeten zijn uitgevoerd en verder dat de periode van verlenging van het monopolie niet verder had mogen lopen dan 2013, wanneer het nieuwe gemeenschappelijke landbouwbeleid in werking treedt.</p>
      <p sl="nl">Maar aangezien de deelname aan het monopolie voor de kleine distilleerderijen van groot belang is en zij verder naar de markt toe moeten evolueren en overwegende dat uit de gepresenteerde verslagen blijkt dat er geen sprake is van een inbreuk op de mededinging op de interne markt, ga ik akkoord met de verlenging.</p>
      <p sl="nl">Ik hoop echter dat er in het kader van de hervorming van het nieuwe gemeenschappelijke landbouwbeleid rekening wordt gehouden met dergelijke bijzonderheden en dat er een evenwichtige oplossing wordt gevonden die gericht is op de liberalisering van de markt, maar tegelijkertijd de traditionele plaatselijke activiteiten beschermt.</p>
    </intervention>
    <intervention id="2-940" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor dit verslag gestemd, omdat ik van oordeel ben dat het, gelet op de behoeften van de Duitse plattelandseconomie, gerechtvaardigd is te voorzien in een verlenging van de oorspronkelijke geldigheidsduur van de uitzondering zoals bepaald in artikel 182, lid 4, van de integrale GMO-verordening. Op die manier krijgen kleinschalige distilleerderijen de gelegenheid zich in de best mogelijke omstandigheden voor te bereiden op hun intrede op de vrije markt.</p>
    </intervention>
    <intervention id="2-217" speaker_id="28409" name="Raül Romeva i Rueda" is_mep="True" mode="written">
      <p sl="en">Onze fractie steunt dit voorstel en de door de rapporteur uitgezette koers in die zin dat de fractie vóór het hier gepresenteerde voorstel is. Tegelijkertijd is de fractie van mening dat voor de tenuitvoerlegging van de verordening een aantal punten in aanmerking moeten worden genomen. De rapporteur vindt dat een regelmatige effectrapportage had moeten zijn uitgevoerd en dat de periode van verlenging van het monopolie niet verder had mogen lopen dan 2013, de datum waarop het nieuwe GLB in werking treedt. Maar aangezien de deelname aan het monopolie voor de kleine distilleerderijen van groot belang is en zij verder naar de markt toe moeten evolueren en overwegende dat uit de gepresenteerde verslagen blijkt dat er geen sprake is van een inbreuk op de vrije concurrentie, is de rapporteur bereid het voorstel te steunen.</p>
    </intervention>
    <intervention id="2-939" speaker_id="96976" name="Luís Paulo Alves" is_mep="True" mode="written">
      <p sl="pt">Met dit verslag worden per 1 januari 2011 718 farmaceutische en chemische producten toegevoegd aan de bestaande lijst van 8 619 producten waarvoor bij invoer in de EU geconsolideerde vrijstelling van rechten geldt. Ik heb voor gestemd, omdat de beoogde vrijstelling van rechten mijns inziens hoe dan ook begin volgend jaar van kracht moet worden. Deze datum is belangrijk, omdat de VS de uitvoering van de aanpassing afhankelijk hebben gesteld van de inwerkingtreding op 1 januari.</p>
      <p sl="pt">Ik feliciteer de rapporteur met zijn voortreffelijke verslag. Hij onderstreept dat het vierde herzieningsonderzoek (Pharma IV), waarmee in 2009 is begonnen, van essentieel belang is om tegemoet te komen aan de snel veranderende productsituatie in de farmaceutische industrie. Gelet op het feit dat de lijsten worden opgesteld door de industrie en de partijen besluiten bij consensus, verheugt het mij dat overeenstemming is bereikt. Alle lidstaten hebben de vorige herzieningen onderschreven, en zijn het ook eens met de productenlijst van het vierde herzieningsonderzoek.</p>
    </intervention>
    <intervention id="2-219" speaker_id="29074" name="Vito Bonsignore" is_mep="True" mode="written">
      <p sl="nl">Ik complimenteer de rapporteur, de heer Moreira, omdat hij erop heeft gewezen dat er periodieke herzieningsonderzoeken moeten plaatsvinden betreffende de lijst met farmaceutische en chemische producten die met een vrijstelling van rechten de Europese Unie binnenkomen.</p>
      <p sl="nl">Ik ben het eens met deze maatregel, waarvoor ik namelijk heb gestemd, omdat de productsituatie van de farmaceutische industrie in een rap tempo blijft veranderen en het dus van essentieel belang is om deze lijst, die op dit moment meer dan 8 000 producten telt, voortdurend bij te werken. Er wordt nu voorgesteld om deze lijst uit te breiden met 718 nieuwe producten. Alle lidstaten, die ook voorgaande aanpassingen al goedkeurden, hebben hiermee ingestemd. Tot slot sta ik achter het ingevoerde mechanisme, dat de belangen en de gezondheid van de Europese consument beschermt.</p>
    </intervention>
    <intervention id="2-938" speaker_id="96775" name="Lara Comi" is_mep="True" mode="written">
      <p sl="nl">Mits de nodige wetenschappelijke controles worden uitgevoerd, ben ik voor de uitbreiding van de lijst met geneesmiddelen, tussenproducten en werkzame bestanddelen waarvoor een vrijstelling van rechten geldt.</p>
      <p sl="nl">Het voorstel geeft een duidelijk signaal aan de markten. In de eerste plaats dient het om de onderschrijving van de vrije markt door enkele belangrijke leden van de Wereldhandelsorganisatie te bevestigen. Bovendien zorgt het voor een verruiming van de grenzen van de potentiële markt omdat er ruimte komt voor de resultaten van bepaalde sectoren van het wetenschappelijk onderzoek, waarmee het een stimulans vormt voor de investeringen in deze sectoren en daarmee voor de bestrijding van aandoeningen waarvoor nog geen doeltreffende behandelingen bestaan. Tot slot vormt het voorstel een voorbeeld voor die landen waarvoor geneesmiddelen een noodzakelijke uitgavenpost zijn om de nieuwe generaties een toekomst te bieden en een oproep om beleid aan te nemen dat gericht is op ontwikkeling en het creëren van welvaart.</p>
    </intervention>
    <intervention id="2-220" speaker_id="28310" name="Edite Estrela" is_mep="True" mode="written">
      <p sl="pt">Ik heb voor dit verslag gestemd, omdat ik ermee akkoord ga dat 718 farmaceutische en chemische producten worden toegevoegd aan de bestaande lijst van producten waarvoor bij invoer in de EU vrijstelling van rechten geldt. De herziening van deze lijst van producten is nodig om tegemoet te komen aan de snel veranderende productsituatie in de farmaceutische industrie.</p>
    </intervention>
    <intervention id="2-221" speaker_id="96977" name="Diogo Feio" is_mep="True" mode="written">
      <p sl="pt">Gezien het belang van de handel in farmaceutische producten voor zowel de volksgezondheid als de economie verwelkom ik het besluit om 718 nieuwe producten toe te voegen aan de lijst van producten waarvoor vrijstelling van rechten geldt. De overeenkomst wordt door de industrie unaniem gesteund omdat hierdoor rechten worden opgeheven op grondstoffen en tussenproducten die zelfs bij handel binnen de ondernemingen moeten worden betaald. Deze ontwikkeling bevordert de internationale handel in deze producten en is voordelig voor de farmaceutische bedrijven. In laatste instantie kan deze overeenkomst zelfs een gunstig effect hebben op de prijs die de burgers voor hun geneesmiddelen betalen.</p>
    </intervention>
    <intervention id="2-937" speaker_id="96899" name="José Manuel Fernandes" is_mep="True" mode="written">
      <p sl="pt">Met dit voorstel wordt de Raad en het Parlement verzocht toe te staan dat 718 farmaceutische en chemische producten worden toegevoegd aan de bestaande lijst van 8 619 producten waarvoor bij invoer in de EU geconsolideerde vrijstelling van rechten geldt. Deze kwestie staat niet ter discussie, aangezien alle partijen het erover eens zijn en alle lidstaten het voorstel steunen.</p>
      <p sl="pt">De lijsten worden opgesteld door de industrie, en de partijen besluiten bij consensus. Het is nodig producten toe te voegen om tegemoet te komen aan de snel veranderende productsituatie in de farmaceutische industrie. De geplande datum van inwerkingtreding is 1 januari 2011. Deze datum is belangrijk, omdat de VS de uitvoering van de aanpassing afhankelijk hebben gesteld van de inwerkingtreding op 1 januari. Er wordt verwacht dat de andere partijen dit voorbeeld zullen volgen, met uitzondering van Japan, dat een vermoedelijke vertraging van zes maanden bij de tenuitvoerlegging heeft aangekondigd.</p>
    </intervention>
    <intervention id="2-936" speaker_id="2338" name="Ian Hudghton" is_mep="True" mode="written">
      <p sl="en">De vrijstelling van rechten voor farmaceutische bestanddelen door de WTO wordt wereldwijd gesteund door de farmaceutische industrie. Deze industrie is belangrijk voor Schotland, want verspreid over het land zijn circa 5 000 mensen werkzaam in deze sector. De EU als geheel is een zeer belangrijke producent en afnemer van farmaceutische producten, en ik ben verheugd dit verslag te steunen.</p>
    </intervention>
    <intervention id="2-222" speaker_id="1403" name="David Martin" is_mep="True" mode="written">
      <p sl="en">Met dit voorstel wordt de Raad en het Parlement verzocht toe te staan dat 718 farmaceutische en chemische producten worden toegevoegd aan de bestaande lijst van 8 619 producten waarvoor bij invoer in de EU geconsolideerde vrijstelling van rechten geldt. Ik heb voor dit voorstel gestemd.</p>
    </intervention>
    <intervention id="2-935" speaker_id="96978" name="Nuno Melo" is_mep="True" mode="written">
      <p sl="pt">De handel in farmaceutische producten vormt een belangrijk onderdeel van de wereldhandel. De toevoeging van 718 producten aan de lijst van producten waarvoor geconsolideerde vrijstelling van rechten geldt, is zowel voor de volksgezondheid als voor de economie een gunstige maatregel. Het besluit om deze producten toe te voegen aan de bestaande lijst van 8 619 producten kan tevens gunstig zijn voor de detailprijs van geneesmiddelen, en daarmee is iedereen gebaat.</p>
    </intervention>
    <intervention id="2-223" speaker_id="28255" name="Andreas Mölzer" is_mep="True" mode="written">
      <p sl="de">Als onderdeel van de WTO-overeenkomst (World Trade Organisation) hebben de EU, de Verenigde Staten, Japan, Canada, Zwitserland Noorwegen en Macao, in China, besloten om de rechten voor bepaalde farmaceutische producten en werkzame bestanddelen af te schaffen. Uiteraard wordt de lijst met producten continu gewijzigd en uitgebreid om in te spelen op de onderzoeksresultaten en de meest recente ontwikkelingen in de farmaceutische sector. Op de lijst van producten die voor die vrijstelling in aanmerking komen, stonden oorspronkelijk 6 000 namen. Die lijst is opgesteld door de farmaceutische sector en herzien door de betreffende landen. Nu is het de bedoeling dat die lijst wordt uitgebreid tot meer dan 8 600 farmaceutische en chemische producten.</p>
      <p sl="de">Het is belangrijk om de vrijstelling van rechten voor farmaceutische en chemische stoffen en werkzame bestanddelen adequaat te onderbouwen. Het hele systeem lijkt echter bijzonder gecompliceerd en leidt uiteindelijk tot een extra bureaucratische belasting van de douaneautoriteiten. De geleidelijke uitbreiding van de lijst met meer dan een derde betekent dat het douanestelsel op een gegeven moment de grenzen van zijn gegevenscapaciteit bereikt. Dat is de reden dat ik voorstander ben van een vereenvoudiging van het grondbeginsel, en daarom heb ik mij van stemming onthouden.</p>
    </intervention>
    <intervention id="2-934" speaker_id="36392" name="Aldo Patriciello" is_mep="True" mode="written">
      <p sl="nl">Ik feliciteer de rapporteur, de heer Moreira, want ik ben het met hem eens dat er periodieke herzieningsonderzoeken nodig zijn om de lijsten met geneesmiddelen waarvoor vrijstelling van rechten geldt, bij te werken. Daarnaast moet ik vaststellen dat, dankzij het nieuwe mechanisme, de eindgebruiker profiteert.</p>
      <p sl="nl">Ik heb vóór gestemd omdat ik het belangrijk vind om de lijst met geneesmiddelen met een vrijstelling van rechten regelmatig te herzien omdat de productsituatie in de farmaceutische industrie snel verandert. Alle lidstaten hebben de vorige herzieningen onderschreven en zijn het eens met de productenlijst van het vierde herzieningsonderzoek. Mijn complimenten dus voor het gedane werk en ik herhaal nog eens dat ik vóór stem.</p>
    </intervention>
    <intervention id="2-933" speaker_id="96903" name="Paulo Rangel" is_mep="True" mode="written">
      <p sl="pt">De toevoeging van 718 producten aan de bestaande lijst van 8 619 producten waarvoor bij invoer in de EU geconsolideerde vrijstelling van rechten geldt, kan rekenen op de eenstemmige goedkeuring van de farmaceutische industrie en andere partijen bij het herzieningsproces en verdient derhalve mijn steun.</p>
    </intervention>
    <intervention id="2-224" speaker_id="28409" name="Raül Romeva i Rueda" is_mep="True" mode="written">
      <p sl="en">Dit verslag gaat voornamelijk over het voorstel waarmee de Raad en het Parlement wordt verzocht toe te staan dat 718 farmaceutische en chemische producten worden toegevoegd aan de bestaande lijst van 8 619 producten waarvoor bij invoer in de EU geconsolideerde vrijstelling van rechten geldt. Het is vooral een technische tekst. Onze fractie heeft voor het voorstel gestemd.</p>
    </intervention>
    <intervention id="2-225" speaker_id="97196" name="Oreste Rossi" is_mep="True" mode="written">
      <p sl="nl">Wij zijn voor het voorstel voor een verordening betreffende vrijstelling van rechten voor bepaalde werkzame bestanddelen, daar deze farmaceutische en chemische producten betreffen die onmisbaar zijn voor de farmaceutische industrie. De herziening is nodig om nieuwe producten toe te voegen en andere te schrappen. Dit besluit is genomen in overleg met de betrokken partijen en met unanieme instemming van alle deelnemers en alle lidstaten.</p>
    </intervention>
    <intervention id="2-227" speaker_id="96681" name="Vilija Blinkevičiūtė" is_mep="True" mode="written">
      <p sl="lt">De overeenkomst voor samenwerking op wetenschappelijk en technologisch gebied tussen de Europese Gemeenschap en Oekraïne dient inderdaad met nog eens vijf jaar te worden verlengd. Op die manier wordt zowel de Gemeenschap als Oekraïne de mogelijkheid geboden de samenwerking op het gebied van gedeeld wetenschappelijk en technologisch belang voort te zetten, te verbeteren en uit te diepen. Het doel van deze samenwerking is Oekraïne te helpen actiever betrokken te raken bij de Europese onderzoeksruimte. Met dergelijke samenwerking kan Oekraïne zijn bestuurlijke structuren voor de wetenschap alsook de hervormings- en herstructureringsinspanningen voor zijn onderzoeksinstellingen verder in de verf zetten en kunnen op die manier de voorwaarden geschapen worden voor de totstandbrenging van een concurrentiekrachtige economie en kennismaatschappij.</p>
      <p sl="lt">Zowel Oekraïne als de Europese Unie dienen wederzijds voordeel te kunnen putten uit hun wetenschappelijke en technologische vooruitgang middels de tenuitvoerlegging van speciale onderzoeksprogramma's. Dankzij dit besluit kan specifieke kennis worden uitgewisseld alsook praktische ervaring worden doorgegeven, wat ten goede komt aan de onderzoeksgemeenschap, de industrie en de burger. Ik ben het er dan ook helemaal mee eens dat Oekraïne en de Europese Unie op dit vlak nauw dienen te blijven samenwerken.</p>
    </intervention>
    <intervention id="2-932" speaker_id="96867" name="Maria Da Graça Carvalho" is_mep="True" mode="written">
      <p sl="pt">Samenwerking op wetenschappelijk en technologisch gebied tussen de Europese Gemeenschap en andere landen is van vitaal belang voor de technologische ontwikkeling en alle voordelen die daaraan verbonden zijn, waaronder de verbetering van de levenskwaliteit van de burgers. Daarom heb ik voor de verlenging van de Overeenkomst voor samenwerking op wetenschappelijk en technologisch gebied tussen de Europese Gemeenschap en Oekraïne gestemd.</p>
    </intervention>
    <intervention id="2-228" speaker_id="96977" name="Diogo Feio" is_mep="True" mode="written">
      <p sl="pt">De Overeenkomst voor samenwerking op wetenschappelijk en technologisch gebied tussen de Europese Gemeenschap en Oekraïne is op 4 juli 2002 in Kopenhagen ondertekend en op 11 februari 2003 in werking getreden. Gezien het belang van de wetenschap en de technologie voor de Europese Unie, de capaciteit die zij op deze gebieden heeft ontwikkeld en de belangrijke rol die zij aan de zijde van Oekraïne kan spelen, ben ik van oordeel dat de verlenging van de overeenkomst in het belang van de Unie is. Ze biedt immers garanties voor de voortzetting van de samenwerking met Oekraïne op wetenschappelijke en technologische terreinen die voor beide partijen prioritair en nuttig zijn. Ik hoop dat beide partijen met deze verlenging hun voordeel zullen doen.</p>
    </intervention>
    <intervention id="2-931" speaker_id="96899" name="José Manuel Fernandes" is_mep="True" mode="written">
      <p sl="pt">De Overeenkomst voor samenwerking op wetenschappelijk en technologisch gebied tussen de Europese Gemeenschap en Oekraïne is op 4 juli 2002 in Kopenhagen ondertekend en op 11 februari 2003 in werking getreden met als doel het stimuleren, ontwikkelen en vergemakkelijken van samenwerkingsactiviteiten op gebieden van gemeenschappelijk belang, zoals onderzoek en ontwikkeling op wetenschappelijk en technologisch gebied. Ik heb voor deze overeenkomst gestemd, omdat de verlenging ervan mijns inziens bijdraagt tot een versterkte ontwikkeling van de gemeenschappelijke Europese onderzoeksruimte. De overeenkomst fungeert immers als katalysator voor het strategische partnerschap tussen de EU en Oekraïne. Ik hoop dan ook dat de verlenging voor beide partijen vruchten zal afwerpen.</p>
    </intervention>
    <intervention id="2-229" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd, dat betrekking heeft op de hernieuwde raadpleging van het Parlement, na eerdere besluiten van de Raad betreffende de verlenging van de Overeenkomst voor samenwerking op wetenschappelijk en technologisch gebied tussen de Europese Gemeenschap en Oekraïne. Beide partijen hebben op een top in Oekraïne in november 2008 bevestigd dat ze belang hechten aan een vernieuwing van de overeenkomst voor vijf jaar, en ik juich dit toe.</p>
    </intervention>
    <intervention id="2-930" speaker_id="95017" name="Iosif Matula" is_mep="True" mode="written">
      <p sl="ro">Ik verwelkom de goedkeuring in het Europees Parlement van het ontwerp van besluit betreffende de verlenging van de Overeenkomst voor samenwerking op wetenschappelijk en technologisch gebied tussen de Europese Gemeenschap en Oekraïne. Het belang van deze gebieden voor de sociaaleconomische ontwikkeling in zowel de EU als Oekraïne wordt onderkend door middel van samenwerking op verschillende gebieden van gedeeld belang: milieu en klimaatverandering, volksgezondheid, groene energie, de informatiemaatschappij, industrie en landbouw, etc. De toegang tot de onderzoeksinfrastructuur maar ook de bilaterale en multilaterale uitwisseling van ervaringen tussen onderzoekers uit de EU en Oekraïne kunnen bijdragen aan een grotere financiële efficiëntie van de gerealiseerde projecten. Dit leidt tot het terugdringen van dubbel werk en besparingen op de middelen.</p>
      <p sl="ro">De wetenschappelijke gemeenschap in Oekraïne moet haar concurrentievoordelen dankzij de samenwerking met de EU serieus in ogenschouw nemen en de Europese fondsen inzetten als middel voor het ontwikkelen van sterke punten, en niet slechts als alternatieve financieringsbron. Samenwerking op wetenschappelijk gebied is zonder twijfel een belangrijk element van de Europese onderzoeksruimte en zal het pad effenen voor de toegang tot mondiale netwerken op dit gebied.</p>
    </intervention>
    <intervention id="2-929" speaker_id="96978" name="Nuno Melo" is_mep="True" mode="written">
      <p sl="pt">De Overeenkomst voor samenwerking op wetenschappelijk en technologisch gebied tussen de Europese Gemeenschap en Oekraïne is sinds februari 2003 van kracht. Ze is een waar succes gebleken en heeft voor beide partijen belangrijke voordelen opgeleverd. Het besluit om de overeenkomst te verlengen is hiervan een bevestiging. Wij hopen dat ze ook in de toekomst succesvol zal blijven.</p>
    </intervention>
    <intervention id="2-928" speaker_id="96999" name="Alexander Mirsky" is_mep="True" mode="written">
      <p sl="lv">Jarenlang verkeerde Oekraïne in een staat van grondwettelijke en politieke wanorde. Eindelijk heeft het land nu een president die in staat is beslissingen te nemen. Ik steun de hang van de heer Janoekovitsj naar het brengen van orde in Oekraïne. We moeten alle beschikbare mogelijkheden benutten om de Oekraïense industrie te helpen zo snel mogelijk met de Europese Unie te integreren. Binnen deze context levert de Overeenkomst voor samenwerking op wetenschappelijk en technologisch gebied tussen de Europese Gemeenschap en Oekraïne beide partijen voordelen op. Ten tweede gaat er van deze overeenkomst een belangrijk politiek signaal uit naar alle politieke machten in Oekraïne dat wij het beleid om orde te scheppen in de wetgeving en regelgeving, steunen.</p>
    </intervention>
    <intervention id="2-231" speaker_id="28255" name="Andreas Mölzer" is_mep="True" mode="written">
      <p sl="de">In de hedendaagse moderne wereld zijn technische ontwikkelingen over het algemeen geen lang leven beschoren. Het bevorderen van de samenwerking op wetenschappelijk en technisch gebied strekt dan ook tot wederzijds voordeel van beide partijen. Aangezien de verlenging van de onderhavige overeenkomst blijkbaar voor beide kanten economische en sociale voordelen met zich meebrengt, is dit ook in het belang van de Europese Unie. De kosten van de uitvoering van de overeenkomst in de vorm van workshops, seminars en bijeenkomsten e.d. komen ten laste van de relevante begrotingslijnen van de specifieke programma’s van de EU-begroting.</p>
      <p sl="de">Ter bevordering van de technische vooruitgang met het oog op het verbeteren van het concurrentievermogen in een geglobaliseerde wereld en in het licht van de voordelen die technologische ontwikkelingen opleveren, niet alleen in ons dagelijks leven, maar bijvoorbeeld ook op het gebied van de geneeskunde, heb ik mijn steun gegeven aan de verlenging van de overeenkomst voor samenwerking op wetenschappelijk en technologisch gebied met Oekraïne.</p>
    </intervention>
    <intervention id="2-927" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor deze resolutie gestemd, omdat ik van oordeel ben dat de verlenging van de Overeenkomst voor samenwerking op wetenschappelijk en technologisch gebied tussen de Europese Gemeenschap en Oekraïne de partijen in de gelegenheid zal stellen aanzienlijke vooruitgang te boeken en wederzijdse voordelen te waarborgen.</p>
    </intervention>
    <intervention id="2-232" speaker_id="28349" name="Teresa Riera Madurell" is_mep="True" mode="written">
      <p sl="es">De verlenging van de Overeenkomst voor samenwerking op wetenschappelijk en technologisch gebied tussen de Europese Gemeenschap en Oekraïne is buitengewoon belangrijk om de voor beide partijen tot sociaaleconomische voordelen leidende samenwerking op gemeenschappelijke prioritaire wetenschappelijke en technische terreinen verder te bevorderen. Vandaar mijn steun in de plenaire vergadering voor de goedkeuring van de kant van het Parlement van de verlenging van deze overeenkomst, hetgeen in overeenstemming is met wat wij in de Commissie industrie, onderzoek en energie hebben besloten.</p>
      <p sl="es">Deze overeenkomst moet zowel Oekraïne als de EU in staat stellen wederzijds voordeel te behalen met de via hun onderzoeksprogramma's bereikte wetenschappelijke en technische vooruitgang. De overeenkomst zal tevens de overdracht van kennis mogelijk maken ten behoeve van de wetenschappelijke gemeenschap, de industrie en de Europese burgers.</p>
      <p sl="es">Wat de concrete resultaten betreft kan door verlenging van de overeenkomst verder informatie worden uitgewisseld over wetenschappelijk en technologisch beleid, kan Oekraïne participeren in bepaalde onderdelen van het Europees kaderprogramma voor onderzoek en technologische ontwikkeling en kunnen onderzoekers en deskundigen van de EU en Oekraïne deelnemen aan mobiliteitsprogramma's voor opleidingsdoeleinden, om maar een paar resultaten te noemen.</p>
    </intervention>
    <intervention id="2-233" speaker_id="28409" name="Raül Romeva i Rueda" is_mep="True" mode="written">
      <p sl="en">Deze stemming was voor ons zeer eenvoudig. We moesten het hier simpelweg wel mee eens zijn, en dat zijn we dan ook.</p>
    </intervention>
    <intervention id="2-926" speaker_id="96867" name="Maria Da Graça Carvalho" is_mep="True" mode="written">
      <p sl="pt">Samenwerking op wetenschappelijk en technologisch gebied tussen de Europese Unie en andere landen is van vitaal belang voor de technologische ontwikkeling en alle voordelen die daaraan verbonden zijn, waaronder de verbetering van de levenskwaliteit van de burgers. Daarom heb ik voor de verlenging van de Overeenkomst tussen de Europese Unie en de regering van de Faeröer betreffende wetenschappelijke en technologische samenwerking gestemd.</p>
    </intervention>
    <intervention id="2-235" speaker_id="96977" name="Diogo Feio" is_mep="True" mode="written">
      <p sl="pt">De EU en de Faeröer hebben de onderhandelingen afgerond over de sluiting van een overeenkomst betreffende wetenschappelijke en technologische samenwerking die op 13 juli 2009 is ondertekend. De overeenkomst is gebaseerd op de beginselen van wederzijds voordeel, wederzijdse toegangsmogelijkheden tot programma's en activiteiten waarop de ontwerpovereenkomst van toepassing is, non-discriminatie, effectieve bescherming van intellectuele eigendom en billijke deling van intellectuele eigendomsrechten. Deze overeenkomst zal bijdragen tot de structurering en verbetering van de wetenschappelijke en technologische samenwerking tussen de EG en de Faeröer, met name door middel van regelmatige vergaderingen van het gemengd comité, waar specifieke samenwerkingsactiviteiten kunnen worden gepland. Ik hoop dat de overeenkomst die wij hier net hebben aangenomen voor beide partijen voordelig zal zijn.</p>
    </intervention>
    <intervention id="2-925" speaker_id="96899" name="José Manuel Fernandes" is_mep="True" mode="written">
      <p sl="pt">De EU en de Faeröer hebben de onderhandelingen afgerond over de sluiting van een overeenkomst betreffende wetenschappelijke en technologische samenwerking, met als doel enerzijds het vrij verkeer en verblijf te bevorderen van onderzoekers die betrokken zijn bij onder de overeenkomst vallende activiteiten en anderzijds het grensoverschrijdende verkeer te vergemakkelijken van goederen die bij deze activiteiten worden gebruikt. Ik heb voor deze overeenkomst gestemd, omdat ik van oordeel ben dat de verlenging ervan bijdraagt tot een versterkte ontwikkeling van de gemeenschappelijke Europese onderzoeksruimte. Ik hoop dan ook dat de verlenging van de overeenkomst voor beide partijen vruchten zal afwerpen.</p>
    </intervention>
    <intervention id="2-236" speaker_id="96881" name="Elie Hoarau" is_mep="True" mode="written">
      <p sl="fr">Ik heb tegen de overeenkomst betreffende wetenschappelijke en technologische samenwerking tussen de Europese Unie en de Faeröer gestemd. Ik heb dat niet gedaan omdat ik tegen wetenschappelijke samenwerking tussen de Unie en de Faeröer ben, maar omdat ik vind dat we moeten beginnen met het uitoefenen van druk op de Faeröer om definitief een einde te maken aan de steeds terugkerende slachtingen van grienden, waarbij er jaarlijks bijna duizend worden gedood. Zolang deze slachtingen voortduren zal ik in de toekomst tegen iedere overeenkomst of iedere vorm van financiële steun tussen de Europese Unie en de Faeröer stemmen.</p>
    </intervention>
    <intervention id="2-237" speaker_id="1403" name="David Martin" is_mep="True" mode="written">
      <p sl="en">De Commissie heeft namens de Europese Unie in juni 2010 een overeenkomst gesloten met de regering van de Faeröer betreffende wetenschappelijke en technologische samenwerking. Ik heb voor dit verslag gestemd, waarin het voorstel wordt goedgekeurd.</p>
    </intervention>
    <intervention id="2-924" speaker_id="96978" name="Nuno Melo" is_mep="True" mode="written">
      <p sl="pt">De overeenkomst tussen de Europese Unie en de regering van de Faeröer betreffende wetenschappelijke en technologische samenwerking is sinds juli 2009 van kracht. Ze is een waar succes gebleken en heeft voor beide partijen belangrijke voordelen opgeleverd. Het besluit om de overeenkomst te verlengen is hiervan een bevestiging. Wij hopen dat ze ook in de toekomst succesvol zal blijven.</p>
    </intervention>
    <intervention id="2-238" speaker_id="96670" name="Louis Michel" is_mep="True" mode="written">
      <p sl="fr">Door de inwerkingtreding van de overeenkomst betreffende wetenschappelijke en technologische samenwerking tussen de Europese Unie en de regering van de Faeröer kunnen de Faeröer volledig deelnemen aan het zevende kaderprogramma van de Europese Unie voor activiteiten op het gebied van onderzoek, technologische ontwikkeling en demonstratie. Ondanks de kleine omvang van de onderzoeksgemeenschap hebben de onderzoekers van de Faeröer al met succes deelgenomen aan projecten die door de Gemeenschap zijn gefinancierd. Ze beschikken over deskundigheid op onderzoeksgebieden die zijn verbonden met de geografische situatie van de Faeröer, in het bijzonder met de rijkdommen van de zee en het milieu. Door de overeenkomst kunnen de onderzoekers ook deelnemen aan onderzoek op andere gebieden zoals energie, voedsel, landbouw, visserij en biotechnologie. Door middel van regelmatige ontmoetingen kunnen gemeenschappelijke prioriteiten op het gebied van onderzoek worden vastgesteld, alsmede de terreinen waarop gezamenlijke inspanningen voor beide partijen voordelen kunnen opleveren. Bovendien zal de overeenkomst de mobiliteit van studenten en onderzoekers uit het hoger onderwijs bevorderen.</p>
    </intervention>
    <intervention id="2-239" speaker_id="28255" name="Andreas Mölzer" is_mep="True" mode="written">
      <p sl="de">De Europese Unie heeft voor zichzelf ambitieuze doelstellingen geformuleerd op het gebied van de technologie, ook buiten het kader van de Lissabonstrategie. Deze doelstellingen zijn nog eens versterkt in het plan voor de nabije toekomst, de Europa 2020-strategie. Hierdoor wordt de wetenschappelijke en technologische samenwerking nog belangrijker. Tegen deze achtergrond moeten wij verheugd zijn over het feit dat er een reeks overeenkomsten is gesloten met andere landen teneinde deze samenwerking te bevorderen door middel van bijvoorbeeld workshops, seminars en bijeenkomsten. De EU acht deze kwestie van dermate groot belang dat er hiervoor in het zevende Kaderprogramma voor onderzoek, technologische ontwikkeling en demonstratie een speciale subsidiemogelijkheid is gecreëerd.</p>
      <p sl="de">Wij staan nu op het punt om onze overeenkomst te verlengen met een eilandengroep in de Atlantische Oceaan, namelijk de Faeröer. In tegenstelling tot Denemarken zijn de Faeröer geen lid van de Europese Unie en maken zij ook geen deel uit van de douane-unie. In de plaats daarvan vormt de eilandengroep samen met IJsland een aparte economische unie. Met het oog op de bevordering van de technologische vooruitgang heb ik mijn steun gegeven aan de verlenging van de overeenkomst betreffende wetenschappelijke en technologische samenwerking met de Faeröer.</p>
    </intervention>
    <intervention id="2-923" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor de sluiting van de overeenkomst tussen de Europese Unie en de regering van de Faeröer betreffende wetenschappelijke en technologische samenwerking gestemd, omdat ik ervan overtuigd ben dat krachtenbundeling op deze strategische gebieden voor beide partijen voordelig is.</p>
    </intervention>
    <intervention id="2-240" speaker_id="28409" name="Raül Romeva i Rueda" is_mep="True" mode="written">
      <p sl="en">Gezien het ontwerpbesluit van de Raad (11365/2010), gezien de ontwerpovereenkomst tussen de Europese Unie en de regering van de Faeröer betreffende wetenschappelijke en technologische samenwerking, waarbij de Faeröer geassocieerd worden met het zevende kaderprogramma voor activiteiten op het gebied van onderzoek, technologische ontwikkeling en demonstratie (2007-2013) van de Unie (05475/2010), en gezien het verzoek om goedkeuring dat de Raad heeft ingediend krachtens de artikelen 186 en artikel 218, lid 6, tweede alinea, onder a), punt v), van het Verdrag betreffende de werking van de Europese Unie (C7-0184/2010);</p>
      <p sl="en">Eveneens gelet op artikel 81, artikel 90, lid 8, en artikel 46, lid 1, van zijn Reglement, en gezien de aanbeveling van de Commissie industrie, onderzoek en energie (A7-0303/2010), zijn wij het volgende overeengekomen:</p>
      <p sl="en">1. hecht zijn goedkeuring aan de sluiting van de overeenkomst;</p>
      <p sl="en">2. verzoekt zijn Voorzitter het standpunt van het Parlement te doen toekomen aan de Raad en aan de Commissie, alsmede aan de regeringen en parlementen van de lidstaten en de Faeröer.</p>
    </intervention>
    <intervention id="2-242" speaker_id="38610" name="Slavi Binev" is_mep="True" mode="written">
      <p sl="nl">Innovatie en globalisering zijn de twee belangrijkste bronnen van economische ontwikkeling in de wereld. Zij hebben een rechtstreeks effect op productiviteit, werkgelegenheid en welzijn van burgers, en bieden de mogelijkheid om enkele uitdagingen waar de wereld mee te maken heeft, bijvoorbeeld op het gebied van de gezondheidszorg en het milieu, op te lossen. Aangezien de rol van innovatie en globalisering steeds zichtbaarder wordt en de kenmerken ervan duidelijker, moet het beleid hierop worden aangepast. Japan is een land met tradities op het terrein van wetenschap en technologie. Daarom heb ik voor samenwerking met Japan gestemd.</p>
    </intervention>
    <intervention id="2-922" speaker_id="96867" name="Maria Da Graça Carvalho" is_mep="True" mode="written">
      <p sl="pt">Samenwerking op wetenschappelijk en technologisch gebied tussen de Europese Gemeenschap en andere landen is van vitaal belang voor de technologische ontwikkeling en alle voordelen die daaraan verbonden zijn, waaronder de verbetering van de levenskwaliteit van de burgers. Daarom heb ik voor de sluiting van de overeenkomst tussen de Europese Gemeenschap en de regering van Japan betreffende samenwerking op het gebied van wetenschap en technologie gestemd.</p>
    </intervention>
    <intervention id="2-243" speaker_id="96977" name="Diogo Feio" is_mep="True" mode="written">
      <p sl="pt">Het belang van de wetenschap en de technologie voor de ontwikkeling van Europa en Japan en het feit dat beide partijen geconfronteerd worden met soortgelijke uitdagingen op het vlak van economische groei, industriële concurrentiekracht, werkgelegenheid, duurzame ontwikkeling en klimaatverandering hebben ertoe geleid dat zowel de EU als Japan de wens heeft uitgesproken om hun samenwerking op gebieden van gemeenschappelijk belang, waaronder wetenschap en technologie, te verbeteren en te versterken. In 2003 zijn onderhandelingen geopend over een toekomstige overeenkomst betreffende samenwerking op het gebied van wetenschap en technologie die zijn uitgemond in de ontwerptekst waarover wij zonet hebben gestemd. Wij mogen niet vergeten dat dit partnerschap voor Europa bijzonder voordelig kan zijn, aangezien Japan een van 's werelds grootste investeerders in onderzoek is. In 2008 vertegenwoordigden de Japanse investeringen in onderzoek 3,61 procent van het bruto binnenlands product en was ruim 81,6 procent afkomstig uit de particuliere sector. Ik hoop dat beide partijen baat zullen hebben bij de overeenkomst die wij hier hebben aangenomen.</p>
    </intervention>
    <intervention id="2-921" speaker_id="96899" name="José Manuel Fernandes" is_mep="True" mode="written">
      <p sl="pt">De Europese Unie en Japan staan voor gemeenschappelijke uitdagingen inzake economische groei, industriële concurrentiekracht, werkgelegenheid, sociale en regionale cohesie, duurzame ontwikkeling, en wellicht is de allerbelangrijkste uitdaging de noodzakelijke aanpassing van hun economie aan de vergrijzende samenleving en de huidige financiële crisis.</p>
      <p sl="pt">Zij hebben tevens soortgelijke onderzoeksprioriteiten, waaronder biowetenschappen en communicatiewetenschappen. Deze overeenkomst is dan ook bedoeld om de samenwerking te bevorderen op gebieden van gemeenschappelijk belang, zoals biowetenschappen, informatie- en communicatietechnologieën en milieutechnologieën op het vlak van klimaatverandering en hernieuwbare energie. Ik heb voor deze overeenkomst gestemd, omdat de aanneming ervan mijns inziens bijdraagt tot een versterkte ontwikkeling van de gemeenschappelijke Europese onderzoeksruimte. Immers, de overeenkomst heeft een katalyserende werking op het strategische partnerschap tussen de EU en Japan, dat reeds een van 's werelds grootste investeerders in onderzoek is. In 2008 vertegenwoordigden de Japanse investeringen in onderzoek 3,61 procent van het bruto binnenlands product en was ruim 81,6 procent afkomstig uit de particuliere sector.</p>
    </intervention>
    <intervention id="2-244" speaker_id="1403" name="David Martin" is_mep="True" mode="written">
      <p sl="en">De Commissie heeft een overeenkomst gesloten met Japan, getekend op 30 november 2009, over samenwerking op het gebied van wetenschap en technologie. Ik verwelkom dit verslag, waarin goedkeuring wordt gehecht aan de sluiting van deze overeenkomst, maar ik ben tevens van mening dat de EU inspanningen moet leveren om de betrekkingen met Japan te intensiveren.</p>
    </intervention>
    <intervention id="2-920" speaker_id="96978" name="Nuno Melo" is_mep="True" mode="written">
      <p sl="pt">De onderhandelingen over de sluiting van de overeenkomst tussen de Europese Gemeenschap en Japan betreffende samenwerking op het gebied van wetenschap en technologie zijn al in 2003 geopend, maar de overeenkomst is nu pas ondertekend. Gezien de enorme betekenis van Japan op het gebied van wetenschappelijk en technologisch onderzoek is de onlangs gesloten overeenkomst voor beide partijen van uitzonderlijk belang.</p>
    </intervention>
    <intervention id="2-919" speaker_id="96999" name="Alexander Mirsky" is_mep="True" mode="written">
      <p sl="lv">Deze overeenkomst geeft de Europese Unie het groene licht om gebruik te maken van de technologie uit Japan, dat een van de meest vooruitstrevende industriële landen is. Dit is een grote stap voorwaarts aan de kant van de Europese Unie. Ik hoop echter dat deze samenwerking een kwestie van tweerichtingsverkeer zal zijn, want de ervaring met Japanse bedrijven heeft ons geleerd dat men zich aan Japanse zijde niet altijd aan dit beginsel houdt. Ik stem voor de overeenkomst, in de hoop dat deze samenwerking niet alleen Japan, maar ook de Europese Unie tot voordeel zal strekken.</p>
    </intervention>
    <intervention id="2-245" speaker_id="28255" name="Andreas Mölzer" is_mep="True" mode="written">
      <p sl="de">Japan is een rolmodel op het gebied van technologische ontwikkeling. De Japanse technologie is altijd bijzonder geavanceerd, of het nu om hybride aandrijfsystemen of om entertainmentproducten gaat. Het land profiteert niet alleen van zijn uitvoer van hightechproducten; die producten zijn namelijk ook van groot belang voor de inwoners zelf. In Japan is het bijvoorbeeld al mogelijk om op een veilige manier via een mobiele telefoon voor goederen of diensten te betalen. Het tekort aan de zogeheten zeldzame aardmaterialen die essentieel zijn voor de elektronische componenten van de meest recente technologische producten, is een gevolg van de Chinese strategie om te zorgen dat deze stoffen niet in voldoende mate leverbaar zijn zodat de prijzen kunstmatig hoog gehouden kunnen worden. Dit zal de zoektocht naar alternatieven alleen maar versnellen.</p>
      <p sl="de">Niet alleen vanwege deze redenen verdienen de samenwerking op wetenschappelijk en technologisch gebied en de verlenging van de onderhavige overeenkomst onze steun. Hierbij spelen namelijk ook de eisen in het kader van de Lissabonstrategie en de Europa 2020-strategie een rol, aangezien de Europese Unie in die context op technologisch gebied voor zichzelf ambitieuze doelen heeft geformuleerd.</p>
    </intervention>
    <intervention id="2-918" speaker_id="96903" name="Paulo Rangel" is_mep="True" mode="written">
      <p sl="pt">Europa en Japan staan voor gemeenschappelijke uitdagingen in termen van economische groei en duurzame ontwikkeling. Daarom is het een goede zaak dat ze deze overeenkomst hebben gesloten. Ze zal hen in de gelegenheid stellen hun samenwerking op het gebied van wetenschap en technologie te bevorderen, wat voor beide partijen aanzienlijke voordelen zal opleveren.</p>
    </intervention>
    <intervention id="2-246" speaker_id="28349" name="Teresa Riera Madurell" is_mep="True" mode="written">
      <p sl="es">De EU en Japan staan op het terrein van economische groei en industrieel concurrentievermogen voor vergelijkbare uitdagingen.</p>
      <p sl="es">Bovendien zien zowel de EU als Japan zich door de vergrijzing van hun bevolking en de economische crisis genoodzaakt tot sociaaleconomische aanpassingen, waardoor beide voor een vergelijkbare situatie staan en op het terrein van onderzoek, ontwikkeling en innovatie identieke prioriteiten hebben.</p>
      <p sl="es">Mijn positieve stem voor deze aanbeveling, waarin het Parlement zijn goedkeuring geeft aan het sluiten van de overeenkomst voor wetenschappelijke en technologische samenwerking tussen de EU en Japan, komt voort uit de noodzaak om de mogelijkheden van samenwerking tussen deze twee wetenschappelijke en technologische grootmachten, ten volle te benutten.</p>
      <p sl="es">De samenwerking die in de overeenkomst is geregeld, die een voorziene looptijd van vijf jaar heeft, moet in het voordeel van beide partijen zijn. De overeenkomst voorziet in regelmatige bijeenkomsten van de EU en Japan, waarbij concrete samenwerkingsactiviteiten kunnen worden gepland, zoals gecoördineerde uitnodigingen. Dit alles moet het mogelijk maken dat de EU en Japan, die al in belangrijke projecten samenwerken, zoals ITER, hun samenwerking verder intensiveren op terreinen waar die samenwerking in beider belang is, zoals de biowetenschappen, informatie- en communicatietechnologie, productietechnologieën en het milieu, waaronder klimaatverandering en hernieuwbare energiebronnen.</p>
    </intervention>
    <intervention id="2-247" speaker_id="28409" name="Raül Romeva i Rueda" is_mep="True" mode="written">
      <p sl="en">Door middel van deze stem, en gezien het ontwerp van besluit van de Raad (11363/2010), gezien de ontwerpovereenkomst tussen de Europese Gemeenschap en de regering van Japan betreffende samenwerking op het gebied van wetenschap en technologie (13753/2009), gezien het verzoek om goedkeuring dat de Raad heeft ingediend krachtens artikel 186 en artikel 218, lid 6, tweede alinea, onder a), van het Verdrag betreffende de werking van de Europese Unie (C7-0183/2010), gelet op artikel 81, artikel 90, lid 8, en artikel 46, lid 1, van zijn Reglement, gezien de aanbeveling van de Commissie industrie, onderzoek en energie (A7-0302/2010), 1. hecht het Europees Parlement zijn goedkeuring aan de sluiting van de overeenkomst; 2. verzoekt het Europees Parlement zijn Voorzitter het standpunt van het Parlement te doen toekomen aan de Raad en aan de Commissie, alsmede aan de regeringen en parlementen van de lidstaten en Japan.</p>
    </intervention>
    <intervention id="2-917" speaker_id="28221" name="Thomas Ulmer" is_mep="True" mode="written">
      <p sl="de">Ik heb het verslag gesteund omdat ik het terecht en noodzakelijk vind dat er een beroep op het Solidariteitsfonds gedaan kan worden ten behoeve van de slachtoffers van de overstromingen die de afgelopen jaren hebben plaatsgevonden. In dit geval komen de EU-middelen rechtstreeks ten goede aan de getroffen mensen.</p>
    </intervention>
    <intervention id="2-916" speaker_id="96867" name="Maria Da Graça Carvalho" is_mep="True" mode="written">
      <p sl="pt">Samenwerking op wetenschappelijk en technologisch gebied tussen de Europese Gemeenschap en andere landen is van vitaal belang voor de technologische ontwikkeling en alle voordelen die daaraan verbonden zijn, waaronder de verbetering van de levenskwaliteit van de burgers. Daarom heb ik voor de sluiting van de overeenkomst tussen de Europese Gemeenschap en het Hasjemitisch Koninkrijk Jordanië inzake wetenschappelijke en technologische samenwerking gestemd.</p>
    </intervention>
    <intervention id="2-915" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">De samenwerking tussen de Europese Unie en Jordanië op het terrein van wetenschappelijke en technologische samenwerking vormt een van de prioriteiten van de samenwerking tussen de EU en de landen in het Middellandse Zeegebied, door middel van het Europese nabuurschapsbeleid en de EU-strategie voor consolidatie van de betrekkingen met de buurlanden. Deze samenwerking vindt plaats in nauwgezette coördinatie met het uitvoerend programma van de Jordaanse overheid inzake bevordering van een duurzaam sociaaleconomisch hervormingsproces van het land. Ik ben van mening dat de samenwerking tussen de twee partijen in gezamenlijke onderzoeksactiviteiten gunstig is, net als in technologische ontwikkeling en demonstraties op verschillende terreinen van gemeenschappelijk belang. De resultaten van de samenwerking kunnen worden aangewend voor gemeenschappelijke economische en sociale belangen.</p>
    </intervention>
    <intervention id="2-914" speaker_id="96973" name="Mário David" is_mep="True" mode="written">
      <p sl="pt">De EU heeft een nauw partnerschap met Jordanië ontwikkeld, een land dat streeft naar gematigdheid en hervorming in een regio waar politieke onrust heerst. Doel van de EU is Jordanië bij deze inspanningen te steunen via betrekkingen waarin de nadruk wordt gelegd op nauwe samenwerking in het kader van het proces van democratische hervorming en economische modernisering. Als voorzitter van de delegatie voor de betrekkingen met de Masjraklanden stem ik graag voor dit verslag, dat bedoeld is om de wetenschappelijke en technologische samenwerking tussen de Europese Unie en Jordanië te versterken.</p>
    </intervention>
    <intervention id="2-250" speaker_id="96977" name="Diogo Feio" is_mep="True" mode="written">
      <p sl="pt">De EU en Jordanië onderhandelen sinds 2008 over een overeenkomst inzake wetenschappelijke en technologische samenwerking die nu klaar is om te worden goedgekeurd. Het partnerschap met Jordanië is van uitzonderlijk belang voor de Euromediterrane betrekkingen, aangezien het land niet alleen over een enorm potentieel beschikt, maar ook kan fungeren als platform voor wetenschappelijke samenwerking met de andere landen in de regio. Bovendien bezit Jordanië een goed ontwikkeld netwerk van universiteiten en instellingen voor hoger onderwijs met degelijk uitgeruste centra voor onderzoek en technologische toepassingen op gebieden die voor Europa van belang zijn, zoals landbouw en agronomie. Het land is ook goed geïntegreerd in internationale en regionale wetenschappelijke netwerken. Ik hoop dat de overeenkomst die wij zonet hebben aangenomen voor beide partijen voordelig zal zijn.</p>
    </intervention>
    <intervention id="2-913" speaker_id="96899" name="José Manuel Fernandes" is_mep="True" mode="written">
      <p sl="pt">Wetenschappelijke en technologische samenwerking tussen de Europese Unie en Jordanië is een van de prioriteiten van de Euromediterrane associatieovereenkomst die sinds 2002 van kracht is. Ik heb voor deze overeenkomst gestemd, omdat de verlenging ervan mijns inziens bijdraagt tot een versterkte ontwikkeling van de gemeenschappelijke Europese onderzoeksruimte. Immers, de overeenkomst heeft een katalyserende werking op het strategische partnerschap tussen de EU en Jordanië. Gezien zijn strategische ligging in het Midden-Oosten kan dit land ook de wetenschappelijke samenwerking met andere landen in de regio helpen bevorderen.</p>
    </intervention>
    <intervention id="2-251" speaker_id="1403" name="David Martin" is_mep="True" mode="written">
      <p sl="en">De Commissie heeft een overeenkomst gesloten tussen de EU en Jordanië inzake wetenschappelijke en technologische samenwerking. Deze overeenkomst is op 30 november 2009 getekend. Ik heb voor dit verslag gestemd, waarin goedkeuring wordt gehecht aan de sluiting van deze overeenkomst.</p>
    </intervention>
    <intervention id="2-912" speaker_id="96978" name="Nuno Melo" is_mep="True" mode="written">
      <p sl="pt">De onderhandelingen over de sluiting van de overeenkomst tussen de Europese Gemeenschap en het Hasjemitisch Koninkrijk Jordanië inzake wetenschappelijke en technologische samenwerking, waarmee in 2008 een aanvang is gemaakt, zijn onlangs afgerond. Deze overeenkomst is belangrijk omdat ze mogelijkheden opent om de uitwisseling tussen Europa en dit koninkrijk in het Midden-Oosten te bevorderen. Er zij tevens op gewezen dat het hoger onderwijs in Jordanië in een stroomversnelling zit, wat ongetwijfeld zeer bevorderlijk is voor het welslagen van de beoogde samenwerking.</p>
    </intervention>
    <intervention id="2-252" speaker_id="28255" name="Andreas Mölzer" is_mep="True" mode="written">
      <p sl="de">Ondanks het feit dat de milieukwesties overschaduwd worden door het conflict in het Midden-Oosten, is er in deze regio's waarschijnlijk toch behoefte aan meer geavanceerde technologische oplossingen. De drinkwaterstrategieën van zowel Jordanië als Israël veroorzaken niet alleen een geleidelijke vermindering van de wateromvang van de rivier de Jordaan, maar ook tot een toename van de waterverontreiniging. Tegen deze achtergrond zal er een grote vraag bestaan naar technologische ontwikkelingen, bijvoorbeeld op het gebied van de water- en afvalwaterzuiveringsinstallaties.</p>
      <p sl="de">Wetenschappelijke en technische samenwerking is belangrijk met het oog op de uitwisseling van kennis en om het fundament te leggen voor nieuwe technologische ontwikkelingen. Dat is de reden dat ik mijn steun heb gegeven aan het verlengen van de overeenkomst met het Koninkrijk Jordanië.</p>
    </intervention>
    <intervention id="2-911" speaker_id="96903" name="Paulo Rangel" is_mep="True" mode="written">
      <p sl="pt">Wetenschappelijke en technologische samenwerking tussen de Europese Unie en Jordanië staat aangemerkt als een prioriteit in de Euromediterrane overeenkomst waarbĳ een associatie tot stand wordt gebracht tussen de Europese Gemeenschappen en hun lidstaten, enerzĳds, en het Hasjemitisch Koninkrĳk Jordanië, anderzĳds, die sinds 2002 van kracht is. Daarom ben ik van oordeel dat wij deze overeenkomst tussen de EU en Jordanië inzake wetenschappelijke en technologische samenwerking gunstig moeten onthalen, aangezien hiermee een nieuwe stap wordt gezet op weg naar de versterking van dit partnerschap. Ik hoop dat de bundeling van onze krachten op deze strategische gebieden voor beide partijen voordelig zal zijn.</p>
    </intervention>
    <intervention id="2-253" speaker_id="28349" name="Teresa Riera Madurell" is_mep="True" mode="written">
      <p sl="es">Wetenschappelijke en technologische samenwerking wordt in de Euromediterrane overeenkomst waarbij een associatie tussen de EU en Jordanië tot stand wordt gebracht, die sinds 2002 van kracht is, genoemd als een van de prioriteiten van het samenwerkingsverband.</p>
      <p sl="es">Bijgevolg werd in 2007 gestart met onderhandelingen voor een overeenkomst betreffende wetenschappelijke samenwerking tussen de EU en Jordanië. De goedkeuring van de kant van het Parlement voor de sluiting van deze overeenkomst, is een stap in de goede richting. Mijn steun voor deze overeenkomst komt voort uit de overtuiging dat de EU hiermee tot nauwere betrekkingen komt met een land, Jordanië, dat beschikt over aanzienlijke capaciteiten op het terrein van wetenschap en technologie: Jordanië heeft een belangrijk netwerk van universiteiten en onderzoekscentra.</p>
      <p sl="es">Bovendien is het te hopen dat Jordanië kan fungeren als katalysator van wetenschappelijke samenwerking in de regio. Het land heeft op onderzoeksgebied strategische plannen gemaakt en beschikt over de mogelijkheden voor internationale samenwerking op terreinen als energie, duurzame ontwikkeling, gezondheidszorg en landbouw.</p>
      <p sl="es">Deze terreinen passen bij de Europese prioriteiten zoals die tot uitdrukking komen in het zevende kaderprogramma. Vandaar dat het zo belangrijk is deze overeenkomst goed te keuren, zodat de EU en haar mediterrane partner op wetenschappelijk en technologisch gebied hun standpunten dichter bij elkaar kunnen brengen, wat beide partijen voordelen zal opleveren.</p>
    </intervention>
    <intervention id="2-254" speaker_id="28409" name="Raül Romeva i Rueda" is_mep="True" mode="written">
      <p sl="en">Door middel van deze stem, en gezien het ontwerpbesluit van de Raad (11362/2010), gezien de ontwerpovereenkomst tussen de Europese Gemeenschap en het Hasjemitisch Koninkrijk Jordanië inzake wetenschappelijke en technologische samenwerking (11790/2009), gezien het verzoek om goedkeuring dat de Raad heeft ingediend krachtens artikel 186 en artikel 218, lid 6, tweede alinea, onder a), punt v), van het Verdrag betreffende de werking van de Europese Unie (C7-0182/2010), gelet op artikel 81, artikel 90, lid 8 en artikel 46, lid 1 van zijn Reglement, gezien de aanbeveling van de Commissie industrie, onderzoek en energie (http://www.europarl.europa.eu/sides/getDoc.do?type=REPORT&amp;reference=A7-2010-0304&amp;language=NL"), 1. hecht het Europees Parlement zijn goedkeuring aan de sluiting van de overeenkomst; 2. verzoekt het Europees Parlement zijn Voorzitter het standpunt van het Parlement te doen toekomen aan de Raad en aan de Commissie, alsmede aan de regeringen en parlementen van de lidstaten en aan het Hasjemitisch Koninkrijk Jordanië.</p>
    </intervention>
    <intervention id="2-910" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor deze resolutie gestemd, omdat ze in lijn is met de resolutie van het Parlement van 25 februari en het Groenboek over de hervorming van het gemeenschappelijk visserijbeleid, waarin wordt aangedrongen op regionale samenwerking om ook buiten de EU-wateren voor duurzaamheid te zorgen. Deze resolutie beoogt de intrekking en vervanging van de partnerschapsovereenkomst inzake visserij die op 9 oktober 2006 in werking is getreden met een geldigheidsduur van drie jaar en waarborgt de continuïteit van de visserijactiviteiten van de communautaire vaartuigen. De overeenkomst is van groot belang voor de EU, aangezien ze bijdraagt aan de levensvatbaarheid van haar tonijnsector in de Stille Oceaan, temeer daar de tonijnvisserijmogelijkheden in de oostelijke Atlantische Oceaan sterk zullen afnemen als gevolg van de door de Inter-Amerikaanse Commissie voor tropische tonijn (IATTC) aangenomen instandhoudings- en beheersmaatregelen.</p>
      <p sl="pt">Bovendien zij erop gewezen dat deze overeenkomst voorziet in gegarandeerde inkomsten voor de Salomonseilanden, waarvan een deel zal worden gebruikt om de tenuitvoerlegging van hun nationale visserijbeleid te ondersteunen en derhalve de toepassing van de beginselen van duurzaamheid en een goed beheer van de visserijbestanden te bevorderen.</p>
    </intervention>
    <intervention id="2-256" speaker_id="29074" name="Vito Bonsignore" is_mep="True" mode="written">
      <p sl="nl">Ik feliciteer collega Patrão Neves omdat zij de vernieuwing van de partnerschapsovereenkomst met de Salomonseilanden onder de aandacht van dit Parlement heeft gebracht.</p>
      <p sl="nl">Met het nieuwe Verdrag van Lissabon heeft het Europees Parlement meer bevoegdheden betreffende de partnerschapsovereenkomsten in de visserijsector en met de hervorming van het gemeenschappelijk visserijbeleid bevatten de nieuwe overeenkomsten de verplichting om een verantwoorde en duurzame visserij in de hele wereld te bevorderen.</p>
      <p sl="nl">Ik heb voorgestemd omdat de overeenkomst in kwestie voorziet in de bevordering van de samenwerking op subregionaal niveau en op die manier voldoet aan de Europese doelstelling om het kader van de regionale organisaties voor visserijbeheer te versterken als instrument voor de bevordering van goed bestuur op het gebied van visserij.</p>
      <p sl="nl">Ik ben er bovendien van overtuigd dat de betrekkingen van de Europese Unie met de Salomonseilanden, waar de zee rijk is aan tonijn, ook van groot economisch belang zijn. Op deze manier kan worden bijgedragen aan de levensvatbaarheid van de tonijnsector van de Europese Unie in de Stille Oceaan door toegang te verschaffen tot 4 000 ton vis, een niet te verwaarlozen hoeveelheid voor de communautaire bedrijfstak en markt, ook in het licht van de verwachte afname van de tonijnvisserijmogelijkheden in het oostelijke deel van de Atlantische Oceaan.</p>
    </intervention>
    <intervention id="2-257" speaker_id="photo_generic" name="Ole Christensen, Dan Jørgensen, Christel Schaldemose en Britta Thomsen" is_mep="True" mode="written">
      <p sl="da">Wij, de vier Deense sociaaldemocraten in het Europees Parlement, hebben besloten om tegen de partnerschapsovereenkomst inzake visserij tussen de Europese Unie en de Salomonseilanden te stemmen. Ons besluit wordt ingegeven door een reële bezorgdheid over uitputting en overbevissing van de tonijn. Twee soorten in het bijzonder, de geelvintonijn en de grootoogtonijn, bevinden zich in de gevarenzone en om die reden zou het vissen op deze soorten gestaakt moeten worden, voor zover mogelijk. De onderhavige overeenkomst inzake visserij bedreigt het tonijnbestand, aangezien iedere aanlanding bij voorbaat wordt goedgekeurd, zolang de Europese vissers een financiële vergoeding betalen per geloste ton tonijn. Dit zal hoogstwaarschijnlijk leiden tot oncontroleerbare overbevissing en zal, in het ergste geval, het overleven van de tonijn in regionale wateren bedreigen.</p>
    </intervention>
    <intervention id="2-258" speaker_id="28310" name="Edite Estrela" is_mep="True" mode="written">
      <p sl="pt">Met de inwerkingtreding van het Verdrag van Lissabon heeft het Parlement uitgebreidere bevoegdheden gekregen op het gebied van de partnerschapsovereenkomsten inzake visserij, aangezien nu de voorafgaande goedkeuring van het Parlement vereist is. In dit verband heb ik voor het verslag over de partnerschapsovereenkomst inzake visserij tussen de Europese Unie en de Salomonseilanden gestemd, omdat ik van oordeel ben dat de overeenkomst bijdraagt tot de doelstelling van een verantwoorde en duurzame visserij en derhalve de legitieme belangen van beide partijen behartigt.</p>
    </intervention>
    <intervention id="2-909" speaker_id="photo_generic" name="Göran Färm, Anna Hedh, Olle Ludvigsson en Marita Ulvskog" is_mep="True" mode="written">
      <p sl="sv">Wij, sociaaldemocraten, kozen ervoor om tegen de partnerschapsovereenkomst inzake visserij tussen de Europese Unie en de Salomonseilanden te stemmen. Wij zijn van mening dat het toezicht op de overeenkomst onvoldoende is en dat er in de overeenkomst onvoldoende rekening wordt gehouden met het milieu wat betreft de overbeviste bestanden.</p>
    </intervention>
    <intervention id="2-259" speaker_id="96977" name="Diogo Feio" is_mep="True" mode="written">
      <p sl="pt">De EU beschikt thans over zestien vigerende partnerschapsovereenkomsten inzake de visserij. Dankzij deze overeenkomsten heeft de EU-vloot toegang tot visserijbestanden die haar partners om wat voor reden ook niet kunnen of willen benutten. Doel van dit specifieke verslag is om de partnerschapsovereenkomst inzake visserij met de Salomonseilanden met drie jaar te verlengen. Zoals de rapporteur zegt, is de EU "voornemens om de Salomonseilanden in deze nieuwe overeenkomst dezelfde financiële hulp te bieden als in de vorige, ondanks de verlaging van het aantal verleende visvergunningen en van de toegestane vangstvolumes". Dit is des te belangrijker in het licht van de vaststelling dat Portugal krachtens de vorige versie van de partnerschapsovereenkomst inzake de visserij vier vaartuigen voor de visserij met de drijvende beug in de exclusieve economische zone van de Salomonseilanden liet vissen. Dat is nu niet langer mogelijk, omdat de nieuwe versie niet voorziet in vangstmogelijkheden voor vaartuigen voor de visserij met de drijvende beug. Ze bevat echter wel een clausule die de invoering van nieuwe vangstmogelijkheden mogelijk maakt indien dat nodig mocht blijken.</p>
    </intervention>
    <intervention id="2-908" speaker_id="96899" name="José Manuel Fernandes" is_mep="True" mode="written">
      <p sl="pt">Met de hervorming van het gemeenschappelijk visserijbeleid (GVB) van 2002 werd het concept 'partnerschap' geïntroduceerd, met als doel de achterliggende doelstelling van dit type overeenkomsten, namelijk het bevorderen van de ontwikkeling van de nationale visserijsector van de partnerlanden, kracht bij te zetten. In 2004 werden de overeenkomsten omgedoopt tot 'partnerschapsovereenkomsten inzake visserij'. Met de inwerkingtreding van het Verdrag van Lissabon heeft het Parlement uitgebreidere bevoegdheden gekregen op het gebied van de partnerschapsovereenkomsten inzake visserij. Op grond van artikel 218, lid 6, onder a), van het Verdrag betreffende de werking van de Europese Unie (VWEU) is voor de sluiting van een dergelijke overeenkomst nu de voorafgaande goedkeuring van het Parlement vereist.</p>
      <p sl="pt">In februari 2004 tekenden de Salomonseilanden en de Europese Gemeenschap een partnerschapsovereenkomst inzake visserij met een geldigheidsduur van drie jaar, die op 9 oktober 2006 in werking trad. Ik ga ermee akkoord dat deze overeenkomst ingetrokken en vervangen wordt door een nieuwe versie die behoort tot een geheel van drie overeenkomsten in de regio van de centrale en westelijke Stille Oceaan, waarvan ook de partnerschapsovereenkomsten met Kiribati en de Federale Staten van Micronesië deel uitmaken. In de overeenkomsten met landen in Afrika en de Stille Oceaan is een deel van de financiële tegenprestatie van de EU specifiek bestemd voor de ondersteuning van een nationaal visbeleid dat gebaseerd is op het beginsel van duurzaamheid.</p>
    </intervention>
    <intervention id="2-260" speaker_id="96706" name="João Ferreira" is_mep="True" mode="written">
      <p sl="pt">De ondertekening van bilaterale visserijovereenkomsten tussen de EU en derde landen zorgt ervoor dat enerzijds de vloten van de EU-lidstaten toegang krijgen tot zowel kwantitatief als kwalitatief belangrijke visserijbestanden en anderzijds de derde landen kunnen beschikken over financiële bijdragen die in vele gevallen voorzien in een groot deel van de begrotingsmiddelen waarvan gebruik wordt gemaakt om tal van beleidsacties ten uitvoer te leggen, niet alleen op het gebied van de visserij. Dat geldt ook voor deze overeenkomst. Daarom hebben wij voor het verslag gestemd, ondanks het feit dat wij ernstige bezwaren hebben bij de manier waarop deze overeenkomst tot dusver is toegepast. Het is overigens een goede zaak dat de rapporteur althans sommige van deze bezwaren deelt.</p>
      <p sl="pt">Ik noem er enkele: tijdens de geldigheidsduur van de vorige overeenkomst heeft geen vergadering van het gemengd comité plaatsgevonden; er was geen definitie voorhanden van de voorwaarden voor verantwoorde visserijpraktijken in de exclusieve economische zone van de Salomonseilanden; en er werd geen duidelijke controle uitgeoefend op de vangsten. Deze tekortkomingen brengen de verwezenlijking van de doelstellingen van de overeenkomst in gevaar en moeten in de nieuwe versie worden verholpen. De Commissie heeft zich ertoe verplicht alles in het werk te stellen om herhaling van deze problemen te voorkomen. Het is essentieel dat zij deze verplichting ook daadwerkelijk nakomt.</p>
    </intervention>
    <intervention id="2-261" speaker_id="1403" name="David Martin" is_mep="True" mode="written">
      <p sl="en">Ik heb weliswaar voor dit voorstel betreffende een partnerschapovereenkomst inzake visserij tussen de EU en de Salomoneilanden gestemd, maar met ernstige bedenkingen. Het ontwikkelingssamenwerkingsbeleid van de EU en het gemeenschappelijk visserijbeleid dienen onderling consistent en gecoördineerd te zijn en moeten elkaar aanvullen, om zo gezamenlijk bij te dragen aan de armoedebestrijding in landen met beschikbare visbestanden die zich toeleggen op een duurzame exploitatie daarvan en op de ontwikkeling van de lokale gemeenschappen.</p>
    </intervention>
    <intervention id="2-907" speaker_id="96978" name="Nuno Melo" is_mep="True" mode="written">
      <p sl="pt">De EU beschikt over tal van partnerschapsovereenkomsten inzake de visserij die haar toegang verlenen tot verschillende visserijgebieden in ruil voor een financiële tegenprestatie die bestemd is voor de economie van de landen waarmee zij deze overeenkomsten sluit. Op deze manier helpt de EU ontwikkelingslanden en maakt zij visserijbestanden van goede kwaliteit toegankelijk voor vissers van de EU, zodat zij hun economische activiteit kunnen uitoefenen, wat van vitaal belang is voor de Europese economie.</p>
    </intervention>
    <intervention id="2-906" speaker_id="96999" name="Alexander Mirsky" is_mep="True" mode="written">
      <p sl="lv">In dit specifieke geval zijn er twee problemen die op systematische en doelbewuste wijze moeten worden opgelost. Het eerste is de visserijquota en het tweede de uitwisseling van kennis van en ervaring met de technologieën voor het verwerken en conserveren van de vangst en de visserijproductie uit de Stille Oceaan. Ik hoop dat alle aspecten die in de overeenkomst worden genoemd gericht zullen zijn op het stimuleren van samenwerking en de wederzijdse uitwisseling van ervaring.</p>
    </intervention>
    <intervention id="2-262" speaker_id="28255" name="Andreas Mölzer" is_mep="True" mode="written">
      <p sl="de">Bilaterale visserijovereenkomsten tussen de Europese Unie en derde landen leveren de EU aanzienlijke economische voordelen op. Op dit moment wordt er over een nieuwe overeenkomst tussen de EU en de Salomonseilanden onderhandeld. De nadelen van deze nieuwe overeenkomst zijn de grotere bijdrage die door de scheepseigenaren moet worden betaald, het lagere rendement voor de EU ten opzichte van andere overeenkomsten inzake de tonijnvisserij en een gelijke financiële bijdrage van de EU, maar wel voor lagere vangstquota.</p>
      <p sl="de">Volgens de rapporteur bestaan de voordelen van de overeenkomst onder andere uit het feit dat de Salomonseilanden deviezenreserves nodig hebben om hun macro-economische stabiliteit te handhaven, dat het overeengekomen tonnage van 4 000 ton vis relatief hoog is voor de EU en dat het noodzakelijk is om te streven naar samenwerking op een regionale basis teneinde ook buiten de EU-wateren duurzame oplossingen te creëren. Ik heb mij van stemming onthouden omdat de voordelen voor de EU, afgezet tegen de kosten, niet duidelijk genoeg zijn.</p>
    </intervention>
    <intervention id="2-905" speaker_id="97197" name="Alfredo Pallone" is_mep="True" mode="written">
      <p sl="nl">Ik heb voor het voorstel voor de partnerschapsovereenkomst tussen de EU en de Salomonseilanden gestemd omdat ik van mening ben dat deze overeenkomst over het algemeen tegemoetkomt aan de belangen van beide partijen. Ik vind de regionale samenwerking een uitstekend middel om duurzaamheid buiten de communautaire wateren te bereiken en het goed bestuur op visserijgebied te bevorderen.</p>
      <p sl="nl">De overeenkomst voorziet namelijk niet alleen in een stabiel juridisch kader voor beide partijen, maar verzekert daarnaast de Salomonseilanden gedurende ten minste drie jaar van vaste inkomsten die deels kunnen worden aangewend voor de uitvoering van het nationale visserijbeleid. Voor de Europese Unie zijn de betrekkingen met de Salomonseilanden op visserijgebied van groot belang omdat deze bijdragen aan de levensvatbaarheid van de tonijnsector van de Europese Unie in de Stille Oceaan dankzij de gegarandeerde toegang tot een aanzienlijke hoeveelheid vis.</p>
    </intervention>
    <intervention id="2-904" speaker_id="36392" name="Aldo Patriciello" is_mep="True" mode="written">
      <p sl="nl">Ik feliciteer mevrouw Patrão Neves omdat zij de vernieuwing van de partnerschapsovereenkomst met de Salomonseilanden onder de aandacht van dit Parlement heeft gebracht.</p>
      <p sl="nl">Ik heb voorgestemd omdat de overeenkomst in kwestie voorziet in de bevordering van de samenwerking op subregionaal niveau en op die manier voldoet aan de Europese doelstelling om het kader van de regionale organisaties voor visserijbeheer te versterken als instrument voor de bevordering van goed bestuur op het gebied van visserij. Tot slot ondersteun ik de aanbevelingen van de rapporteur aan de Commissie, met name om te verzekeren dat het Europees Parlement en de Raad gelijk worden behandeld ten aanzien van het recht adequaat te worden geïnformeerd, zodat zij naar behoren kunnen toezien op en de tenuitvoerlegging kunnen beoordelen van de internationale visserijovereenkomsten.</p>
    </intervention>
    <intervention id="2-903" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor de sluiting van de partnerschapsovereenkomst inzake de visserij gestemd, omdat ik van oordeel ben dat de overeenkomst in essentie de belangen van beide partijen behartigt. Enerzijds verschaft ze de EU toegang tot vierduizend ton vis, een niet te verwaarlozen hoeveelheid voor de communautaire bedrijfstak en markt, en anderzijds biedt ze de Salomonseilanden een financiële tegenprestatie waarvan een aanzienlijk deel bestemd is voor de tenuitvoerlegging van het sectorale visserijbeleid van het land. Ik ben evenwel van oordeel dat al het mogelijke gedaan moet worden om de in het verslag genoemde problemen te verhelpen.</p>
    </intervention>
    <intervention id="2-263" speaker_id="28409" name="Raül Romeva i Rueda" is_mep="True" mode="written">
      <p sl="en">De visserijovereenkomst tussen de Europese Gemeenschap en de Salomonseilanden is in oktober 2009 verstreken. Het nieuwe protocol geldt van 9 oktober 2009 tot 8 oktober 2012 en wordt reeds voorlopig toegepast in afwachting van de goedkeuringsprocedure in het Europees Parlement. Overeenkomstig artikel 43, lid 2, en artikel 218, lid 6, onder a), van het Verdrag betreffende de werking van de Europese Unie, kan het Europees Parlement hetzij zijn goedkeuring geven, hetzij weigeren zijn goedkeuring te geven. Hoewel de meerderheid van het Europees Parlement voor heeft gestemd, heeft onze fractie, De Groenen/Vrije Europese Alliantie, tegengestemd.</p>
    </intervention>
    <intervention id="2-265" speaker_id="96976" name="Luís Paulo Alves" is_mep="True" mode="written">
      <p sl="pt">Ik ben het met de rapporteur eens dat de Commissie zich niet alleen moet buigen over het specifieke probleem van het normale btw-tarief en andere tarieven, maar ook over de bredere problematiek van een nieuwe btw-strategie, die zich ook moet uitstrekken tot het toepassingsgebied van de btw en de daarvoor geldende uitzonderingsregelingen. De tarieven zijn steeds complexer geworden en het vigerende btw-stelsel houdt geen gelijke tred meer met de ontwikkeling van de interne markt. Het Europese bedrijfsleven, en met name het midden- en kleinbedrijf, is daardoor in een achterstandspositie terechtgekomen. Er zij bovendien aan herinnerd dat het Parlement de Commissie heeft geattendeerd op het feit dat het btw-stelsel, zoals het momenteel is opgezet en door de lidstaten wordt toegepast, wordt gekenmerkt door een aantal zwakke punten waar fraudeurs misbruik van maken en waardoor miljarden euro's aan belastinginkomsten worden misgelopen. Ik verwelkom het voornemen van de Commissie om met een groenboek te komen over de herziening van het btw-stelsel, teneinde een gunstiger klimaat voor het bedrijfsleven en een eenvoudiger en robuuster systeem voor de lidstaten te creëren.</p>
    </intervention>
    <intervention id="2-902" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor dit verslag gestemd. De Commissie stelt met het voorstel voor om de huidige periode waarin de EU-lidstaten een minimumhoogte voor het normale btw-tarief dienen te hanteren van 15 procent, met vijf jaar te verlengen. Dit houdt concreet in dat er geen gevolgen zijn ten aanzien van de belastingtarieven. De Commissie stelt voor de verlenging van kracht te laten gaan per 1 januari 2011 en op 31 december 2015 te laten aflopen. Teneinde de reeds bereikte harmonisering van tarieven in stand te houden, heeft de Commissie tot tweemaal toe voorstellen gedaan voor een standaardbandbreedte voor tarieven tussen de 15 en de 25 procent. Deze bandbreedte is afgeleid van de reeds in de lidstaten toegepaste tarieven; de standaardtarieven bewogen daar altijd al tussen de 15 en de 25 procent. In beide gevallen werden de voorstellen om de tarieven meer op één lijn te brengen gewijzigd door de Raad. Deze hield telkens slechts het beginsel van een minimumtarief in stand. Ik ben het eens met de Commissie dat met deze verlenging niet alleen beoogd wordt het bedrijfsleven de nodige rechtszekerheid te bieden, maar tevens om ruimte te bieden voor een nadere analyse van wat het meest geschikte standaard btw-tarief is op EU-niveau. De Commissie dient naar mijn mening in het aanstaande groenboek over de herziening van het btw-stelsel niet alleen specifiek te kijken naar de kwestie van het standaard btw-tarief, maar het geheel in het bredere perspectief van een nieuwe btw-strategie te plaatsen, met inbegrip van de reikwijdte van btw en de uitzonderingen erop.</p>
    </intervention>
    <intervention id="2-266" speaker_id="29074" name="Vito Bonsignore" is_mep="True" mode="written">
      <p sl="nl">Ik feliciteer de rapporteur en collega David Casa met het opstellen van dit verslag, waardoor we opnieuw een essentieel thema als de btw en de fiscale harmonisatie kunnen behandelen.</p>
      <p sl="nl">Ik ben het eens met wat de rapporteur benadrukt, namelijk dat het huidige btw-stelsel, mede door de toegenomen complexiteit, geen gelijke tred meer houdt met de ontwikkeling van de interne markt en het bedrijfsleven en het midden- en kleinbedrijf zelfs in een achterstandspositie brengt doordat het aanzienlijke gevolgen heeft voor het concurrentievermogen. Daarnaast heeft de huidige fiscale wetgeving veel zwakke punten die door belastingontduikers op illegale wijze voor eigen gewin kunnen worden misbruikt.</p>
      <p sl="nl">Ik steun daarom het voorstel van de Commissie de oprichting van een communautair btw-stelsel uit te stellen om het bedrijfsleven de nodige rechtszekerheid te bieden, maar ik spoor de Commissie tegelijkertijd aan om zo snel mogelijk haar analyses af te ronden en met betrokkenheid van dit Parlement een groenboek over de herziening van het btw-stelsel uit te werken.</p>
    </intervention>
    <intervention id="2-901" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ik heb voor deze resolutie gestemd, omdat ik mij kan vinden in het Commissievoorstel en de amendementen van het Parlement. Ik ga akkoord met het voorstel van de Commissie om de geldigheidsduur van het voor de EU-landen voorgeschreven normale minimumtarief van de btw van 15 procent met vijf jaar te verlengen, zoals gebaseerd op artikel 113 van het Verdrag betreffende de werking van de Europese Unie (VWEU).</p>
      <p sl="pt">Voor wat betreft de amendementen van het Parlement lijkt het me vooral belangrijk dat de nieuwe btw-strategie bijdraagt aan de vermindering van de administratieve last, het wegnemen van fiscale belemmeringen en de verbetering van het ondernemingsklimaat, met name voor kleine en middelgrote ondernemingen en arbeidsintensieve bedrijven. Tegelijkertijd dient ervoor gezorgd te worden dat het stelsel bestand is tegen fraude.</p>
    </intervention>
    <intervention id="2-900" speaker_id="33997" name="Corina Creţu" is_mep="True" mode="written">
      <p sl="ro">Ik ben van mening dat het nodig is de minimumhoogte van het btw-tarief nauwkeurig te regelen, nu de overgangsbepaling met betrekking tot het tarief van 15 procent opnieuw wordt verlengd. Daarnaast ben ik van mening dat we ons meer zorgen moeten maken over het feit dat steeds meer regeringen in de EU de btw naar het hoogste niveau opschroeven om de uitdagingen van de economische crisis het hoofd te bieden. Het is een maatregel die blijk geeft van gebrek aan levensvatbare oplossingen en die de economie en de burgers verstikt. Zodoende pleit ik voor het vermijden van buitensporige belastingdruk met als perspectief de aanneming van een definitieve regeling inzake fiscale harmonisatie.</p>
    </intervention>
    <intervention id="2-899" speaker_id="96856" name="George Sabin Cutaş" is_mep="True" mode="written">
      <p sl="ro">Ik heb voor dit verslag gestemd omdat ik van mening ben dat de Europese Unie een nieuwe btw-strategie nodig heeft. Door middel van deze strategie zou de EU zich moeten richten op het verminderen van de bureaucratie en het wegnemen van de financiële blokkades die de ontwikkeling van kleine en middelgrote ondernemingen in de weg staan. Daarnaast ben ik van mening dat het verlengen van de overgangsbepaling met betrekking tot het minimale btw-tarief tot 31 december 2015 structurele onevenwichtigheden in de EU kan voorkomen.</p>
    </intervention>
    <intervention id="2-267" speaker_id="96977" name="Diogo Feio" is_mep="True" mode="written">
      <p sl="pt">Het voorstel van de Commissie om de geldigheidsduur van het voor de EU-landen voorgeschreven normale minimumtarief van de btw van 15 procent te verlengen is gebaseerd op rechtszekerheid. Aangezien ik tegen dit beginsel geen enkel bezwaar heb, heb ik voor het voorstel gestemd. Er zij evenwel onderstreept dat op btw-gebied dringend meer ingrijpende maatregelen moeten worden genomen. Deze maatregelen moeten gericht zijn op de fiscale concurrentie van de Europese Unie en de noodzakelijke bescherming van kleine en middelgrote ondernemingen. Het wordt steeds duidelijker dat het belastingbeleid niet neutraal is. Het succesverhaal van het btw-systeem kan en mag niet verhinderen dat het systeem zich aanpast aan de nieuwe tijden.</p>
    </intervention>
    <intervention id="2-898" speaker_id="96899" name="José Manuel Fernandes" is_mep="True" mode="written">
      <p sl="pt">Met dit voorstel, dat is gebaseerd op artikel 113 van het Verdrag betreffende de werking van de Europese Unie (VWEU), beoogt de Commissie de geldigheidsduur van het voor de EU-landen voorgeschreven normale minimumtarief van de btw van 15 procent met vijf jaar te verlengen. Het voorstel zal dus geen gevolgen hebben voor de toegepaste belastingtarieven.</p>
      <p sl="pt">De Commissie stelt voor de verlenging op 1 januari 2011 te laten ingaan voor een periode die eindigt op 31 december 2015. De verlenging van de regeling heeft ten doel enerzijds de nodige rechtszekerheid te bieden aan bedrijven en anderzijds ruimte te creëren voor verdere reflectie over de passende hoogte van het normale btw-tarief op EU-niveau. Het vigerende btw-stelsel is niet alleen qua tarieven maar ook in andere opzichten steeds complexer geworden en houdt geen gelijke tred meer met de ontwikkeling van de interne markt. Het Europese bedrijfsleven, en met name het midden- en kleinbedrijf, is daardoor in een achterstandspositie terechtgekomen. Een ander punt waarop het Europees Parlement heeft gewezen, is dat het btw-stelsel, zoals het momenteel is opgezet en door de lidstaten wordt toegepast, wordt gekenmerkt door een aantal zwakke punten waarvan fraudeurs misbruik maken en waardoor miljarden euro's aan belastinginkomsten worden misgelopen.</p>
    </intervention>
    <intervention id="2-268" speaker_id="4466" name="Ilda Figueiredo" is_mep="True" mode="written">
      <p sl="pt">Dit verslag heeft betrekking op het voorstel voor een richtlijn van de Raad tot wijziging van Richtlijn 2006/112/EEG betreffende de minimumhoogte van het normale btw-tarief van 15 procent. Voorgesteld wordt om de geldigheidsduur – die eind dit jaar zou verstrijken – met vijf jaar te verlengen, omdat geen overeenstemming kon worden bereikt over een definitieve regeling.</p>
      <p sl="pt">De rapporteur heeft evenwel de gelegenheid te baat genomen om de Raad enige suggesties aan de hand te doen, met name voor wat betreft de nieuwe btw-strategie. Volgens hem moet de strategie gericht zijn op "de vermindering van de administratieve last, het wegnemen van fiscale belemmeringen en de verbetering van de ondernemingsomgeving, met name van kleine en middelgrote ondernemingen en arbeidsintensieve bedrijven, en tegelijkertijd dient ervoor gezorgd te worden dat het stelsel bestand is tegen fraude". Hij grijpt deze kans tevens aan om de Raad ertoe te bewegen vóór 31 december 2015 op een definitief stelsel over te stappen en de Commissie op te roepen tegen 2013 met wetgevingsvoorstellen ter vervanging van het vigerende overgangstarief te komen.</p>
      <p sl="pt">Wij zullen deze kwestie geen moment uit het oog verliezen, aangezien het voorstel dat in 2013 zal verschijnen negatieve gevolgen kan hebben.</p>
    </intervention>
    <intervention id="2-269" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd, met daarin een voorstel van de Commissie dat ertoe strekt de geldigheidsduur van het voor de EU-landen voorgeschreven normale minimumtarief van de btw van 15 procent met vijf jaar te verlengen. Dat is al wenselijk in normale tijden, maar in de huidige economische crisis is het nog wenselijker. Belastingconcurrentie die de btw-tarieven omlaag drijft zou funest zijn voor landen die proberen de overheidsdiensten op een aanvaardbaar peil te houden.</p>
    </intervention>
    <intervention id="2-897" speaker_id="96978" name="Nuno Melo" is_mep="True" mode="written">
      <p sl="pt">Wij moeten voor ogen houden dat het vigerende btw-stelsel niet alleen qua tarieven maar ook in andere opzichten steeds complexer is geworden en geen gelijke tred meer houdt met de ontwikkeling van de interne markt. Het Europese bedrijfsleven, en met name het midden- en kleinbedrijf, is daardoor in een achterstandspositie terechtgekomen.</p>
      <p sl="pt">Een ander punt, waar het Europees Parlement ook in het verleden al op heeft gewezen, is dat het btw-stelsel, zoals het momenteel is opgezet en door de lidstaten wordt toegepast, wordt gekenmerkt door een aantal zwakke punten waar fraudeurs misbruik van maken en waardoor miljarden euro's aan belastinginkomsten worden misgelopen. Daarom moet de nieuwe btw-strategie erop gericht zijn de btw-regels te hervormen op een manier die de doelstellingen van de interne markt actief bevordert. Ze moet bijdragen tot de vermindering van de administratieve last, het wegnemen van fiscale belemmeringen en de verbetering van de ondernemingsomgeving, met name van kleine en middelgrote ondernemingen en arbeidsintensieve bedrijven, en tegelijkertijd dient ervoor gezorgd te worden dat het stelsel bestand is tegen fraude.</p>
    </intervention>
    <intervention id="2-896" speaker_id="96999" name="Alexander Mirsky" is_mep="True" mode="written">
      <p sl="lv">Dit is een bijzonder belangrijke kwestie voor de ontwikkeling van het Europese ondernemerschap in het geheel. Er moet een geharmoniseerd systeem van btw-tarieven komen, dat voor alle landen van de Europese Unie geldt. Er moet een begrijpelijk belastingstelsel voor de lange termijn komen voor wat betreft alle soorten ondernemerschap en industrie. Pas dan kunnen we met het begrotingsbeleid op succes rekenen. Momenteel zien in Letland bepaalde politici, wanneer ze het begrotingstekort opvullen door de belastingwetgeving voortdurend te wijzigen, momenteel niet het gevaar in van een onevenwichtig belastingstelsel. Dit brengt een toekomstige vermindering van de belastingdruk aanzienlijk in gevaar en leidt tot de massale vernietiging van het midden- en kleinbedrijf. Ik ben van mening dat het initiatief van de Europese Commissie op tijd komt.</p>
    </intervention>
    <intervention id="2-270" speaker_id="28255" name="Andreas Mölzer" is_mep="True" mode="written">
      <p sl="de">Het vaststellen van een minimumhoogte van de btw-tarieven maakt onderdeel uit van de inspanningen om de Europese belastingtarieven te harmoniseren. Wij moeten ons echter verzetten tegen deze pogingen tot harmonisatie. Aan de ene kant kunnen zij ertoe leiden dat getracht wordt om via de achterdeur een fiscale soevereiniteit voor de EU in te voeren. Aan de andere kant vormen dit soort regelingen een inbreuk op de soevereiniteit van de lidstaten. De lidstaten moeten de bevoegdheid blijven behouden om zelf hun belastingtarieven vast te stellen. Elk land moet namelijk over de eigen prioriteiten kunnen beslissen, aangezien deze afhankelijk zijn van de mate waarin een land op de verschillende terreinen geld uitgeeft. Ook dit is wederom een uiting van de historische ontwikkeling die Europa doormaakt. Wij moeten geen gehoor geven aan oproepen voor minimumbelastingtarieven om niet alleen de druk om ons te conformeren te verminderen, maar om ook de hoeveelheid Europese bureaucratie en het centralisme vanuit Brussel terug te dringen.</p>
      <p sl="de">Ik ben absoluut tegen de verlenging van een verplichte heffing van een btw-basistarief van minimaal 15 procent voor nog eens vijf jaar. De EU zou veeleer de nadruk moeten leggen op samenwerking bij het bestrijden van belastingfraude, omdat daardoor met name in het btw-stelsel miljarden euro's verloren gaan. Op dit gebied zijn er verschillende voorstellen gedaan die de moeite van een vervolgbespreking waard zijn.</p>
    </intervention>
    <intervention id="2-271" speaker_id="97280" name="Claudio Morganti" is_mep="True" mode="written">
      <p sl="nl">Het verslag voorziet in de verlenging van de overgangsregeling die werd ingevoerd met Richtlijn 92/77/EEG van de Raad. Voor wat betreft de btw-tarieven houdt deze regeling in dat er minimumtarief werd vastgelegd, waardoor het normale tarief ten minste 15 procent moet bedragen.</p>
      <p sl="nl">Omdat er nog geen definitief geharmoniseerd belastingsysteem in de Unie bestaat, is het op het gebied van de indirecte belastingen thans gangbare praktijk om minimumtarieven vast te leggen. Op het gebied van de btw kan hierdoor worden voorkomen dat de steeds duidelijkere verschillen tussen de normale tarieven die in de lidstaten worden toegepast structurele wanverhoudingen en verstoringen van de concurrentie veroorzaken. Op dit moment schommelen de toegepaste normale tarieven tussen 15 procent en 25 procent en daarmee kan het correct functioneren van de interne markt worden gegarandeerd.</p>
      <p sl="nl">De verlenging geeft het bedrijfsleven de nodige rechtszekerheid, maar maakt het ook mogelijk om verder onderzoek te doen naar het geschikte normale btw-tarief in de hele EU. Verder wordt de Commissie gevraagd op korte termijn een groenboek over een nieuwe btw-strategie te publiceren en raadplegingen te beginnen over de toekomstige belastingharmonisatie. Ik stem voor het verslag in afwachting van een belastingharmonisatie die zal leiden tot één enkel btw-tarief in de hele Unie.</p>
    </intervention>
    <intervention id="2-895" speaker_id="97197" name="Alfredo Pallone" is_mep="True" mode="written">
      <p sl="nl">Ik heb voor het verslag-Casa gestemd en ik complimenteer de rapporteur met zijn werk en de samenwerking in de Commissie economische en monetaire zaken.</p>
      <p sl="nl">Het verslag heeft tot doel de geldigheidsduur van het voor de EU-landen voorgeschreven normale minimumtarief van de btw van 15 procent met vijf jaar te verlengen. In het verslag wordt niet alleen het belang van een minimumhoogte van het normale tarief onderstreept, maar er wordt tevens de nadruk gelegd op de noodzaak om een nieuwe btw-strategie te ontwerpen, omdat het huidige systeem, dat niet alleen qua tarieven maar ook in andere opzichten steeds complexer is geworden, geen gelijke tred meer houdt met de ontwikkeling van de interne markt.</p>
      <p sl="nl">Zoals ook Mario Monti in zijn verslag over een nieuwe strategie voor de eengemaakte markt heeft aangetoond, kunnen er zonder uniforme fiscale regelgeving en met verschillende kosten van levensonderhoud in de diverse lidstaten situaties ontstaan die indruisen tegen de geest van de eengemaakte markt. Het Europese bedrijfsleven, en met name het midden- en kleinbedrijf, komt hierdoor in een achterstandspositie terecht.</p>
      <p sl="nl">Bovendien wordt het Europese btw-stelsel, zoals het momenteel is opgezet en door de lidstaten wordt toegepast, vaak misbruikt voor grensoverschrijdende fraudepraktijken waardoor miljarden euro's aan belastinginkomsten worden misgelopen.</p>
    </intervention>
    <intervention id="2-894" speaker_id="36392" name="Aldo Patriciello" is_mep="True" mode="written">
      <p sl="nl">Ik feliciteer de rapporteur, de heer Casa, met dit verslag, waardoor we opnieuw een essentieel thema als de btw en de fiscale harmonisatie kunnen behandelen.</p>
      <p sl="nl">Ik ben het eens met wat de rapporteur benadrukt, namelijk dat het huidige btw-stelsel geen gelijke tred meer houdt met de ontwikkeling van de interne markt en het bedrijfsleven en het midden- en kleinbedrijf zelfs in een achterstandspositie brengt doordat het aanzienlijke gevolgen heeft voor het concurrentievermogen.</p>
      <p sl="nl">Ik steun daarom het voorstel van de Commissie voor een verlenging met het oog op de oprichting van een communautair btw-stelsel teneinde het bedrijfsleven de nodige rechtszekerheid te bieden, maar ik spoor de Commissie tegelijkertijd aan om zo snel mogelijk haar analyses af te ronden en met behulp van dit Parlement een groenboek over de herziening van het btw-stelsel uit te werken.</p>
    </intervention>
    <intervention id="2-272" speaker_id="28406" name="Miguel Portas" is_mep="True" mode="written">
      <p sl="pt">Ik heb voor dit verslag gestemd. Toch moet ik hier onderstrepen dat het voortdurende uitstel van de invoering van een definitieve btw-regeling symptomatisch is voor de impasse waarin het Europese integratieproces is beland. Zelfs als de Commissie spoedig met een voorstel voor een herziening van het btw-stelsel komt, zijn wij ons er allen van bewust dat de verschillende belangen die de lidstaten in de Raad hebben geformuleerd een voorstel om een geharmoniseerde belastingstructuur te hanteren in de weg zullen staan. Wij mogen niet vergeten dat de btw, ondanks zijn regressieve karakter, een fiscale noodmaatregel was en nog steeds is in het kader van het door de Raad en de Commissie opgelegde bezuinigingsbeleid.</p>
      <p sl="pt">De druk op de lidstaten om de zogenaamde 'begrotingsconsolidatie' voort te zetten vormt thans een enorm obstakel voor de harmonisatie van de btw-tarieven. Rekening houdend met het feit dat het voorstel van de Commissie om een 'Europese btw' in te voeren als inkomstenbron voor de Unie indertijd onmiddellijk door een aantal lidstaten is afgewezen, ziet het ernaar uit dat het weinig zin heeft de Commissie om 'een nieuwe btw-strategie' te verzoeken.</p>
    </intervention>
    <intervention id="2-893" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor dit verslag gestemd dat zich toespitst op het voorstel van de Commissie om de geldigheidsduur van het voor de EU-landen voorgeschreven normale minimumtarief van de btw van 15 procent met vijf jaar te verlengen. Zoals de rapporteur zegt, moet het btw-stelsel grondig hervormd worden op een manier die de doelstellingen van de interne markt actief bevordert en bijdraagt tot de verbetering van het ondernemingsklimaat, met name voor kleine en middelgrote ondernemingen. Daarom ben ik bijzonder ingenomen met het voornemen van de Commissie om met een groenboek over de herziening van het btw-stelsel te komen.</p>
    </intervention>
    <intervention id="2-273" speaker_id="28409" name="Raül Romeva i Rueda" is_mep="True" mode="written">
      <p sl="en">Wij behoren tot de meerderheid van dit Parlement die voor deze tekst heeft gestemd, die stelt: het Europees Parlement, gezien het voorstel van de Commissie aan de Raad (COM(2010)0331), gelet op artikel 113 van het Verdrag betreffende de werking van de Europese Unie, op grond waarvan het Parlement door de Raad is geraadpleegd (C7-0173/2010), gezien het advies van het Europees Economisch en Sociaal Comité, gelet op artikel 55 van zijn Reglement, gezien het verslag van de Commissie economische en monetaire zaken (A7-0325/2010), hecht zijn goedkeuring aan het Commissievoorstel, als geamendeerd door het Parlement; verzoekt de Commissie haar voorstel krachtens artikel 293, lid 2, van het Verdrag betreffende de werking van de Europese Unie dienovereenkomstig te wijzigen; verzoekt de Raad, wanneer deze voornemens is af te wijken van de door het Parlement goedgekeurde tekst, het Parlement hiervan op de hoogte te stellen; wenst opnieuw te worden geraadpleegd ingeval de Raad voornemens is ingrijpende wijzigingen aan te brengen in het voorstel van de Commissie; verzoekt zijn Voorzitter het standpunt van het Parlement te doen toekomen aan de Raad en aan de Commissie alsmede aan de nationale parlementen.</p>
    </intervention>
    <intervention id="2-892" speaker_id="97308" name="Vilja Savisaar-Toomast" is_mep="True" mode="written">
      <p sl="et">Dit verslag over het gemeenschappelijk stelsel van belasting over de toegevoegde waarde en de geldigheidsduur van de minimumhoogte van het normale tarief kan alleen maar worden toegejuicht. Hierin wordt de minimumhoogte van het normale tarief vastgesteld op 15 procent voor een periode die eind 2015 eindigt. Het voorstel van de Europese Commissie een maximumtarief van 25 procent in te voeren, dat zij herhaaldelijk ter tafel heeft gebracht, kon niet rekenen op de steun van de Europese Raad. Tegelijkertijd is het normale tarief momenteel in geen enkele lidstaat hoger dan 25 procent. Estland, waar het normale btw-tarief op 20 procent ligt, behoort tot de negentien lidstaten waar het tarief 20 procent of hoger is. Wat dit aspect betreft, wijs ik erop dat ik krachtige steun heb verleend aan de verlenging van het minimumtarief van 15 procent, waardoor elke lidstaat in de gelegenheid wordt gesteld te bepalen hoe hoog zijn tarief moet zijn. Voorts biedt dit verslag onze ondernemers rechtszekerheid. Zij weten dat de Europese wetgeving in de komende vijf jaar een verhoging van het normale btw-tarief zal voorkomen.</p>
    </intervention>
    <intervention id="2-274" speaker_id="96974" name="Nuno Teixeira" is_mep="True" mode="written">
      <p sl="pt">Het voorstel van de Europese Commissie voorziet in een verlenging met vijf jaar van de geldigheidsduur van het thans voor de EU-landen voorgeschreven normale minimumtarief van de btw van 15 procent tot 15 december 2015. Het is de bedoeling om de geharmoniseerde belastingstructuur met twee verplichte btw-tarieven en harmonisatie binnen een bandbreedte van 10 procent, namelijk tussen 15 en 25 procent, in stand te houden. De lidstaten verbinden zich ertoe al het mogelijke te doen om te voorkomen dat de huidige marge van 10 procent boven het huidige laagste normale tarief dat de lidstaten toepassen, groter wordt. Ik ben het met de rapporteur eens dat het vigerende btw-stelsel steeds complexer wordt en geen gelijke tred meer houdt met de ontwikkeling van de interne markt. Ik hoop dan ook dat de Europese Commissie zich in de toekomst niet alleen zal buigen over het specifieke probleem van het normale btw-tarief, maar ook over de bredere problematiek van een herziening van het huidige systeem, die zich ook moet uitstrekken tot het toepassingsgebied van de btw en de daarvoor geldende uitzonderingsregelingen, en dat zij zich ertoe zal verbinden met een nieuwe btw-strategie te komen. Om de voornoemde redenen heb ik voor dit verslag gestemd.</p>
    </intervention>
    <intervention id="2-275" speaker_id="1832" name="Marianne Thyssen" is_mep="True" mode="written">
      <p sl="nl">Uiteraard heb ik voor het verslag van collega Casa gestemd. Ik ben het overigens niet alleen eens met het standpunt van de rapporteur ten aanzien van de richtlijn, maar ook met de teneur van de toelichting bij zijn verslag. Al vanaf 1993 werkt de Europese Unie met een overgangsstelsel inzake de btw. Pogingen om naar een zogenaamd definitief stelsel te gaan, zijn tot nog toe mislukt. Dit mag echter geen reden zijn om het niet te blijven proberen.</p>
      <p sl="nl">Het btw-stelsel is niet alleen zaak van tarieven of bandbreedtes, maar ook van een eenvoudige, op een interne markt goed werkende, rechtszekere regeling, die aangepast is aan de kmo's en bestand is tegen fraude. Dat de Commissie van plan is deze draad opnieuw op te nemen, is goed nieuws. Ik wil de bevoegde commissaris graag aanmoedigen werk te maken van dit moeilijke dossier.</p>
    </intervention>
    <intervention id="2-891" speaker_id="96698" name="Viktor Uspaskich" is_mep="True" mode="written">
      <p sl="lt">Ik ben van mening dat er in de nieuwe btw-strategie specifieke aandacht dient uit te gaan naar de hervorming van de btw-regelgeving overeenkomstig beginselen waarmee het behalen van de doelstellingen van de interne markt actief wordt bevorderd. Zoals de rapporteur reeds zei, houdt het huidige btw-stelsel gezien de groeiende complexiteit ervan, en dit niet alleen voor wat betreft de tarieven - geen gelijke tred met de ontwikkeling van de interne markt. In januari 2009 steeg de btw in Litouwen van 18 naar 19 procent en in september naar 21 procent. Het is van groot belang dat verdere wijzigingen in de toekomst de belangstelling van buitenlandse investeerders in Litouwen geen schade berokkenen. We moeten gunstige belastingsplanningskansen bieden.</p>
      <p sl="lt">Volgens de nieuwe btw-strategie dienen we te streven naar beperking van de administratieve lasten, fiscale obstakels uit de weg te ruimen en het bedrijfsklimaat te verbeteren, met name ten behoeve van het midden- en kleinbedrijf. Voordat de Commissie haar definitieve besluit over deze kwestie neemt, dient zij de publieke en private sector grondig te raadplegen. Er dient tijdens deze raadplegingen uitgebreid te worden gesproken over zowel de btw-tarieven als bredere onderwerpen, zoals de mogelijke vaststelling van een maximumhoogte, de btw-structuur en alternatieven voor het operationele kader. Ik kijk dan ook met spanning uit naar het groenboek van de Commissie over de herziening van het btw-stelsel.</p>
    </intervention>
    <intervention id="2-277" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor het jaarverslag van de Europese Centrale Bank (ECB) gestemd, omdat ik van oordeel ben dat de maatregelen om een laag inflatiecijfer van in de buurt van de 2 procent te waarborgen en tegelijkertijd de liquiditeit op de markten te vergroten vele financiële instellingen voor instorten hebben behoed. Ik ben mij er evenwel van bewust dat de maatregelen van de ECB niet hun volle potentieel hebben kunnen ontplooien, omdat de liquiditeit niet altijd werd doorgesluisd naar de reële economie. Er zij aan herinnerd dat wat als financiële crisis begon vervolgens ook een economische crisis werd.</p>
      <p sl="pt">De regeringen van de lidstaten en de ECB moesten zich teweer stellen tegen de zwaarste crisis sinds de jaren dertig van de vorige eeuw. Het bruto binnenlands product liep terug, de economische activiteit nam af en de begrotingstekorten stegen, wat leidde tot teruglopende belastingopbrengsten en een onhoudbare staatsschuld, waardoor het moeilijk is om cijfers zoals die van voor de crisis te behalen. De huidige situatie is het gevolg van het gebrek aan structurele hervormingen binnen de EU, zoals blijkt uit de ontwikkelingen in Griekenland en andere landen van de eurozone. Daarom moeten wij het financiële systeem wereldwijd minder broos maken en lering trekken uit de crisis, met het oog op de verbetering van de kwaliteit van het risicobeheer en de transparantie van de financiële markten.</p>
    </intervention>
    <intervention id="2-890" speaker_id="99419" name="Charalambos Angourakis" is_mep="True" mode="written">
      <p sl="el">Het verslag naar aanleiding van het jaarverslag van de Europese Centrale Bank toont aan dat het Europees Parlement de meest consequente voorvechter en pleitbezorger is van de aanval van het kapitaal op de arbeiders in de hele EU. In feite herhaalt het de antivolkse beslissingen van de EU-top van oktober om een gecontroleerd faillissementsmechanisme in te stellen, strengere voorwaarden in het Stabiliteitspact op te nemen en dit naar de letter toe te passen, en om aan de lidstaten die deze voorwaarden niet naleven, sancties op te leggen. Het juicht toe dat er op het niveau van de EU en de lidstaten een fortuin beschikbaar wordt gesteld voor de beurs en andere sectoren van het kapitaal om ervoor te zorgen dat dit gedurende de kapitalistische crisis winstgevend blijft. Het steunt al de barbaarse maatregelen tegen de werkende klasse en het volk die door de bourgeoisregeringen in alle lidstaten van de EU worden toegepast. Om de EU uit de kapitalistische economische crisis te halen, stellen de politieke vertegenwoordigers van het kapitaal voor om het tempo van de kapitalistische reorganisaties in alle lidstaten te verhogen, zodat de monopolistische consortia hun winstgevendheid behouden, ten koste van de werkenden, die het gelag van de crisis moeten betalen. Ierland vormt het meest recente en zeker niet het laatste voorbeeld van de tragische consequenties voor de werkenden die het laten prevaleren van de groei van de monopolies en hun winstgevendheid met zich meebrengt.</p>
    </intervention>
    <intervention id="2-889" speaker_id="33775" name="Jean-Pierre Audy" is_mep="True" mode="written">
      <p sl="fr">Ik heb ingestemd met de resolutie betreffende het verslag van de Europese Centrale Bank (ECB) op basis van het uitstekende verslag van mijn Duitse collega, de heer Balz. Aangezien de ECB door het Verdrag van Lissabon een Europese instelling is geworden, terwijl zij toch onafhankelijk blijft, kan zij niet onverschillig blijven voor de wensen van de Europese burgers, vertegenwoordigd door hun parlementen, en de regeringen van de lidstaten. Daarom steun ik het verzoek om transparantie van de werkzaamheden en de besluitvorming van de ECB. Tijdens de crisis heeft de ECB de rentetarieven naar beneden bijgesteld tot 1 procent, en is zij gedurende het hele jaar 2009 doorgegaan met ongekende onconventionele maatregelen ter ondersteuning van de kredietmarkt. Die maatregelen hebben hun vruchten afgeworpen. Ik steun het idee dat de opheffing van die maatregelen op een overwogen wijze en in samenspraak met de nationale regeringen moet plaatsvinden. In het bijzonder zou het nuttig zijn als de ECB een mondiale, in plaats van een regionale, schatting van de inflatie zou maken in haar monetair beleid ter vaststelling van de interventietarieven om uit de crisis te komen.</p>
    </intervention>
    <intervention id="2-888" speaker_id="96680" name="Zigmantas Balčytis" is_mep="True" mode="written">
      <p sl="lt">In de resolutie van het Europees Parlement over het jaarverslag van de ECB voor 2009 wordt erop gewezen dat in het verleden de beginselen van het Groei- en Stabiliteitspact niet altijd volledig zijn nageleefd en dat het om die reden noodzakelijk is ervoor te zorgen dat dit pact in de toekomst in alle lidstaten op een coherentere en doeltreffendere manier toegepast wordt. Ik heb voor deze resolutie gestemd en ben van mening dat de monetaire unie vraagt om een verdergaande coördinatie van het economisch beleid en dat de huidige tekortkomingen in het macroprudentiële toezicht dienen te worden opgeheven middels de oprichting van een Europees Comité voor systeemrisico's (ECSR). Ik vrees dat wanneer de ECSR uitsluitend waarschuwingen en aanbevelingen zonder enige bindende kracht geven kan en niet op eigen kracht een noodsituatie kan afkondigen, het onmogelijk zal zijn de beoogde doeltreffende tenuitvoerlegging en verantwoordelijkheid te bewerkstelligen. De ECSR dient dus veel meer bevoegdheden te krijgen. Het is ook van buitengewoon belang dat wij er bij de Europese Commissie op aandringen dat zij zich er niet van afmaakt door alleen de verordening inzake ratingbureaus aan te passen - waardoor de aansprakelijkheid van deze bureaus vergroot zou worden – maar een voorstel indient tot de oprichting van een Europees ratingbureau dat een objectieve beoordeling kan geven van de economische en financiële positie van de lidstaten.</p>
    </intervention>
    <intervention id="2-887" speaker_id="96867" name="Maria Da Graça Carvalho" is_mep="True" mode="written">
      <p sl="pt">Ik heb voor de resolutie van het Parlement gestemd, omdat ik het met de rapporteur eens ben dat de financiële crisis in sommige landen binnen de eurozone een ernstige zaak is en aantoont dat de eurozone niet naar behoren functioneert, en ook omdat hieruit blijkt dat er behoefte bestaat aan hervorming en een krachtiger coördinatie van het economisch beleid. Ik onderschrijf tevens de oproep om een onverkorte en meer samenhangende toepassing van het Groei- en Stabiliteitspact te waarborgen en ben van oordeel dat het Pact moet worden aangevuld met een vroegtijdig waarschuwingssysteem om mogelijke inconsistenties te signaleren, bijvoorbeeld in de vorm van een 'Europees semester', niet alleen om het toezicht te verscherpen en de economische beleidscoördinatie met het oog op de begrotingsconsolidatie te versterken, maar ook om - over de budgettaire dimensie heen – andere macro-economische onevenwichtigheden aan te pakken en de handhavingsprocedures aan te scherpen.</p>
      <p sl="pt">Een robuuste monetaire unie vergt een krachtige en versterkte coördinatie van het economisch beleid. Ik verzoek de Commissie met voorstellen te komen voor een versterking van het Groei- en Stabiliteitspact door specifieke doelstellingen op te nemen voor het dichten van de concurrentiekloof tussen de Europese economieën, ter stimulering van een banenscheppende groei.</p>
    </intervention>
    <intervention id="2-886" speaker_id="96775" name="Lara Comi" is_mep="True" mode="written">
      <p sl="nl">Ik heb grote waardering voor de inzet van de Europese Centrale Bank. Ik vind namelijk dat deze heeft bewezen in staat te zijn de haar toegekende doelstellingen te behalen en dat ze altijd voldoende technische competentie aan de dag heeft gelegd voor de situaties waaraan ze het hoofd moest bieden, ook in tijden van ernstige crisis, zoals op dit moment.</p>
      <p sl="nl">Toch moeten we juist door de onverwachte veranderingen van de belangrijkste macro-economische indicatoren nadenken over tussenmechanismen die actief zijn tussen het monetaire beleid en de reële economie. Daarom vind ik dat we niet alleen andere toezichts- en controleautoriteiten moeten oprichten om de Europese Centrale Bank bij te staan, maar ook en vooral die bevoegdheidsgebieden moeten afdekken waarvan we het belang tot nu toe nog niet hebben ingezien.</p>
      <p sl="nl">Vooral de aanstaande toetreding van Estland tot de eurozone is zorgwekkend. Een grotere monetaire Unie vereist immers grotere interne cohesie. Afgezien van de macro-economische prestaties van het Baltische land, die voldoen aan de door de EU gestelde normen, moeten we daarom meer convergentie creëren tussen de landen van de eurozone, ook om de instellingen die instaan voor de stabiliteit en waarde van de euro daadkrachtiger te maken.</p>
    </intervention>
    <intervention id="2-885" speaker_id="33997" name="Corina Creţu" is_mep="True" mode="written">
      <p sl="ro">Ik heb voor het jaarverslag 2009 van de Europese Centrale Bank gestemd. De ECB heeft zijn beleid van 2008 voortgezet waarbij zij streefde naar een inflatie van juist iets minder dan 2 procent, evenredig aan de groei van de liquiditeiten op de markt. Zodoende heeft de ECB de rente bijgesteld tot 1 procent en is zij gedurende het jaar 2009 doorgegaan met uitzonderingsmaatregelen die in 2008 zijn geïntroduceerd. De vijf belangrijkste elementen van de versterkte kredietsteun waren een vast rentetarief met volledige toewijzing, uitbreiding van de lijst van beleenbaar onderpand, langere looptijden voor herfinancieringsoperaties, verschaffing van liquiditeit in vreemde valuta's en ondersteuning van de financiële markten door een afgepast maar significant programma voor aankoop van gedekte obligaties. Met de nationale regeringen van de lidstaten is een nauwgezette afstemming nodig ten aanzien van hun programma's, vooral tegen de achtergrond van de financiële crisis in Griekenland en nu Ierland en het sombere perspectief van verspreiding hiervan.</p>
    </intervention>
    <intervention id="2-884" speaker_id="96856" name="George Sabin Cutaş" is_mep="True" mode="written">
      <p sl="ro">Ik heb gestemd voor het jaarverslag 2009 van de Europese Centrale Bank. Het bevat namelijk een aantal voorstellen voor maatregelen die gunstig zouden kunnen zijn voor de Europese economie. Onder andere gaat het om een permanent mechanisme voor het beschermen van de eurozone tegen speculatieve aanvallen, het controleren van de activiteiten van de huidige ratingbureaus en het eventueel oprichten van een Europees ratingbureau. Als rapporteur voor mijn fractie heb ik daarnaast onderstreept dat het Groei- en Stabiliteitspact in de huidige vorm beperkingen kent. Het Pact zou moeten worden aangevuld met een waarschuwingssysteem, dat de coördinatie van economisch beleid binnen de Europese Unie moet versterken.</p>
    </intervention>
    <intervention id="2-278" speaker_id="28310" name="Edite Estrela" is_mep="True" mode="written">
      <p sl="pt">Ik heb voor dit verslag gestemd, omdat ik van oordeel ben dat het economisch beleid binnen de eurozone toe is aan hervorming en een betere coördinatie vergt, aangezien de financiële crisis heeft aangetoond dat het huidige systeem niet naar behoren functioneert. Bij de voorstellen voor versterking van het Groei- en Stabiliteitspact moet rekening worden gehouden met de concurrentiekloof tussen de Europese economieën, ter stimulering van een banenscheppende groei.</p>
    </intervention>
    <intervention id="2-279" speaker_id="96977" name="Diogo Feio" is_mep="True" mode="written">
      <p sl="pt">De huidige crisis biedt ons de gelegenheid om zaken die in het verleden fout zijn gelopen te herzien en te verbeteren. Het is van essentieel belang het Groei- en Stabiliteitspact te versterken en toezicht uit te oefenen op de naleving ervan willen wij toekomstige onevenwichtigheden in de eurozone voorkomen. De oprichting van een Europees Comité voor systeemrisico's en de vervanging van de huidige toezichthoudende comités door drie nieuwe Europese toezichthoudende autoriteiten zijn maatregelen die het economisch toezicht ten goede zullen komen. Verder ben ik het met de rapporteur eens dat voorzichtig moet worden omgesprongen met initiatieven die gericht zijn op de regulering van financiële markten. Zoals we al zo vaak hebben gezegd, betekent betere wetgeving niet noodzakelijk meer wetgeving.</p>
    </intervention>
    <intervention id="2-883" speaker_id="96899" name="José Manuel Fernandes" is_mep="True" mode="written">
      <p sl="pt">Sinds de inwerkingtreding van het Verdrag van Lissabon heeft de ECB de status van EU-instelling en draagt het Parlement meer verantwoordelijkheid als instelling waar de ECB verantwoording aflegt tegenover de Europese burgers. Het jaarverslag 2009 van de ECB gaat op de eerste plaats over de respons van de ECB op de crisis, over de exitstrategie en over governance. De financiële crisis, die ongeveer twee jaar geleden begon met de hypotheekcrisis in de VS, sloeg snel over naar de EU en werd ook een economische crisis die de reële economie trof. Het reële bbp in de eurozone is in 2009 met 4,1 procent gekrompen, de gemiddelde algemene begrotingstekortquote in de eurozone is toegenomen tot ongeveer 6,3 procent en de verhouding staatsschuld/bbp is gestegen van 69,4 procent in 2008 tot 78,7 procent in 2009.</p>
      <p sl="pt">Het is een goede zaak dat de ECB de rentetarieven naar beneden heeft bijgesteld tot 1 procent en is doorgegaan met substantiële en nooit eerder getroffen uitzonderingsmaatregelen ter ondersteuning van de kredietmarkt. Op die manier werden vele financiële instellingen voor instorten behoed. De liquiditeit werd echter niet altijd doorgesluisd naar de reële economie. Deze crisis heeft duidelijk aangetoond dat er behoefte bestaat aan meer transparantie, een beter risicobeheer op de financiële markten en gezonde overheidsfinanciën en dat we dringend onze geloofwaardigheid moeten herstellen.</p>
    </intervention>
    <intervention id="2-280" speaker_id="1164" name="Bruno Gollnisch" is_mep="True" mode="written">
      <p sl="fr">Het internationale financiële systeem is echt amoreel en immoreel. Met de laatste ontwikkelingen van de crisis in Ierland kan de bancaire sector ervan verzekerd zijn dat de banken op de lange termijn kunnen doorgaan met het spekken van de aandeelhouders en het nemen van risico's, omdat de staten en de Europese belastingbetalers altijd klaar zullen staan om de banken te redden. Privatisering van winsten en socialisering van verliezen op grote schaal … Kop, ik win, munt, jij verliest … Het is paradoxaal en schandalig dat de beursberoering over de Ierse overheidsschuld het directe gevolg is van de steun die de Ierse staat aan zijn banken heeft verleend. Die steun heeft het tekort tot een ongekend dieptepunt gebracht en de schuld laten exploderen. En de banken die ermee zijn gered, of hun zusterbanken, speculeren er nu tegen. De belangrijkste les van dit alles is echter dat de euro als een molensteen om de nek van de lidstaten hangt en dat het beleid van de Europese Centrale Bank en de wisselkoers van de euro slechts op Duitsland zijn afgestemd. De staten die zich het beste redden zijn de staten die speelruimte hebben behouden met hun munt en hun wisselkoersen. Dat wil zeggen met hun nationale munt! Het wordt tijd dat eenieder hier de conclusies uit trekt.</p>
    </intervention>
    <intervention id="2-882" speaker_id="96667" name="Alan Kelly" is_mep="True" mode="written">
      <p sl="en">Dit initiatief van het Parlement is dit jaar van bijzonder belang, aangezien het de EP-leden de kans geeft hun mening te geven over de manier waarop de Europese Centrale Bank heeft gereageerd op de bankencrisis. Onze stemming hierover gaf ons ook de gelegenheid om iets te zeggen over enkele van de andere aspecten van het huidige economische klimaat, zoals de oorzaken van de crisis, bestuur en hervorming van de financiële markt. Het is belangrijk dat de stem van de volksvertegenwoordiging van de Europese Unie wordt gehoord over zo'n belangrijk onderwerp.</p>
    </intervention>
    <intervention id="2-281" speaker_id="1922" name="Thomas Mann" is_mep="True" mode="written">
      <p sl="de">Ik heb mijn steun gegeven aan het jaarverslag 2009 van de Europese Centrale bank aangezien hierin niet alleen duidelijk de consequente acties worden benadrukt die de ECB heeft genomen, maar ook de primaire doelstelling van het handhaven van de prijsstabiliteit. Gedurende de crisis in 2009 heeft de ECB effectief geageerd en gereageerd. Op onafhankelijke en vastberaden wijze heeft de ECB het fundament gelegd voor een blijvend klimaat van vertrouwen. Ons belangrijkste voorstel voor verbetering dient echter wel consequent in praktijk te worden gebracht. Met andere woorden, de ECB dient haar activiteiten transparanter te maken om haar legitimiteit verder te vergroten. Op grond van het nieuwe Verdrag van Lissabon dat op 1 december 2009 in werking is getreden, is de ECB voortaan ook een EU-orgaan. Ik vind dat een zeer goede zaak omdat de ECB in eerste instantie verantwoording aan het Parlement verschuldigd is, iets waar veel mensen zich niet bewust van zijn. De ECB moet ook in de toekomst in staat zijn zonder politieke beïnvloeding onafhankelijke financiële beleidsbesluiten te nemen en deze tegenover de burgers, die wij per slot van rekening vertegenwoordigen, te rechtvaardigen.</p>
      <p sl="de">De ECB was en is een betrouwbare bondgenoot bij het vinden van evenwicht tussen een solide overheidsfinanciering en de noodzakelijke vermindering van de staatsschulden in de lidstaten. De ECB heeft continu onderstreept dat de eurozone een stabiliteitspact nodig heeft dat autoriteit uitstraalt. Een dergelijk pact moet naar de letter worden toegepast en mag niet omzeild of ondermijnd worden.</p>
    </intervention>
    <intervention id="2-282" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd, waarin het jaarverslag van de ECB voor 2009 werd onderzocht. Mijn fractie (de S&amp;D-Fractie) heeft het verslag gebruikt om aan te dringen op ons macro-economische kernbeleid, waaronder: coördinatie van macro-economisch beleid door de lidstaten, een permanent crisisbeheersingskader, een versterkt Groei- en Stabiliteitspact, de mogelijkheid van de oprichting van een Europees kredietbeoordelingsbureau, krediet voor het mkb en flexibel beëindigen van overheidssteun na een crisis.</p>
    </intervention>
    <intervention id="2-881" speaker_id="96978" name="Nuno Melo" is_mep="True" mode="written">
      <p sl="pt">De ernstige economische crisis die zich over de gehele wereld heeft verspreid, is sterk voelbaar in de EU. De respons van de Europese Centrale Bank op de crisis is doeltreffend gebleken, al was er in sommige opzichten sprake van een laattijdige reactie of een gebrek aan assertiviteit, met name voor wat betreft de maatregelen om de rentetarieven te verlagen. Op dit vlak hebben de centrale banken van het Verenigd Koninkrijk en de Verenigde Staten een drastischer en doeltreffender beleid ten uitvoer gelegd.</p>
      <p sl="pt">Wij moeten lering trekken uit onze fouten, zodat die in de toekomst voorkomen kunnen worden. De financiële crisis in sommige landen binnen de eurozone is een ernstige zaak voor de eurozone als geheel en toont aan dat de eurozone niet naar behoren functioneert. Hieruit blijkt de noodzaak van hervorming en van krachtiger coördinatie van het economisch beleid binnen de eurozone. Deze taak moet worden uitgevoerd door alle landen van de eurozone, zodat de eurozone eindelijk geconsolideerd wordt en snel kan ontsnappen aan de druk die ze thans te verduren heeft.</p>
    </intervention>
    <intervention id="2-880" speaker_id="96999" name="Alexander Mirsky" is_mep="True" mode="written">
      <p sl="lv">Het verslag van de heer Balz heeft geen duidelijkheid verschaft in de vraag op welke wijze de Europese Centrale Bank (ECB) tijdens de crisis toezicht heeft gehouden op transacties en het monetaire beleid en deze gereglementeerd heeft. Het is slechts een poging de activiteiten van de bank in vage en behoedzame bewoordingen te hullen. In werkelijkheid is het essentieel om niet alleen de stand van zaken te definiëren, maar ook om alle symptomen te voorkomen die een bedreiging vormen voor de ontwikkeling van de economie. Pas dan kunnen er tijdig voorbereidingen worden getroffen en kunnen financiële schulden, zoals het begrotingstekort van Griekenland van 110 miljard euro, het begrotingstekort van Hongarije van 28 miljard euro en het begrotingstekort van Letland van 7,8 miljoen euro in zijn geheel worden vermeden. Desalniettemin ben ik van mening dat het ECB-verslag in zijn geheel genomen een positieve stap is.</p>
    </intervention>
    <intervention id="2-879" speaker_id="97197" name="Alfredo Pallone" is_mep="True" mode="written">
      <p sl="nl">Ik heb voor het verslag van collega Balz gestemd, met wie ik binnen de Commissie economische en monetaire zaken heb samengewerkt aan dit dossier.</p>
      <p sl="nl">De afgelopen jaren van economische crisis is de rol van de Europese Centrale Bank cruciaal geweest en vaak waren de vertegenwoordigers van de ECB van doorslaggevend belang bij het signaleren van problemen in de eurozone. De lidstaten hebben niet altijd geluisterd, maar de coördinatie die het instituut in Frankfurt bood, kan alleen maar positief worden beoordeeld. Het pakket met steunmaatregelen dat werd samengesteld en aan Griekenland werd bezorgd, evenals de snelle reacties waren er niet geweest zonder een autoriteit en een instelling als de Europese Centrale Bank.</p>
      <p sl="nl">Met de recente goedkeuring van het pakket over de Europese toezichthoudende autoriteiten krijgt de ECB meer bevoegdheden en gezag om toezicht te houden op en te waarschuwen voor afwijkingen van het systeem. Dit is essentieel, zoals het ook essentieel is dat de ECB onafhankelijk blijft en niet onder de invloedsfeer van een bepaalde lidstaat komt.</p>
    </intervention>
    <intervention id="2-283" speaker_id="96900" name="Georgios Papanikolaou" is_mep="True" mode="written">
      <p sl="el">Het jaarverslag van de ECB gaat over de reactie van de bank op de crisis en haar exitstrategie daaruit gedurende 2009. Aan de andere kant legt het Europees Parlement in zijn verslag – waar ik vóór heb gestemd – bijzondere nadruk op het geleidelijk intrekken van de maatregelen van de ECB die in 2008 zijn toegepast als gevolg van de financiële crisis (rentetarief van 1 procent, meer liquiditeit op de markten en inflatie onder de 2 procent).</p>
      <p sl="el">Dit is van bijzondere betekenis voor Griekenland en andere lidstaten van de eurozone omdat in dit geval de economische recessie niet alleen niet eindigde in 2009, maar zich integendeel ontwikkelde tot een ernstige begrotingscrisis. Welke benadering de ECB daarom ook kiest, deze benadering zal met de nieuwe gegevens rekening moeten houden en in nauwe samenwerking met de lidstaten, die momenteel worden getroffen door de schuldencrisis, toegepast moeten worden.</p>
    </intervention>
    <intervention id="2-878" speaker_id="28406" name="Miguel Portas" is_mep="True" mode="written">
      <p sl="pt">Ik stem tegen dit verslag. Het negeert of althans onderschat het recessieve effect van de gelijktijdige tenuitvoerlegging door het merendeel van de EU-lidstaten van beleidsmaatregelen om de overheidsuitgaven terug te dringen, net op een moment dat de EU de grote recessie van 2008 achter zich begon te laten. Wie dit verslag aanvaardt, stemt tegen de voortzetting van het gecoördineerde stimuleringsbeleid van 2009. De neoliberale ideologie die in de Europese Centrale Bank (ECB) de toon aangeeft en inflatie beschouwt als een immer op de loer liggende dreiging, zelfs wanneer er een enorm potentieel aan productiecapaciteit voorhanden is, zorgt ervoor dat de financiële markten de eurozone gegijzeld houden. Deze ideologie heeft ons er opnieuw aan herinnerd dat bezuinigingen alleen onvoldoende zijn en dat werk moet worden gemaakt van een nominale verlaging van de lonen en een verdere deregulering van de arbeidsmarkt.</p>
      <p sl="pt">De daling van de totale vraag zal negatieve gevolgen hebben voor de tenuitvoerlegging van de begroting door Griekenland en Ierland in 2011. Ik hoor de ECB al zeggen dat het bezuinigingsbeleid wel de juiste oplossing was, maar duidelijk niet ver of diep genoeg ging. Dit verslag is je reinste intellectueel bedrog.</p>
    </intervention>
    <intervention id="2-877" speaker_id="96903" name="Paulo Rangel" is_mep="True" mode="written">
      <p sl="pt">De huidige economische en financiële crisis heeft aangetoond dat de EU dringend hervormingen moet doorvoeren om het toezicht op en de coördinatie van het economisch beleid in de eurozone te versterken en het vertrouwen in de Europese overheidsfinanciën te herstellen.</p>
      <p sl="pt">Er worden belangrijke stappen in deze richting gezet, met name via de oprichting van een Europees Comité voor systeemrisico's (ECSR), dat macroprudentieel toezicht moet uitoefenen op het financiële stelsel in de EU. Het is echter van vitaal belang voortgang te maken met de voorstellen voor de versterking van het Groei- en Stabiliteitspact, niet alleen om de begrotingsconsolidatie te waarborgen, maar ook om andere macro-economische onevenwichtigheden aan te pakken en de handhavingsprocedures aan te scherpen. Dit verslag, dat mijn goedkeuring wegdraagt, vestigt tevens de aandacht op het feit dat de bezuinigingspakketten die door de regeringen van de lidstaten zijn aangenomen hun capaciteit om het economisch herstel in de hand te werken niet aan banden mogen leggen. Het komt erop aan een evenwicht te bereiken tussen het proces van begrotingsconsolidering en het voorzien in de behoefte aan investeringen in werkgelegenheid en duurzame groei. Daarvoor moet gebruik worden gemaakt van maatregelen en instrumenten die zin en richting geven aan de inspanningen waartoe de burgers worden verplicht en het einde van de tunnel zichtbaar maken.</p>
    </intervention>
    <intervention id="2-284" speaker_id="28409" name="Raül Romeva i Rueda" is_mep="True" mode="written">
      <p sl="en">In dit verslag wordt het jaarverslag van de Europese Centrale Bank (ECB) over 2009 en het werk dat de ECB in dat jaar heeft verricht geëvalueerd. Aangezien de verklaring van het Europees Parlement over het jaarverslag van de ECB over 2008 was vertraagd als gevolg van de verkiezingen in 2009, was er niet veel tijd verstreken sinds de vorige verklaring van het Europees Parlement over de activiteiten van de ECB. Het verslag over 2008 ging voornamelijk over het functioneren van de ECB in de financiële en economische crisis. Helaas is de situatie sindsdien niet veranderd. Het economische, financiële en steeds meer ook het politieke handelen wordt nog altijd in hoge mate gedomineerd door de crisis. Het jaarverslag van de ECB over 2009 gaat dus nog hoofdzakelijk over de reactie van de ECB op de crisis, de exitstrategie en onderwerpen op het gebied van bestuur.</p>
    </intervention>
    <intervention id="2-285" speaker_id="23787" name="Czesław Adam Siekierski" is_mep="True" mode="written">
      <p sl="pl">De afgelopen tijd heeft het werk van de Europese Centrale Bank zich geconcentreerd op de bestrijding van de financiële crisis en op pogingen om de stabiliteit van de economische en monetaire unie te herstellen. Om met de gevolgen van zo'n ernstige crisis om te kunnen gaan, zijn individuele landen genoodzaakt om een nieuw model van economisch bestuur in te voeren. De Europese Centrale Bank zou maatregelen moeten steunen die leiden tot het herstel van het begrotingsevenwicht door de terugbetaling van bestaande leningen te stimuleren in plaats van nieuwe leningen te geven aan economieën met een hoge schuldenlast.</p>
      <p sl="pl">De financiële crisis in individuele lidstaten van de Europese Unie vormt een grote bedreiging voor de stabiliteit van de euro. De crisis toont tevens de tekortkomingen in de werking van de eurozone aan en vestigt de aandacht op de behoefte aan hervorming en meer doeltreffende economische consolidatie in de lidstaten van de Unie. Aandacht moet ook worden geschonken aan het ontwikkelen van preventieve mechanismen in het geval van een verergering van de huidige crisis of indien er een nieuwe fase van de crisis zou aanbreken. De Europese Unie en de eurozone kunnen zelfs sterker uit de crisis komen dan ze waren, maar we moeten de juiste conclusies trekken uit de ervaringen van de afgelopen maanden. Ik ben ervan overtuigd dat de Europese Centrale Bank en de regeringen van de individuele lidstaten van de EU een cruciale rol zullen spelen in dit proces.</p>
    </intervention>
    <intervention id="2-286" speaker_id="97016" name="Angelika Werthmann" is_mep="True" mode="written">
      <p sl="de">Het jaarverslag van de Europese Centrale Bank (ECB) is voornamelijk een onderzoek naar de wijze waarop de ECB op de financiële en economische crisis heeft gereageerd. De ECB heeft snel gereageerd en succesvol geïntervenieerd. Door het nemen van een aantal buitengewone maatregelen heeft zij de liquiditeitstekorten op de markten verminderd. Die maatregelen moeten nu echter weer behoedzaam en geleidelijk ontmanteld worden, want per definitie mogen "buitengewone maatregelen" nooit de regel worden. De banken moeten hun onafhankelijkheid behouden. Dat geldt inmiddels ook voor die lidstaten die, vanwege het verlies aan vertrouwen bij de spelers op de financiële markten, op de interventie van de ECB aangewezen waren teneinde toegang tot financiële middelen te krijgen. De Europese Centrale Bank benadrukt continu dat zij onafhankelijk is, maar gedurende de recente crisis leek dit niet langer belangrijk genoeg voor ons te zijn om die ECB ook inderdaad nog langer als onafhankelijk te beschouwen. Als gevolg van de zeer omvangrijke kapitaalinjectie voor Ierland in de vorm van noodleningen aan het Ierse bancaire stelsel en door de aankoop van overheidsobligaties, is de ECB nu zelf afhankelijk van de acceptatie door Ierland van het noodpakket van de EU zodat het land die leningen van de ECB uiteindelijk ook weer zal aflossen. De ECB dient zich tegen alle pogingen te verzetten die bedoeld zijn om van haar een politiek orgaan te maken.</p>
    </intervention>
    <intervention id="2-876" speaker_id="99419" name="Charalambos Angourakis" is_mep="True" mode="written">
      <p sl="el">Het verslag van het Europees Parlement over de ontwikkeling van de politiek-strategische capaciteiten van de EU toont het afstotelijke imperialistische gezicht van de EU en de politieke vertegenwoordigers van het kapitaal. Het vormt een macaber handboek voor het uitvoeren van de imperialistische interventies van de EU en het begaan van misdaden tegen de volkeren. Onverholen schaart het zich achter de "nieuwe doctrine" van de ΝΑVΟ om "interne en externe veiligheid met elkaar te verbinden" en roept het de EU op haar politieke en militaire krachten te organiseren en te plannen zodat zij direct met gezamenlijke politieke en militaire krachten kan interveniëren in elke hoek van de wereld, in naam van zogenaamde "crisisbeheersing" en "vredeshandhaving". Zonder een blad voor de mond te nemen stellen de politieke vertegenwoordigers van de monopolies een reeks maatregelen voor om de efficiëntie van de militaire missies van de EU te vergroten zodat haar positie in de interne imperialistische strijd wordt versterkt, een strijd die met een ongekende hevigheid woedt zowel op internationaal niveau als binnen de EU. De voorstellen omvatten een permanent EU-operatiecentrum, een "gemeenschappelijke crisiseenheid", de samenstelling van "geïntegreerde politie-eenheden", beter gebruik van het Europees Gendarmeriekorps, samenstelling van "politieke crisisresponsgroepen", nauwere samenwerking met de ΝΑVΟ, terbeschikkingstelling van de "politieke capaciteiten van de EU" aan de ΝΑVΟ, harmonisering van de "ontwikkelingscapaciteiten" van de EU met de NAVO-standaards.</p>
    </intervention>
    <intervention id="2-288" speaker_id="39722" name="Sebastian Valentin Bodu" is_mep="True" mode="written">
      <p sl="ro">Het wordt duidelijk dat de interne en externe veiligheid steeds meer van elkaar afhankelijk zijn en daarom is het ontwikkelen van beleid en capaciteit voor crisisbeheersing en conflictpreventie in feite een investering in de veiligheid van de burgers van de Europese Unie. De Europese dienst voor extern optreden zou een hoofdrol moeten spelen in de ontwikkeling van een werkelijk overkoepelende Europese aanpak van civiele en militaire crisisbeheersing en conflictpreventie, door de EU afdoende structuren, mensen en middelen te bieden om haar wereldwijde verantwoordelijkheden na te komen. De oprichting van de EDEO maakt het noodzakelijk dat de structuren van het GVDB onder de paraplu van de EDEO komen, inclusief het directoraat crisisbeheersing en planning, het civiel plannings- en uitvoeringsvermogen, de militaire staf van de Europese Unie en het situatiecentrum. De hoge vertegenwoordiger van de Unie voor buitenlandse zaken en veiligheidsbeleid moet hierover het direct gezag en de verantwoordelijkheid krijgen.</p>
      <p sl="ro">Het is diens directe plicht om te zorgen dat deze structuren worden geïntegreerd en coherent functioneren. Ter stimulering van de ontwikkeling van een alomvattende benadering van de EU is er behoefte aan een nauwe coördinatie tussen de EDEO en alle andere relevante eenheden binnen de Commissie, met name de eenheden die zich bezighouden met ontwikkeling, humanitaire hulp, burgerbescherming en volksgezondheid.</p>
    </intervention>
    <intervention id="2-289" speaker_id="29074" name="Vito Bonsignore" is_mep="True" mode="written">
      <p sl="nl">Ik complimenteer de rapporteur en collega Ehler omdat hij een fundamenteel onderwerp voor de Europese Unie onder de aandacht van dit Parlement heeft gebracht, namelijk de civiel-militaire samenwerking.</p>
      <p sl="nl">Ik heb voor dit verslag gestemd omdat ik het eens ben met de noodzaak om een nauwere civiel-militaire samenwerking te hebben om doeltreffender te kunnen reageren op de huidige crises en veiligheidsbedreigingen, waaronder ook natuurrampen.</p>
      <p sl="nl">Ik waardeer het idee voor een witboek van de Europese Unie over veiligheid en defensie, gebaseerd op stelselmatige en gedetailleerde veiligheids- en defensieanalyses door de lidstaten overeenkomstig gemeenschappelijke criteria en tijdschema's, waarin de doelstellingen, belangen en behoeften van de Unie duidelijk worden omschreven, in verhouding tot de beschikbare middelen.</p>
      <p sl="nl">De recente ramp op Haïti heeft voor de EU duidelijk gemaakt dat er behoefte is aan een betere coördinatie en snellere inzet van militaire troepen in geval van rampen, vooral wat de luchttransportcapaciteiten betreft. Gezien het belang van dergelijke missies is het volgens mij noodzakelijk dat de financiën sneller beschikbaar worden gesteld en dat er met het oog op de transparantie voor elke missie in een aparte begrotingslijn wordt voorzien.</p>
    </intervention>
    <intervention id="2-875" speaker_id="96849" name="Alain Cadec" is_mep="True" mode="written">
      <p sl="fr">De rapporteur benadrukt met succes de noodzaak om de samenwerking en de taakverdeling tussen civiele en militaire middelen op het gebied van crisisbeheersing te verbeteren. Momenteel blijft het onderscheid tussen de strategische en de operationele dimensies vaag. Ik steun daarom het voorstel van de rapporteur om een permanente structuur in te stellen voor de operationele planning en uitvoering van militaire operaties. Met betrekking tot de ontwikkeling van civiel-militaire capaciteiten is het wenselijk dat de lidstaten doelstellingen vaststellen die overeenkomen met hun middelen in termen van beschikbaar personeel. Het ontstaan van daadwerkelijke financiële solidariteit tussen de lidstaten zou ook op zijn plaats zijn. Tot slot zou een grotere synergie tussen het civiele en militaire onderzoek een belangrijk voordeel zijn, waarmee herhalingen, doublures en dus onnodige uitgaven vermeden kunnen worden.</p>
    </intervention>
    <intervention id="2-874" speaker_id="96775" name="Lara Comi" is_mep="True" mode="written">
      <p sl="it">"Si vis pacem, para bellum " (Als je vrede wilt, bereid je dan voor op oorlog) zeiden ze in de oudheid. Gelukkig zijn de tijden van de wapenwedloop inmiddels voorbij. Niettemin is het principe, dat de inspiratiebron vormde voor deze Latijnse uitspraak, ook vandaag de dag nog van toepassing. Er kan geen sprake zijn van serieuze en geloofwaardige vredesinspanningen, als er geen condities bestaan om de vrede in stand te houden volgens eerlijke en objectieve regels.</p>
      <p sl="it">In het bijzonder dient de EU, zonder zich te willen mengen in alle geschillen die kunnen ontstaan, als belangrijke economische en politieke macht van zich te laten horen indien verschillende belangen spelen van welke aard of omvang dan ook. Indien nodig zelfs via de inzet van militaire middelen om de orde en de vrede te herstellen, als een voorwaarde voor het oplossen van conflicten. Derhalve kan een grotere autonomie en eenheid en een nauwere band met de NAVO en met overige bestaande instellingen alleen maar leiden tot een toename van het gezag, de geloofwaardigheid, en de samenhang van Europa.</p>
    </intervention>
    <intervention id="2-873" speaker_id="33997" name="Corina Creţu" is_mep="True" mode="written">
      <p sl="ro">Het is wenselijk dat het instellen van de Europese dienst voor extern optreden (EDEO) bijdraagt aan de ontwikkeling van een werkelijk alomvattende Europese aanpak van de civiele en militaire crises op Europees niveau, conflictpreventie en vredesopbouw, door de EU voldoende structuren, menskracht en financiële middelen ter beschikking te stellen ter invulling van haar wereldwijde verantwoordelijkheden conform het Handvest van de VN. Aangezien het handhaven van vrede en veiligheid de belangrijkste verantwoordelijkheid is van de VN-veiligheidsraad, is het nodig dat de EU en de VN nauw samenwerken op het gebied van civiele en militaire crisisbeheersing, met name als het gaat om hulpoperaties waarbij het Bureau voor de coördinatie van humanitaire zaken (UNOCHA) de hoofdrol speelt. Daarnaast is het wenselijk om deze samenwerking te consolideren, met name op de gebieden waar een organisatie de bevoegdheden van een andere gaat overnemen, vooral bezien in het licht van de gemengde ervaringen in Kosovo.</p>
    </intervention>
    <intervention id="2-290" speaker_id="28310" name="Edite Estrela" is_mep="True" mode="written">
      <p sl="pt">Ik heb voor dit verslag gestemd, omdat ik van oordeel ben dat voor doeltreffende reacties op de crises en veiligheidsbedreigingen van vandaag de dag, waaronder ook natuurrampen, vaak zowel burgerlijke als militaire vermogens moeten worden aangesproken, en dat daarom nauwere samenwerking tussen die twee nodig is.</p>
    </intervention>
    <intervention id="2-291" speaker_id="96977" name="Diogo Feio" is_mep="True" mode="written">
      <p sl="pt">Wij wonen in een wereld waarin enerzijds de kans op een conventionele aanval op de EU of een van haar lidstaten steeds kleiner wordt en anderzijds dreigingen steeds vager worden en meer over de gehele wereld verspreid raken, of het nu gaat om internationale terreuracties, cyberaanvallen op vitale IT-systemen, aanvallen van langeafstandsraketten op Europese doelwitten of piraterij in internationale wateren. Als organisatie die zich inzet voor vredeshandhaving, conflictpreventie, wederopbouw na conflicten en versterking van de internationale veiligheid moet de EU in staat zijn op te treden als een wereldspeler die de veiligheid van haar burgers op haar grondgebied kan waarborgen. Het is mijns inziens dan ook essentieel dat de EU haar samenwerking verleent in het kader van de Verenigde Naties en op Euro-Atlantisch gebied samenwerkt met de NAVO. Die heeft dit weekend overigens zijn nieuw strategisch concept goedgekeurd. Doel is het aanscherpen van het vermogen van de NAVO om niet-conventionele dreigingen aan te pakken en het versterken van de banden met de Europese Unie, onder meer via het bevorderen van de 'praktische samenwerking bij operaties in alle mogelijke soorten crises, van gecoördineerde planning tot wederzijdse steun ter plekke'.</p>
    </intervention>
    <intervention id="2-872" speaker_id="96899" name="José Manuel Fernandes" is_mep="True" mode="written">
      <p sl="pt">De EU heeft zich voorgenomen een gemeenschappelijk beleid en een gemeenschappelijk optreden te formuleren om de vrede te bewaren, conflicten te voorkomen, de wederopbouw na conflicten te consolideren en de internationale veiligheid te verhogen in overeenstemming met de beginselen van het Handvest van de VN. Via haar civiele crisisbeheersing levert de EU reeds een duidelijke bijdrage aan de veiligheid in de wereld, waarbij zij uiting geeft aan haar kernwaarden en kernbeginselen. De oprichting van de Europese dienst voor extern optreden (EDEO) moet een verdere bijdrage leveren aan de uitwerking van een waarachtige Europese aanzet tot civiele en militaire crisisbeheersing, conflictpreventie en vredesopbouw, en moet de EU toerusten met adequate structuren, voldoende personeel en financiële middelen waarmee zij haar mondiale verantwoordelijkheid kan waarmaken. In dit verband dring ik aan op verdere inspanningen om de geldverschaffing voor civiele missies te bespoedigen en besluitvormingsprocedures en uitvoeringsregelingen te vereenvoudigen. Dit betekent dat de Raad op korte termijn passende stappen moet zetten voor de oprichting van het startfonds zoals bedoeld in artikel 41 van het Verdrag betreffende de Europese Unie (VEU), na overleg met het Europees Parlement.</p>
    </intervention>
    <intervention id="2-292" speaker_id="4466" name="Ilda Figueiredo" is_mep="True" mode="written">
      <p sl="pt">Dit verslag is een goede weerspiegeling van de crisis van het kapitalisme en de kanonneerbootpolitiek waarmee de EU die crisis wil aanpakken, in samenspraak met de NAVO en de VS.</p>
      <p sl="pt">Het lijdt geen twijfel dat de woordvoerders van de belangen van het grootkapitaal – de meerderheid van de leden van het Parlement – alles in het werk stellen om de historische en huidige verantwoordelijkheid van de EU voor de veiligheidsproblemen in de wereld te verbergen. Daarom houdt deze resolutie de thesis van de preventieve oorlog in stand en staaft ze dat standpunt met het misleidende argument dat een dergelijk interventiebeleid nodig is om de 'veiligheid' van de burgers van de EU-lidstaten te waarborgen. Dit betekent dat de soevereiniteit van landen en volkeren met voeten wordt getreden en dat oorlog wordt gevoerd overal waar en telkens wanneer de belangen van de grote economische groepen van de EU in gevaar zijn. De oprichting van de Europese dienst voor extern optreden zal deze situatie alleen maar verergeren.</p>
      <p sl="pt">Uit de feiten blijkt steeds duidelijker dat de EU deel uitmaakt van de dreiging die de mensen boven het hoofd hangt. In tijden waarin belangrijke rechten aan werknemers worden ontnomen en aan de burgers draconische maatregelen worden opgelegd onder het voorwendsel van een tekort aan middelen is het absoluut onaanvaardbaar dat wordt geïnvesteerd in de aankoop van wapens en de versterking van de oorlogsindustrie.</p>
    </intervention>
    <intervention id="2-293" speaker_id="2073" name="Richard Howitt" is_mep="True" mode="written">
      <p sl="en">Met betrekking tot de stemming over de resolutie in het verslag van de heer Ehler kan ik zeggen dat de afgevaardigden van Labour in het Europees Parlement tot hun genoegen hun steun hebben kunnen verlenen. Mijn Labour-collega's en ik zijn verheugd dat we onze steun kunnen verlenen aan positieve civiel-militaire samenwerking en een betere capaciteitsopbouw om te helpen de vrede te bewaren, conflicten te voorkomen en de wederopbouw na conflicten te versterken. In deze tijd van financiële moeilijkheden in Europa zetten wij echter vraagtekens bij de noodzaak van de oprichting van een permanent operationeel hoofdkwartier van de EU en de toegevoegde waarde die dat zou hebben voor het positieve werk dat al wordt gedaan.</p>
    </intervention>
    <intervention id="2-294" speaker_id="1403" name="David Martin" is_mep="True" mode="written">
      <p sl="en">Ik verwelkom enkele aspecten van dit verslag, dat gaat over civiel-militaire samenwerking en de ontwikkeling van civiel-militaire capaciteiten. Ik ben met name blij met de samenwerking op het gebied van humanitaire crises en natuurrampen.</p>
    </intervention>
    <intervention id="2-871" speaker_id="96978" name="Nuno Melo" is_mep="True" mode="written">
      <p sl="pt">Aangezien wij doeltreffende reacties moeten bieden op de crises en veiligheidsbedreigingen van vandaag de dag, waaronder ook natuurrampen, moeten vaak zowel civiele als militaire capaciteiten worden aangesproken, en dat vergt een nauwere samenwerking tussen beide instrumenten. De ontwikkeling van de alomvattende benadering van de EU en van haar gecombineerde militaire en civiele crisisbeheersingscapaciteit zijn kenmerkende eigenschappen van het gemeenschappelijk veiligheids- en defensiebeleid (GVDB) en maken daarvan de eigenlijke meerwaarde uit. De oprichting van de Europese dienst voor extern optreden (EDEO) moet een verdere bijdrage leveren aan de uitwerking van een waarachtige Europese aanzet tot civiele en militaire crisisbeheersing, conflictpreventie en vredesopbouw, en moet de EU toerusten met adequate structuren, voldoende personeel en financiële middelen waarmee zij haar mondiale verantwoordelijkheid overeenkomstig het Handvest van de VN kan waarmaken.</p>
    </intervention>
    <intervention id="2-295" speaker_id="28255" name="Andreas Mölzer" is_mep="True" mode="written">
      <p sl="de">Ik heb tegen het verslag over civiel-militaire samenwerking en de ontwikkeling van civiel-militaire capaciteiten gestemd. In het verslag worden uitgebreid de huidige ontwikkelingen in het veiligheidsbeleid beschreven. Naar mijn idee worden er echter geen duidelijke, doorslaggevende en positieve antwoorden gegeven op de belangrijke vragen, zoals de vraag of de EU op de lange termijn op eigen benen kan staan of dat de zeer nauwe banden met de NAVO in stand zullen blijven waardoor de Unie uiteindelijk haar verantwoordelijkheden op het gebied van het buitenlands beleid aan de Verenigde Staten overdraagt.</p>
    </intervention>
    <intervention id="2-870" speaker_id="28279" name="Justas Vincas Paleckis" is_mep="True" mode="written">
      <p sl="en">Nu geleidelijk aan burgeroorlogen en etnische oorlogen in plaats van oorlogen tussen staten het beeld van de conflicten van de 21e eeuw gaan domineren, vervaagt de grens tussen vrede bewaren en vrede stichten steeds verder. Het veranderende karakter van de conflicten vraagt om intensievere samenwerking tussen burgerlijke en militaire vermogens. De zeer succesvolle door de EU geleide waarnemingsmissie in Atjeh (WMA) in 2005 en 2006 dient als een belangrijk voorbeeld en een herinnering aan hoe civiel-militaire synergieën tijdig en effectief de vrede kunnen verankeren en vertrouwen kunnen opbouwen in een instabiele omgeving. Terwijl het ontmantelingsteam, dat werd gedomineerd door militaire deskundigen, toezicht hield op het snelle en succesvolle ontwapeningsproces, spande het burgerteam van de WMA zich in om het proces om te vormen tot een platform voor verdere politieke dialoog en om te zorgen dat beide partijen zich op geloofwaardige wijze zouden inzetten voor blijvende vrede. De toepassing van burgerlijke en militaire expertise zou niet beperkt mogen blijven tot de technische aanduiding van het karakter van operaties, maar moet worden bepaald op basis van geschiktheid en kostenefficiëntie. Ik heb voor dit verslag gestemd omdat ik vind dat het een essentiële rol speelt in het bevorderen van de verdere ontwikkeling van een niet-agressief maar toch coherent en competent gezicht voor het buitenlands beleid van de EU.</p>
    </intervention>
    <intervention id="2-869" speaker_id="97197" name="Alfredo Pallone" is_mep="True" mode="written">
      <p sl="it">Ik heb vóór het verslag-Ehler gestemd, omdat ik van mening ben dat dit een belangrijk onderwerp is dat in het verslag op serieuze wijze wordt behandeld en waarbij rekening wordt gehouden met een aantal verschillende aspecten.</p>
      <p sl="it">De samenwerking die in het verslag is voorzien, is een typische activiteit van de moderne vredesoperaties, waarbij de militaire component samengaat met de burgerlijke (lokale autoriteiten, nationale, internationale en niet-gouvernementele organisaties en bureaus), om acceptabele levensomstandigheden te herstellen en aan te vangen met de wederopbouw. Dergelijke activiteiten dragen bij aan het garanderen en handhaven van de samenwerking tussen de militairen, de burgerlijke bevolking en lokale instellingen, met als doel de omstandigheden te creëren die nodig zijn om de gestelde doelstellingen te bereiken. Het is derhalve belangrijk dat de Europese Unie een dergelijke samenwerking ondersteunt en bevordert.</p>
    </intervention>
    <intervention id="2-868" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor dit verslag gestemd, omdat ik van oordeel ben dat het nodig is een betere coördinatie tussen de burgerlijke en militaire vermogens tot stand te brengen en voldoende middelen uit te trekken om de wereldwijde crisisbeheersingscapaciteit te versterken, als wij willen waarborgen dat de EU haar verantwoordelijkheden op het gebied van vredeshandhaving, conflictpreventie, versterking van de internationale veiligheid en bijstand aan plaatselijke bevolkingen bij rampen nakomt.</p>
    </intervention>
    <intervention id="2-296" speaker_id="28409" name="Raül Romeva i Rueda" is_mep="True" mode="written">
      <p sl="en">Wij hebben ons onthouden van stemming over dit verslag, omdat de inspanningen naar onze mening nog altijd te veel zijn gericht op militaire vermogens en te weinig op de burgerlijke en preventieve activiteiten.</p>
    </intervention>
    <intervention id="2-867" speaker_id="96773" name="Rafał Trzaskowski" is_mep="True" mode="written">
      <p sl="pl">Opnieuw heeft het Parlement zich krachtig uitgesproken voor de ontwikkeling van het gemeenschappelijk veiligheids- en defensiebeleid van de EU, ondanks het feit dat steeds wordt geweigerd het Parlement een actieve rol te laten vervullen in het vormgeven van dit beleid. We zijn ons allemaal bewust van de toegevoegde waarde van het beleid, dat vóór alles een kans vormt om militaire en civiele vermogens te combineren, hoewel er in de praktijk nog veel moet gebeuren, zoals in het verslag wordt benadrukt. Ik steun de integratie van de institutionele structuren van dit beleid in de Europese dienst voor extern optreden (EDEO), hoewel ik wil benadrukken, zoals ook de rapporteur heeft gedaan, dat de EDEO nauw moet samenwerken met structuren die binnen de Commissie blijven.</p>
    </intervention>
    <intervention id="2-297" speaker_id="4513" name="Geoffrey Van Orden" is_mep="True" mode="written">
      <p sl="en">Het beginsel van versterkte civiel-militaire samenwerking bij bepaalde activiteiten zouden we zeker steunen, ware het niet dat dit verslag een heel andere opzet heeft. Het gaat in feite over het voortzetten van de ambities van de EU op het gebied van defensie om de integratie van de EU te bevorderen. Deze doelstellingen steunen we niet. In het bijzonder: het idee van een EU-witboek over defensie dat expliciet "de mogelijkheden voor het bundelen van de middelen op EU-niveau [ …] in kaart moet brengen", de vraag om uitbreiding van het aantal werknemers voor het bemannen van dubbele militaire structuren van de EU, de oprichting van een permanent "operationeel hoofdkwartier voor de EU, dat verantwoordelijk zal zijn voor de operationele planning en uitvoering van militaire operaties van de EU" en het idee van een vooruitgeschoven groep naties ter bevordering van de defensie-integratie met behulp van het mechanisme van "permanente gestructureerde samenwerking" van het Verdrag van Lissabon. Er zijn nog veel meer voorbeelden. Om al die redenen hebben we tegen de resolutie gestemd.</p>
    </intervention>
    <intervention id="2-298" speaker_id="97016" name="Angelika Werthmann" is_mep="True" mode="written">
      <p sl="de">Op grond van het Verdrag van Lissabon is het gemeenschappelijk veiligheidsbeleid een van de concrete doelstellingen van de EU geworden. Doel is om de capaciteit van de Europese Unie te verbeteren om bij het crisisbeheer financiële, civiele en militaire middelen efficiënter beschikbaar te stellen en te gebruiken. Samen met de lidstaten die hieraan deel willen nemen, zullen militaire capaciteiten op EU-niveau worden ontwikkeld op basis van een permanente gestructureerde samenwerking (PSC). In het verslag-Ehler wordt opgeroepen om de voorwaarden voor een militaire samenwerking vast te leggen en om de PSC duidelijk te definiëren. Voor mij als Oostenrijkse zijn duidelijke definities van groot belang, met name met betrekking tot de solidariteitsbepaling zoals beschreven in artikel 222 van het Verdrag betreffende de werking van de Europese Unie en ook wat de bepaling betreft over de wederzijdse bijstand zoals neergelegd in artikel 42, lid 7, van het Verdrag betreffende de Europese Unie. In het onderhavige verslag wordt eveneens op dit punt om duidelijke definities verzocht. In de bepaling over de wederzijdse bijstand is eenduidig vastgelegd dat de betreffende verplichting het specifieke karakter van het veiligheids- en defensiebeleid van bepaalde lidstaten onverlet laat. Hierdoor wordt gegarandeerd dat de neutraliteit gehandhaafd blijft.</p>
      <p sl="de">Net als in het verleden blijft het ook op grond van de solidariteitsbepaling de verantwoordelijkheid van de lidstaten om te bepalen of, en in welke vorm, er een verzoek om bijstand van de EU wordt ingediend. Een reeks uiteenlopende rapportages in de media heeft echter tot grote onzekerheid onder de Oostenrijkse burgers geleid. Daarom hebben wij concrete informatie nodig over deze nieuwe militaire componenten van de EU.</p>
    </intervention>
    <intervention id="2-300" speaker_id="28310" name="Edite Estrela" is_mep="True" mode="written">
      <p sl="pt">Ik heb voor het verslag over het voorstel voor een verordening van het Europees Parlement en de Raad tot vaststelling van een langetermijnplan voor het ansjovisbestand in de Golf van Biskaje en de daarop vissende visserijtakken gestemd, omdat het ongetwijfeld zal bijdragen aan de instandhouding van biomassaniveaus die duurzame exploitatie mogelijk maken, op basis van wetenschappelijk advies.</p>
    </intervention>
    <intervention id="2-301" speaker_id="96977" name="Diogo Feio" is_mep="True" mode="written">
      <p sl="pt">Gelet op het belang van de ansjovisvisserij in de Golf van Biskaje, de schade die de sluiting van deze visserijtak aan de betrokkenen (vissers, nettenboeters, de conservenindustrie enzovoort) heeft berokkend en het feit dat de inkomstenderving niet is gedekt door de compenserende steun die door de lidstaten is geboden, moet dringend worden voorzien in een langetermijnplan voor het herstel van het ansjovisbestand, zodat de vissers opnieuw op ansjovis kunnen vissen zonder dat deze activiteiten een bedreiging vormen voor deze soort, die van vitaal belang is voor de Europese visserijsector en conservenindustrie. Met betrekking tot de vermindering van de visserijquota met 10 procent en de formules voor de berekening van de exploitatie moet ik zeggen dat het mijns inziens gaat om buitensporige maatregelen die geen rekening houden met de mogelijke economische en sociale gevolgen voor de betrokken sectoren en bevolkingsgroepen.</p>
    </intervention>
    <intervention id="2-866" speaker_id="96899" name="José Manuel Fernandes" is_mep="True" mode="written">
      <p sl="pt">Dit voorstel voor een verordening heeft ten doel een langetermijnplan voor het ansjovisbestand in de Golf van Biskaje en de daarop vissende visserijtakken vast te stellen. De ansjovisvisserij is sinds 2005 gesloten vanwege de instorting van het ansjovisbestand. Om het ansjovisbestand in de Golf van Biskaje op een niveau te brengen dat duurzame exploitatie mogelijk maakt, zijn beheersmaatregelen op de lange termijn nodig waarmee kan worden gewaarborgd dat de exploitatie van het bestand verenigbaar is met het beginsel van duurzame exploitatie. Anders gezegd, doel is om in de mate van het mogelijke de stabiliteit van de visserij te waarborgen en tegelijkertijd het risico op instorting van het bestand zo klein mogelijk te houden. Het verheugt me dat in dit verslag wordt gepleit voor een langetermijnplan veeleer dan voor jaarlijkse ad-hocmaatregelen voor de toekenning van vangstmogelijkheden, aangezien deze aanpak bijdraagt tot de stabiliteit van de visserijsector en garanties biedt voor een striktere controle en handhaving. Ik ga akkoord met het voorstel om steun voor toezicht, inspectie en bewaking te verlenen aan de bevoegde regionale autoriteiten, omdat zij dichter bij de realiteit staan, en acht het noodzakelijk dat vóór het begin van het nieuwe visserijseizoen een verslag wordt opgesteld en uitgebracht.</p>
    </intervention>
    <intervention id="2-302" speaker_id="96706" name="João Ferreira" is_mep="True" mode="written">
      <p sl="pt">De zorgwekkende staat van instandhouding van het ansjovisbestand in de Golf van Biskaje heeft in 2005 tot de sluiting van deze visserijtak geleid, met alle economische en sociale gevolgen van dien, een tragische situatie die in dit en andere gevallen zoveel mogelijk voorkomen en verlicht moeten worden. Inmiddels heeft het ansjovisbestand zich hersteld en kan er opnieuw op gevist worden. Wij zijn van oordeel dat beslissingen om visserijtakken te sluiten, weer te openen en de exploitatie van de bestanden aan voorwaarden te onderwerpen steeds in de eerste plaats gebaseerd moeten zijn op wetenschappelijke kennis en wetenschappelijk advies betreffende de staat van de bestanden. Daarom is het essentieel dat deze kennis zo accuraat en zo recent mogelijk is en dat er voldoende financiële middelen voor worden uitgetrokken, met name via de financiële instrumenten van het gemeenschappelijk visserijbeleid.</p>
      <p sl="pt">Langetermijnplannen zijn een belangrijk instrument van het visserijbeheer. Ze bieden garanties voor enerzijds de noodzakelijke instandhouding van de visbestanden op een duurzaam niveau en anderzijds middellangetermijnperspectieven voor de exploitatie van deze bestanden, wat onontbeerlijk is om economische en sociale stabiliteit te verschaffen aan de visserijsector en de lokale gemeenschappen die ervan afhankelijk zijn.</p>
    </intervention>
    <intervention id="2-303" speaker_id="1403" name="David Martin" is_mep="True" mode="written">
      <p sl="en">De ansjovisvangst in de Golf van Biskaje is in 2005 beëindigd als gevolg van de slechte staat van de ansjovisbestanden. In dit verslag worden de doelstellingen beschreven van een plan om de biomassa van het ansjovisbestand in de Golf van Biskaje op een niveau te houden dat duurzame exploitatie mogelijk maakt in overeenstemming met een maximale duurzame opbrengst, op basis van wetenschappelijk advies, waarbij de stabiliteit en winstgevendheid van de visserijsector zo goed mogelijk moeten worden gewaarborgd. Het plan is vergelijkbaar met andere langetermijnplannen voor pelagische visserij (zoals het plan dat onlangs is overeengekomen voor het haringbestand ten westen van Schotland) in die zin dat het een regel voor vangstcontrole vastlegt voor de exploitatie met hoge langetermijnopbrengsten, terwijl tegelijkertijd het risico van ineenstorting van het visbestand wordt voorkomen.</p>
    </intervention>
    <intervention id="2-865" speaker_id="96978" name="Nuno Melo" is_mep="True" mode="written">
      <p sl="pt">De opschorting van de ansjovisvisserij in de Golf van Biskaje sinds 2005 heeft de economische actoren die met deze economische activiteit hun brood verdienen in ernstige moeilijkheden gebracht. Nu, vijf jaar na de sluiting van deze visserijtak, heeft het ansjovisbestand in de Golf van Biskaje opnieuw aanvaardbare niveaus bereikt, zodat het mogelijk is om weer op deze soort te vissen. Voorwaarde is evenwel dat dit geschiedt op basis van een langetermijnplan waarmee het ansjovisbestand in stand wordt gehouden op een niveau waarop geen gevaar voor uitsterven bestaat, zodat deze activiteit opnieuw kan worden toegevoegd aan de economische activiteiten van de regio.</p>
    </intervention>
    <intervention id="2-304" speaker_id="28255" name="Andreas Mölzer" is_mep="True" mode="written">
      <p sl="de">Hoewel er voor het vissen op ansjovis in de Golf van Biskaje vangstquota zijn vastgesteld, geldt dat niet voor diepzeevissen en tonijn. Het aantal vissersboten in dit gebied is teruggelopen van 391 in 2005 tot 239 in 2008. Dit heeft een aanzienlijk effect gehad op de economie van het gebied. Volgens de rapporteur heeft het ansjovisbestand zich echter tot nu toe nog niet hersteld. Er is naar mijn idee een nieuw beheerplan nodig om het probleem in verband met het ansjovisbestand op te lossen. Daarover hoeft dan vervolgens niet elk jaar weer opnieuw onderhandeld te worden.</p>
      <p sl="de">De rapporteur is van mening dat in het nieuwe plan ook de controlemechanismen gedefinieerd moeten worden voor het inspecteren van de vangstniveaus. Ik heb mij van stemming onthouden omdat de rapporteur heeft verklaard dat de artikelen in het plan die verband houden met die controlemechanismen waarschijnlijk gewijzigd zullen worden door een nieuwe controleverordening van de Raad. Zij heeft echter aangegeven dat zij niet precies weet wat dat inhoudt.</p>
    </intervention>
    <intervention id="2-305" speaker_id="97280" name="Claudio Morganti" is_mep="True" mode="written">
      <p sl="it">De ansjovisvisserij in de Golf van Biskaje is van groot sociaaleconomisch belang. Sinds het jaar 2005 is deze visserijtak gesloten. De vloot is sinds dat jaar gedaald van 391 vaartuigen naar 239 in 2009. Meer dan 2 500 families worden hierdoor rechtstreeks getroffen. Deze sluiting heeft de betrokkenen (vissers, nettenboeters, de conservenindustrie enzovoort) ernstige schade berokkend. De inkomstenderving werd niet gedekt door de compenserende steun die door de lidstaten werd geboden.</p>
      <p sl="it">De uitvoering van het plan zal het mogelijk maken het beheer van de ansjovis aan de politieke onderhandelingen van ieder jaar december te onttrekken, en op lange termijn bijdragen aan het bereiken van de doelstellingen voor het beheer van de Europese bestanden door te zorgen voor een maximale duurzame opbrengst.</p>
      <p sl="it">De exploitatieregel stelt de TAC (oftewel totale toegestane vangst) vast voor ieder visserijjaar (van juli tot het volgende jaar juni), meteen na de evaluatie van het bestand in mei ieder jaar, zodat deze informatie maximaal en onmiddellijk wordt benut. Alle betrokken producerende en lokale bedrijven wachten op de heropening van deze visserij en hebben een aanzienlijke bijdrage geleverd aan het opstellen van de officiële tekst. Om deze redenen ben ik geneigd om vóór de maatregel in zijn geheel te stemmen.</p>
    </intervention>
    <intervention id="2-864" speaker_id="97197" name="Alfredo Pallone" is_mep="True" mode="written">
      <p sl="it">De ansjovisvisserij in de Golf van Biskaje is van groot sociaaleconomisch belang. Deze visserij is echter vijf jaar geleden gesloten en dit heeft zijn directe weerslag gehad op de vissers en hun families, alsmede op de nevenproductie rondom deze beroepssector, zoals nettenboeters en de conservenindustrie. Helaas werd de inkomstenderving niet gedekt door de compenserende steun die door de lidstaten werd geboden. Deze sluiting moet derhalve worden herzien en er moet een langetermijnplan worden vastgesteld om een oplossing te vinden die rekening houdt met de verschillende eisen.</p>
      <p sl="it">Om deze reden heb ik vóór het verslag-Bilbao Barandica gestemd, met name omdat hierin een exploitatieregel wordt voorgesteld die de vangsten maximaliseert op basis van het voorzorgsbeginsel en die tevens voorziet in geloofwaardige, maximale economische waarden voor deze visserijtak.</p>
    </intervention>
    <intervention id="2-863" speaker_id="96903" name="Paulo Rangel" is_mep="True" mode="written">
      <p sl="pt">De ansjovisvisserij in de Golf van Biskaje is van groot sociaaleconomisch belang. De sluiting van deze visserijtak in 2005 heeft de betrokkenen (vissers, nettenboeters, de conservenindustrie enzovoort) ernstige schade berokkend. Ik heb voor dit verslag gestemd, omdat ik van oordeel ben dat dit langetermijnplan beantwoordt aan de noodzaak om de exploitatie van de bestanden te rationaliseren en op die manier enerzijds de duurzaamheid van de visserij op de lange termijn te waarborgen en anderzijds het risico op een instorting van het ansjovisbestand te beperken.</p>
    </intervention>
    <intervention id="2-306" speaker_id="28409" name="Raül Romeva i Rueda" is_mep="True" mode="written">
      <p sl="es">Dit debat over de staat van het ansjovisbestand en het herstelplan vormt, zoals al is gezegd, een keerpunt, zowel voor deze vissoort als voor de betrekkingen tussen de Raad, het Parlement en de Commissie.</p>
      <p sl="es">Onze fractie heeft vanaf het begin de op preventie gerichte voorstellen van de Commissie ondersteund, in het bijzonder de voorstellen betreffende: 1) de exploitatieformule (waarbij wij verdedigen dat die niet hoger dan 0,3 mag zijn); 2) het feit dat bij het vaststellen van de TAC rekening moet worden gehouden met levend aas; en 3) het feit dat een eventuele verlaging van de TAC, als men van oordeel is dat die nodig is, minimaal 25 procent moet zijn.</p>
      <p sl="es">Deze drie punten werden uiteindelijk door een meerderheid van de leden van de Commissie visserij aanvaard, en ik vertrouw erop dat ook bij de stemming in de plenaire vergadering een meerderheid vóór zal stemmen. Het is duidelijk dat wij hier te maken hebben met een paradigmatisch geval en ik vertrouw erop dat wij onze les geleerd hebben en nu eindelijk eens handelen als een holistische arts, die geneest, en niet als een lijkschouwer.</p>
    </intervention>
    <intervention id="2-862" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor deze resolutie gestemd, omdat ik van oordeel ben dat de door de Commissie voorgestelde maatregelen voor controle en toezicht op visserijgebieden onontbeerlijk zijn. Met deze resolutie wordt geprobeerd het gebrek aan informatie over horsmakreelbestanden aan te pakken door een formule te bepalen voor vaartuigen die actief zijn in de horsmakreelvisserij, via de vaststelling van een jaarlijks plafond van maximum toegestane vangsten van horsmakreel die in welbepaalde gebieden gevangen wordt.</p>
      <p sl="pt">De belangrijkste actoren van de sector waarop dit plan betrekking heeft, zijn de eigenaars, operatoren en bemanning van vaartuigen voor de pelagische visserij die actief zijn in het verspreidingsgebied van het westelijke horsmakreelbestand, namelijk de Noordzee, gebieden ten westen van de Britse eilanden, het westelijke Engelse Kanaal, wateren ten westen van Bretagne, de Golf van Biskaje en ten noorden en noordwesten van Spanje. Het voorstel is bedoeld om een exploitatie van de levende aquatische hulpbronnen te garanderen waarmee duurzame omstandigheden op economisch, ecologisch en sociaal gebied gewaarborgd zijn. Er zij tevens op gewezen dat Portugal erin is geslaagd zijn visserijbelangen veilig te stellen en dus kan genieten van zijn historische recht om in deze gebieden te vissen. Tot slot wil ik nog benadrukken dat deze oplossing gunstig is voor de kleinschalige kustvisserij, die volstrekt verenigbaar is met de instandhouding van de bestanden.</p>
    </intervention>
    <intervention id="2-308" speaker_id="38610" name="Slavi Binev" is_mep="True" mode="written">
      <p sl="nl">De westelijke visbestanden zijn in economisch opzicht de belangrijkste bestanden van horsmakreel in de wateren van de Europese Unie. Daarom moeten we zowel denken aan de exploitatie op lange termijn van levende aquatische hulpbronnen waarmee wordt gezorgd voor de noodzakelijke omstandigheden voor duurzaamheid en ontwikkeling, als vanuit sociaal oogpunt aan voor de eigenaars, operatoren en bemanning van vaartuigen voor de visserij. Daarom ben ik het eens met het voorstel van de Commissie om een meerjarenplan vast te stellen voor de westelijke bestanden van de Atlantische horsmakreel en de wijze waarop die bestanden worden geëxploiteerd.</p>
    </intervention>
    <intervention id="2-309" speaker_id="28310" name="Edite Estrela" is_mep="True" mode="written">
      <p sl="pt">Ik heb voor het verslag over het voorstel tot vaststelling van een meerjarenplan voor het westelijke horsmakreelbestand en de visserijtakken die dat bestand exploiteren gestemd, omdat het bijdraagt tot een duurzame exploitatie op economisch, ecologisch en sociaal gebied. Het voorstel, dat in het belang is van Portugal, houdt tevens rekening met de specifieke kenmerken en de doelstellingen van de betrokken vloten, met name van de ambachtelijke vloot, zodat de voorziening van de bevolking met verse vis van hoge kwaliteit gewaarborgd is.</p>
    </intervention>
    <intervention id="2-310" speaker_id="96977" name="Diogo Feio" is_mep="True" mode="written">
      <p sl="pt">Bescherming van de visserij en de daarmee samenhangende economische en sociale belangen – los van alle voedingsbelangen – is niet hetzelfde als bescherming van het recht om zonder regels of beperkingen te vissen. Wij weten dat de visbestanden beperkt zijn en dat intensieve visserij de beviste populaties niet de tijd geeft om zich voldoende te reproduceren. Daarom is het belangrijk plannen vast te stellen voor het behoud en de instandhouding van de visbestanden waarmee de mogelijkheid wordt geboden om enerzijds de betrokken economische en sociale belangen te behartigen en anderzijds de soorten in stand te houden, aangezien dat van essentieel belang is voor het behoud van de vangstmogelijkheden op de lange termijn. Het verslag, zoals gewijzigd na aanneming van de ingediende amendementen, beschermt de traditionele horsmakreelvisserij en stelt met name dertig Portugese vaartuigen in de gelegenheid hun visserijactiviteiten in de Golf van Biskaje voort te zetten, wat vanuit nationaal oogpunt van essentieel belang is, zoals hier al is onderstreept door mevrouw Patrão Neves, de schaduwrapporteur van de Fractie van de Europese Volkspartij (Christen-Democraten).</p>
    </intervention>
    <intervention id="2-861" speaker_id="96899" name="José Manuel Fernandes" is_mep="True" mode="written">
      <p sl="pt">Met dit voorstel wordt geprobeerd om het gebrek aan informatie over de bestanden aan te pakken door een formule te bepalen voor vaartuigen die actief in de horsmakreelvisserij zijn, via de vaststelling van een jaarlijks plafond van maximum toegestane vangsten van horsmakreel die in welbepaalde gebieden gevangen wordt. Deze formule is gebaseerd op de beste wetenschappelijke en biologische indicatoren over de ontwikkeling van het bestand die momenteel beschikbaar zijn. Het verheugt mij dat in het verslag wordt gepleit voor eerbiediging van de activiteiten van ambachtelijke vloten die traditioneel in dit soort visserij gespecialiseerd zijn met het oog op de lokale consumptie van verse vis. Dit betekent dat de visserijgebieden niet te ver van de kust mogen liggen. Ik benadruk de belangrijke rol van het Parlement bij de intrekking en wijziging van gedelegeerde handelingen van de Commissie op dit gebied.</p>
    </intervention>
    <intervention id="2-311" speaker_id="96706" name="João Ferreira" is_mep="True" mode="written">
      <p sl="pt">Meerjarenplannen zijn een belangrijk instrument van het visserijbeheer. Ze bieden garanties voor enerzijds de noodzakelijke instandhouding van de visbestanden op een duurzaam niveau en anderzijds middellangetermijnperspectieven voor de exploitatie van deze bestanden, wat onontbeerlijk is om economische en sociale stabiliteit te verschaffen aan de visserijsector en de lokale gemeenschappen die ervan afhankelijk zijn. Daarom zijn wij ingenomen met de aanneming van enerzijds dit verslag en anderzijds het amendement dat door onze fractie is ingediend met betrekking tot het verspreidingsgebied van de totaal toegestane vangsten (TAC's), dat wij van vitaal belang achten om een eerlijke aanpak van het beheer van de visbestanden te waarborgen op zowel economisch als sociaal gebied. Wanneer maatregelen worden genomen om de visserijactiviteit aan banden te leggen, mogen de kustvisserij en de ambachtelijke visserij, die ten doel hebben de bevolking van verse vis te voorzien voor consumptie, niet op dezelfde wijze worden behandeld als de industriële visserij, die gericht is op verwerking en uitvoer van vis.</p>
      <p sl="pt">Om te garanderen dat bij het beheer van de visserijbestanden rekening wordt gehouden met zowel biologische en ecologische kwesties als economische en sociale belangen moeten de eigen kenmerken van de vloten en de bestemming van de vis in acht worden genomen bij de vaststelling van de TAC's.</p>
    </intervention>
    <intervention id="2-312" speaker_id="2125" name="Pat the Cope Gallagher" is_mep="True" mode="written">
      <p sl="ga">Dit verslag hier biedt een meerjarig beheersplan voor een van de belangrijkste misstanden in Europa. Dankzij het meerjarenplan voor de horsmakreel zal het visbestand van deze soort in de toekomst een maximaal duurzaam niveau bereiken. Het voorstel was oorspronkelijk ingediend door de regionale adviesraad voor de pelagische bestanden, hetgeen het belang van de Europese pelagische sector voor duurzaam beheer van de visbestanden nog weer eens onderstreept.</p>
      <p sl="ga">Parlementsleden uit Spanje en Portugal wilden voor de totaal toegestane vangst twee gebieden creëren. Dit is echter geen zinnige aanbeveling en zou bovendien ten koste gaan van de Ierse pelagische vloot. Het is mij gelukt om deze amendementen tijdens de laatste stemronde te wijzigen.</p>
      <p sl="ga">Dit verslag is een van de eerste wetsinitiatieven voor de visserij overeenkomstig het Verdrag van Lissabon. Dat was dan ook de reden voor het ontstaan van enige procedurele vertraging.</p>
    </intervention>
    <intervention id="2-313" speaker_id="2338" name="Ian Hudghton" is_mep="True" mode="written">
      <p sl="en">De gewone horsmakreel is in mijn eigen kiesdistrict in belang gestegen en het afgelopen jaar is er alleen al door buitenlandse boten voor twee miljoen Britse pond aan vis binnengebracht in de Schotse havens. Dit cijfer laat zien dat de vis van belang is voor een aantal naties en dat het belangrijk is dat het visbestand goed wordt beheerd. Ik ben het volledig eens met de heer Gallagher dat het westelijke visbestand als één enkel visbestand moet worden gezien en ik ben van mening dat de betrokken visserijnaties het recht moeten hebben om samen te werken aan het beheren van deze belangrijke hulpbron.</p>
    </intervention>
    <intervention id="2-860" speaker_id="96667" name="Alan Kelly" is_mep="True" mode="written">
      <p sl="en">Dit voorstel is bedoeld om te zorgen voor een exploitatie van levende aquatische hulpbronnen die duurzame omstandigheden op economisch, milieu- en sociaal gebied mogelijk maakt. Zolang het nog in eerste lezing wordt behandeld, is het mogelijk amendementen in te dienen in latere stadia. De algemene richting van dit voorstel is positief en daarom moeten anderen de tijd krijgen om er iets over te zeggen.</p>
    </intervention>
    <intervention id="2-314" speaker_id="1403" name="David Martin" is_mep="True" mode="written">
      <p sl="en">Met het voorstel wordt een meerjarenplan vastgesteld voor het westelijke horsmakreelbestand en de visserijtakken die dit bestand exploiteren. De Commissie heeft een wettelijk beheersinstrument voor het horsmakreelbestand vastgesteld, op basis van de beschikbare referentiepunten voor instandhoudingen en overwegingen inzake duurzaamheid op lange termijn. Het voorstel is bedoeld om een exploitatie van de levende aquatische hulpbronnen te garanderen waarmee voor duurzame omstandigheden op economisch, ecologisch en sociaal gebied is gezorgd.</p>
    </intervention>
    <intervention id="2-859" speaker_id="96978" name="Nuno Melo" is_mep="True" mode="written">
      <p sl="pt">De vaststelling van een meerjarenplan voor het westelijke horsmakreelbestand en de visserijtakken die dat bestand exploiteren is essentieel voor een efficiënte en passende exploitatie van de visbestanden. Op deze manier, en in de veronderstelling dat de regelgeving wordt nageleefd, zullen de visbestanden niet instorten en zal de weg worden geopend naar een duurzame visserij. Het is tevens belangrijk dat dit verslag Portugal in de gelegenheid stelt zijn eerdere vangstniveaus te behouden, aangezien dat van vitaal belang is om garanties te bieden voor een gezonde visserijsector, een sector die de laatste tijd veel tegenspoed heeft gekend.</p>
    </intervention>
    <intervention id="2-315" speaker_id="28255" name="Andreas Mölzer" is_mep="True" mode="written">
      <p sl="de">In een tijd dat de overbevissing van bestanden steeds vaker voorkomt, hebben wij meer discussies nodig over het invoeren van vangstquota en dus ook over de wijze waarop die quota gehandhaafd en gecontroleerd kunnen worden. Wetenschappers zijn er tot nu toe echter nog niet in geslaagd om de omvang van visbestanden nauwkeurig te bepalen, ook niet in het onderhavige geval met betrekking tot de Atlantische horsmakreel. Dat betekent dat alle maatregelen die genomen worden op schattingen gebaseerd zijn. Niettemin moeten deze schattingen gebruikt worden om de totaal toegestane vangsten vast te stellen. Ik heb mij van stemming onthouden omdat er in het verslag niet uitgebreid genoeg wordt ingegaan op de economische aspecten van de makreelvisserij.</p>
    </intervention>
    <intervention id="2-858" speaker_id="97197" name="Alfredo Pallone" is_mep="True" mode="written">
      <p sl="it">Ik heb vóór het verslag-Gallagher gestemd omdat ik de inhoud en de strekking ervan ondersteun.</p>
      <p sl="it">Ik ben namelijk van mening dat, naarmate de wetenschap zich ontwikkelt, over de waarden die voor de bepaling van de biologische referenties worden gebruikt, nieuw en veranderd wetenschappelijk advies kan worden uitgebracht. Daarom is duidelijk dat het plan moet voorzien in de mogelijkheid om de referentiefactoren aan te passen.</p>
      <p sl="it">Ik ben het met de rapporteur eens voor wat betreft de toegang tot het gebied voor vaartuigen die op horsmakreel vissen. Het is namelijk raadzaam een soepelere regel in te stellen dan de Commissie voorstelt. Vaartuigen die vissen in één gebied moeten hun vangst aan land kunnen brengen in een haven in een ander gebied. Derhalve denk ik dat een systeem waarbij de kapitein van een vissersvaartuig vangst en locatie moet optekenen, uitvoerbaar en eerlijk is.</p>
    </intervention>
    <intervention id="2-857" speaker_id="96903" name="Paulo Rangel" is_mep="True" mode="written">
      <p sl="pt">We moeten ervoor zorgen dat de exploitatie van de visbestanden geschiedt in duurzame omstandigheden, zowel in economische en ecologische als in sociale zin. De meerjarenplannen vormen daarbij een cruciaal instrument. Daarom steun ik dit voorstel tot vaststelling van een meerjarenplan voor het westelijke horsmakreelbestand. Ik ben heel tevreden dat het door mevrouw Patrão Neves ingediende amendement is goedgekeurd, omdat dit amendement garanties inhoudt voor de kleinschalige kustvisserij en de Portugese belangen op dit gebied.</p>
    </intervention>
    <intervention id="2-316" speaker_id="28409" name="Raül Romeva i Rueda" is_mep="True" mode="written">
      <p sl="en">Het meningsverschil tussen de instellingen draait om de vraag welk deel van het visserijbeheersplan betrekking heeft op het instellen van de TAC en dus volledig de verantwoordelijkheid is van de Raad. Enkele lidstaten vinden dat de Raad alleen moet beslissen over het hele plan, maar die opvatting wordt niet breed gesteund, zelfs niet door de juridische dienst van de Raad. De meesten zijn van mening dat de rekenregel waarmee de TAC worden vastgesteld moet worden bepaald door de Raad in plaats van door middel van medebeslissing. Op 1 december 2009, de dag dat het Verdrag van Lissabon in werking trad, hield de Commissie visserij een 'indicatieve stemming' over het amendement dat was ingediend door de heer Gallagher en anderen, maar er is geen eindstemming over het gewijzigde ontwerpverslag geweest. Het doel was de rapporteurs (de heer Gallagher over horsmakreel en mevrouw Bilbao Barandica over ansjovis) een politiek mandaat te geven om met de Raad te onderhandelen. Uiteindelijk, na bijna een jaar van aarzeling door de Raad, heeft de Commissie visserij besloten tot een volledige stemming in de commissie om druk uit te oefenen op de Raad om verder te gaan.</p>
    </intervention>
    <intervention id="2-317" speaker_id="96974" name="Nuno Teixeira" is_mep="True" mode="written">
      <p sl="pt">Het economisch belangrijkste horsmakreelbestand dat in de EU-wateren voorkomt, is het westelijke. Het voorstel van de Europese Commissie behelst een meerjarenplan voor dit bestand en de visserijtakken die het exploiteren. Het is zaak dat we een exploitatie van de levende aquatische hulpbronnen garanderen die voor duurzame omstandigheden op economisch, ecologisch en sociaal gebied zorgt. Dit voorstel kan worden gebruikt als model voor toekomstige meerjarenplannen voor de regeling van vangstmogelijkheden in de EU-wateren. Ik steun de door de Commissie visserij van het Parlement voorgestelde wijzigingen om meer flexibiliteit te garanderen bij de berekeningswijze van de hoeveelheid verwijderde vis (door vaststelling van minima en maxima), en een betere coördinatie te bereiken bij de vaststelling van een communautaire controleregeling die de naleving van de regels van het gemeenschappelijk visserijbeleid moet verzekeren. Ik heb daarom voor deze tekst gestemd.</p>
    </intervention>
    <intervention id="2-856" speaker_id="96680" name="Zigmantas Balčytis" is_mep="True" mode="written">
      <p sl="lt">Het Comité ter bescherming van de zee van de Internationale Maritieme Organisatie heeft de Oostzee aangemerkt als "bijzonder gevoelig zeegebied" (PSSA). Daarmee is de Oostzee uitgeroepen tot een van de kostbaarste en meest gevoelige mariene ecosystemen in de wereld. Ik heb voor de bepalingen in het verslag gestemd volgens welke wij de mogelijkheid moeten bieden tot een relatief evenwichtige exploitatie van visbestanden, zonder dat dit tot een verlaging van de verkoopsnormen leidt. Voor een doelmatige vermijding van bijvangsten en het beperken van het overboord werpen van te grote hoeveelheden jonge en ondermaatse exemplaren van de doelsoort en van niet-beoogde soorten is het van belang de visserijsector te motiveren tot het gebruik van visgerei dat van uit het oogpunt van selectiviteit optimaal is of tot het vermijden van de vangst in gebieden waar zich grote hoeveelheden ondermaatse vissen of vissen van niet-beoogde soorten ophouden. We moeten beginnen met een hervorming van de bepalingen ten aanzien van het systeem voor het over boord werpen. Dit wordt in 2011 ongetwijfeld een van de allerbelangrijkste kwesties in het kader van het debat over de hervorming van het gemeenschappelijk visserijbeleid van de EU.</p>
    </intervention>
    <intervention id="2-319" speaker_id="38610" name="Slavi Binev" is_mep="True" mode="written">
      <p sl="nl">We volgen de milieueffecten van menselijke activiteit en massale visserij met grote bezorgdheid. We hebben ook zorgen over de afnemende visbestanden en de ongecontroleerde industriële visserij. Daarom stem ik voor de invoering van een duurzame exploitatie van levende aquatische hulpbronnen en een herziening van de beschermde gebieden in de Oostzee.</p>
    </intervention>
    <intervention id="2-320" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb voor dit verslag gestemd aangezien het pleit voor beperking van de visserij op bot en tarbot in de Oostzee. De industriële visserij in de Oostzee moet zo spoedig mogelijk worden gestopt. Bij het ontbreken van betrouwbare wetenschappelijke gegevens voor het evalueren van de visvangsten bij industriële visserij, is het absoluut noodzakelijk dat er onverwijld een plicht tot volledige documentatie van de vangsten wordt ingevoerd, vergezeld van een volledige monitoring van de schepen die dit soort visserij bedrijven. Ik ben het eens met het Europees Parlement dat onmiddellijke actie uit hoofde van het gemeenschappelijk visserijbeleid noodzakelijk is om het vraagstuk industriële visserij in de Oostzee op te lossen, daarbij in het achterhoofd houdende dat vanuit een milieuoogpunt dergelijke visserij schadelijk is voor het ecosysteem van de Oostzee.</p>
      <p sl="lt">We dienen rekening te houden met het feit dat de Oostzee een van de meest kostbare mariene ecosystemen ter wereld is en dat de Oostzee aangemerkt is als "bijzonder gevoelig zeegebied" (PSSA). Bovendien is het klimaat in de Oostzee bezig te veranderen, iets waaraan de verschillende vissoorten zich aanpassen, waardoor hun migratie en paaipatronen veranderen. Om die reden sluit ik mij aan bij de oproep van het Parlement aan de Commissie om de beschermde gebieden in de Oostzee aan een herziening te onderwerpen.</p>
    </intervention>
    <intervention id="2-321" speaker_id="96977" name="Diogo Feio" is_mep="True" mode="written">
      <p sl="pt">Het is voor de Europese Unie – en zeker voor een land als Portugal, met een maritieme en visserijtraditie en een belangrijke vis- en conservenindustrie – van cruciaal belang dat de visvangst een duurzame en gezonde economische activiteit blijft. Portugal heeft de visvangst nodig en heeft er dus belang bij dat de zee haar vermogen om ons vis te geven behoudt. Soorten moeten zich daarom kunnen blijven voortplanten. Om die reden ben ik het eens met de rapporteur, wanneer deze zegt "dat het voor een doelmatige vermijding van bijvangsten en het beperken van het overboord werpen van te grote hoeveelheden jonge en ondermaatse exemplaren van de doelsoort en van niet-beoogde soorten van buitengewoon belang is om de visserijsector te motiveren tot het gebruik van visgerei dat van uit het oogpunt van selectiviteit optimaal is of tot het vermijden van de vangst in gebieden waar zich grote hoeveelheden ondermaatse vissen of vissen van niet-beoogde soorten ophouden".</p>
    </intervention>
    <intervention id="2-855" speaker_id="96899" name="José Manuel Fernandes" is_mep="True" mode="written">
      <p sl="pt">Voor een doelmatige vermijding van bijvangsten en het beperken van het overboord werpen van te grote hoeveelheden jonge en ondermaatse exemplaren van de doelsoort en van niet-beoogde soorten is het van buitengewoon belang om de visserijsector te motiveren tot het gebruik van visgerei dat van uit het oogpunt van selectiviteit optimaal is of tot het vermijden van de vangst in gebieden waar zich grote hoeveelheden ondermaatse vissen of vissen van niet-beoogde soorten ophouden. Ik geloof dat een volledig verbod op het overboord werpen niet doelmatig is in het geval van de bot en andere soorten platvissen, omdat dit een negatief effect zou hebben op de botbestanden. Een dergelijk verbod zou bovendien gebruikt (lees: misbruikt) kunnen worden als argument voor de legalisering van grote industriële vangsten van ondermaatse kabeljauw in de Oostzee. We mogen niet vergeten dat de Oostzee van het Comité ter bescherming van de zee van de Internationale Maritieme Organisatie de status heeft gekregen van "bijzonder gevoelig zeegebied".</p>
    </intervention>
    <intervention id="2-322" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd, dat steun verleent aan een voorstel dat is ontworpen om de administratie te vereenvoudigen, maar geen substantiële wijzigingen aanbrengt in de beperkingen op de vangst van bot en tarbot in de Oostzee.</p>
    </intervention>
    <intervention id="2-854" speaker_id="96978" name="Nuno Melo" is_mep="True" mode="written">
      <p sl="pt">De visserij moet op de lange termijn een duurzame economische activiteit blijven en dat kan alleen als we de visbestanden op een verstandige wijze beheren. De door de rapporteur geformuleerde bedenkingen zijn dan ook gerechtvaardigd. Ze maken duidelijk dat vissoorten en de biodiversiteit beschermd moeten worden. Ik ben het daarom eens met de nu goedgekeurde verboden en beperkingen.</p>
    </intervention>
    <intervention id="2-853" speaker_id="96999" name="Alexander Mirsky" is_mep="True" mode="written">
      <p sl="lv">Gezien de beperkte visbestanden in de Oostzee moeten we de vangst van waardevolle vissoorten streng reguleren. Daartoe is het belangrijk om de taak van de bevoegde organisaties binnen de Europese Unie duidelijk te definiëren, zodat er op de onlogische uitbuiting van mariene hulpbronnen controle kan worden uitgeoefend en beperkingen kunnen worden opgelegd. Het is essentieel om quota op te leggen om de visbestanden in de Oostzee in staat te stellen zich te herstellen. Er moet een duidelijk signaal worden uitgezonden naar al degenen die zich met de visserij bezighouden dat de irrationele uitbuiting van de visbestanden verschrikkelijke gevolgen kan hebben.</p>
    </intervention>
    <intervention id="2-323" speaker_id="28255" name="Andreas Mölzer" is_mep="True" mode="written">
      <p sl="de">Het voortbestaan van een toenemend aantal vissoorten in de Oostzee wordt acuut bedreigd. Zo wordt er bijvoorbeeld nu minder kabeljauw in de Oostzee gevangen dan vijftien jaar geleden en zijn de gevangen vissen ook kleiner en slechter van kwaliteit. Een van de belangrijke oorzakelijke factoren van deze afname, is de industriële visserij en de wijze waarop er met bijvangsten wordt omgegaan. De traditionele, kleinschalige kustvisserij is, onder bepaalde omstandigheden, in staat om een duurzaam beheer van visbestanden te waarborgen. Ik heb mij van stemming onthouden omdat in het verslag eenduidig wordt verklaard dat er over dit onderwerp geen betrouwbare wetenschappelijke gegevens beschikbaar zijn.</p>
    </intervention>
    <intervention id="2-852" speaker_id="97197" name="Alfredo Pallone" is_mep="True" mode="written">
      <p sl="it">Ik heb vóór de resolutie gestemd.</p>
      <p sl="it">Uit de ervaringen die met het gebruik van het systeem van het over boord werpen van een deel van de gevangen vissen zijn opgedaan, blijkt dat dit in de Oostzee op verantwoorde wijze functioneert en een praktisch nut heeft bij bepaalde vissoorten. Vissoorten die als bijvangst worden gevangen hebben soms een lage marktwaarde, of zijn zelfs in het geheel niet geschikt voor menselijke consumptie, of het aan land brengen ervan kan bij de wet verboden zijn. Daarom wordt de basis gelegd voor een relatief evenwichtige exploitatie van visbestanden, zonder dat dit tot een verlaging van de verkoopsnormen leidt. Voor een doelmatige vermijding van bijvangsten en het beperken van het overboord werpen van te grote hoeveelheden jonge en ondermaatse exemplaren is het van buitengewoon belang de visserijsector te motiveren tot het gebruik van visgerei dat van uit het oogpunt van selectiviteit optimaal is of tot het vermijden van de vangst in gebieden waar zich grote hoeveelheden ondermaatse vissen of vissen van niet-beoogde soorten ophouden.</p>
      <p sl="it">Ook moeten er beschermingsgebieden worden vastgesteld, waarvan de locatie veranderlijk is, afhankelijk van de mate waarin de vissen gereed zijn om kuit te schieten. De klimaatveranderingen die in de Oostzee optreden, roepen veranderingen op in de aanpassing van verschillende vissoorten, met als gevolg hun verplaatsing en de verandering van hun paaiplaatsen. In het licht hiervan lijkt het noodzakelijk over te gaan tot een herziening van de beschermde gebieden in de Oostzee.</p>
    </intervention>
    <intervention id="2-851" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor dit verslag gestemd, omdat ik het van fundamenteel belang vind dat we een duurzaam beheer van de maritieme hulpbronnen bevorderen, en dat sluit aan bij de doelstellingen inzake het behoud van de visbestanden in de Oostzee, één van de kostbaarste en meest gevoelige mariene ecosystemen van onze planeet.</p>
    </intervention>
    <intervention id="2-324" speaker_id="28409" name="Raül Romeva i Rueda" is_mep="True" mode="written">
      <p sl="en">De gedetailleerde technische regels voor visserij in de Oostzee (maaswijdte, gesloten gebieden enzovoort) zijn opgenomen in Verordening (EG) nr. 2187/2005 van de Raad. Voor het van kracht worden van het Verdrag van Lissabon nam de Raad echter vaak versnelde maatregelen om dergelijke regels snel aan te nemen door ze op te nemen in de verordening inzake quota. Verordening (EG) nr. 1226/2009 van de Raad tot vaststelling van de quota voor 2010 bevat bijvoorbeeld bepalingen met betrekking tot technische maatregelen, namelijk artikel 7 over het verbod op highgrading en bijlage III over beperkingen van de visserij op bot en tarbot. Na Lissabon is dit niet meer rechtsgeldig, dus Verordening (EG) nr. 2187/2005 van de Raad moet worden gewijzigd. Dat is het enige doel van dit voorstel en het is unaniem aangenomen in de Commissie visserij.</p>
    </intervention>
    <intervention id="2-850" speaker_id="96698" name="Viktor Uspaskich" is_mep="True" mode="written">
      <p sl="lt">Volgend jaar buigt het Europees Parlement zich over de hervorming van het gemeenschappelijk visserijbeleid (GVB). Ook ik ben van mening dat dit proces leiden moet tot verbetering van de duurzame exploitatie van de visreserves en een doeltreffend beheer van de rijkdommen van de zee. De Oostzee is, zoals de Internationale Maritieme Organisatie reeds aangaf, een "bijzonder gevoelig zeegebied". Het gaat hier namelijk om een van de meest gevoelige mariene ecosystemen ter wereld. Dat neemt niet weg dat we ook rekening moeten blijven houden met de menselijke kant van de zaak. In het verslag blijft deze echter geheel buiten beschouwing. De visserij heeft diepgewortelde tradities in Litouwen en hoewel de visserijsector slechts voor een relatief klein deel aan het Litouwse bbp bijdraagt, is zij van buitengewoon belang voor de Litouwse economie. De van de visserij afhankelijke Litouwse regio's hebben de afgelopen jaren met grote economische en sociale problemen te kampen gekregen door de achteruitgang van de visstand en het beleid voor de instandhouding ervan.</p>
      <p sl="lt">Het wordt voor de mensen in Litouwen almaar moeilijker om hun brood te verdienen met aan de visserij gerelateerde activiteiten. Door de lage lonen is dergelijk werk onaantrekkelijk voor jonge mensen. Litouwen en de overige EU-lidstaten moeten het leeuwendeel van het beleid in het kader van het Europees Visserijfonds dan ook blijven voortzetten. Met behulp daarvan kunnen namelijk nieuwe banen worden geschapen, gaat de waarde van visserijproducten omhoog, wordt het ecotoerisme bevorderd enzovoort.</p>
    </intervention>
    <intervention id="2-326" speaker_id="photo_generic" name="Andrew Henry William Brons en Nick Griffin" is_mep="True" mode="written">
      <p sl="en">Wij hebben ons onthouden van stemming over de verslagen van mevrouw Bilbao Barandica, de heer Gallagher en de heer Ferreira omdat deze gunstige en schadelijke voorstellen in één instrument bevatten. We hebben echter voor het verslag van de heer Gróbarczyk gestemd, hoewel we het niet eens waren met een deel van de inhoud daarvan (bijv. de suggestie dat het overboord werpen voor bepaalde soorten op verantwoorde wijze kan functioneren – wij zijn volledig tegen overboord werpen). We hebben voor het verslag gestemd omdat het een herziening van het systeem van overboord werpen belooft. Dat is het maximale waar we op kunnen hopen binnen de grenzen van het gemeenschappelijk visserijbeleid.</p>
    </intervention>
    <intervention id="2-328" speaker_id="96976" name="Luís Paulo Alves" is_mep="True" mode="written">
      <p sl="pt">Ik ben het met de algemene tendens van de amendementen eens. Het is inderdaad zo dat de introductie van niet-inheemse soorten één van de voornaamste factoren van verstoring van de ecosystemen is, en dus niet alleen één van de voornaamste oorzaken van de vernietiging van de natuurlijke habitats, maar ook van het verdwijnen van de biodiversiteit op wereldschaal. De Commissie erkent dat. Ik steun daarom de voorstellen ter bepaling van de voorschriften voor de introductie van uitheemse en plaatselijk niet-voorkomende soorten in de aquacultuur door een strikte omschrijving van de voorwaarden waaraan de gesloten aquacultuurvoorzieningen moeten beantwoorden en door strikt toezicht op de voorzieningen, om te garanderen dat alle technische vereisten die door de specialisten zijn voorgesteld daadwerkelijk worden nageleefd.</p>
      <p sl="pt">Er wordt nu gewerkt aan een nieuwe Europese strategie voor aquacultuur. De aquacultuur heeft daarom behoefte aan een stevige ondersteuning van het wetenschappelijk onderzoek en de technologische ontwikkeling op het gebied van de teelt van autochtone soorten. Dat zal de diversificatie in de hand werken. Ik steun de amendementen die erop gericht zijn het Europees Parlement bij dit onderwerp te betrekken. De bepalingen op het vlak van de "comitologie" moeten dus worden aangepast om ze te laten aansluiten op het VWEU.</p>
    </intervention>
    <intervention id="2-329" speaker_id="29074" name="Vito Bonsignore" is_mep="True" mode="written">
      <p sl="it">Ten eerste wil ik mijn felicitaties overbrengen aan de rapporteur, de heer Ferreira, voor het opstellen van dit verslag, waar ik vóór heb gestemd.</p>
      <p sl="it">Recente studies hebben de noodzaak aangetoond van de ontwikkeling van de Europese aquacultuursector en van de uitbreiding van het wetenschappelijk onderzoek naar het kweken van autochtone soorten. Op deze manier kan een hogere veiligheid, kwaliteit en diversificatie worden gewaarborgd van de producten die de consument worden aangeboden, en wordt derhalve ook een betere bescherming van het milieu gegarandeerd.</p>
      <p sl="it">Voor wat betreft de invoering van niet-inheemse soorten in gesloten aquacultuurvoorzieningen, hetgeen volgens de Commissie hoofdzakelijk "aquacultuur- en bezettingspraktijken" betreft, ben ik van mening dat deze praktijken vergezeld moeten gaan van strikt toezicht op de voorzieningen, de systemen en het vervoer van deze dieren, om te voorkomen dat dieren kunnen ontsnappen. Dit zou kunnen leiden tot een verstoring van autochtone ecosystemen en van de natuurlijke habitat, wat één van de belangrijkste factoren is die op grote schaal bijdraagt aan het biodiversiteitsverlies op mondiaal niveau.</p>
    </intervention>
    <intervention id="2-330" speaker_id="28310" name="Edite Estrela" is_mep="True" mode="written">
      <p sl="pt">Ik heb voor dit verslag over het "gebruik van uitheemse en plaatselijk niet-voorkomende soorten in de aquacultuur" gestemd, omdat dit ons in staat zal stellen de vereisten voor gesloten aquacultuurvoorzieningen en de voorzorgsmaatregelen bij het vervoer van soorten strenger te formuleren, teneinde de impact op de ecosystemen en de biodiversiteit te minimaliseren.</p>
    </intervention>
    <intervention id="2-331" speaker_id="96977" name="Diogo Feio" is_mep="True" mode="written">
      <p sl="pt">In de Europese aquacultuursector zijn 16 500 bedrijven actief. Ze hebben tezamen een jaarlijkse omzet van meer dan 3,5 miljard euro en verschaffen direct of indirect aan ongeveer 64 000 mensen een baan. Het vergemakkelijken van de introductie van niet-inheemse soorten in de aquacultuur moet gecompenseerd worden door een strikte omschrijving van de voorwaarden die de gesloten aquacultuurvoorzieningen moeten vervullen en door strikt toezicht op de voorzieningen, om te garanderen dat alle technische vereisten die door de specialisten zijn voorgesteld daadwerkelijk worden nageleefd en in acht worden genomen.</p>
    </intervention>
    <intervention id="2-849" speaker_id="96899" name="José Manuel Fernandes" is_mep="True" mode="written">
      <p sl="pt">De door de Commissie voorgestelde wijziging van de geldende verordening is gebaseerd op de resultaten van het "IMPASSE"-project – een gecoördineerde actie inzake de milieu-impact van uitheemse soorten in de aquacultuur. In dit project wordt een werkdefinitie gegeven van gesloten aquacultuurvoorzieningen die gedetailleerder en stringenter is dan de bestaande en volgens welke het risiconiveau dat samenhangt met uitheemse soorten aanzienlijk kan worden verlaagd, eventueel tot een aanvaardbaar niveau, indien de mogelijkheid dat doelorganismen en niet-doelorganismen ontsnappen wordt tegengegaan tijdens het vervoer en, aan de hand van duidelijk omschreven protocollen, in de ontvangende voorziening. Ik heb voor dit verslag gestemd, omdat ik het eens ben met het idee om introducties en translocaties in gesloten aquacultuurvoorzieningen vrij te stellen van de vergunningsprocedure en zo de aquacultuurbedrijven van deze administratieve formaliteit te bevrijden.</p>
    </intervention>
    <intervention id="2-332" speaker_id="96706" name="João Ferreira" is_mep="True" mode="written">
      <p sl="pt">Wat de kern van dit verslag betreft: het vergemakkelijken van de introductie van niet-inheemse soorten in de aquacultuur (in gesloten voorzieningen) moet gecompenseerd worden door een strikte omschrijving van de voorwaarden waaraan deze voorzieningen moeten voldoen (overeenkomstig de meest recente technische en wetenschappelijke gegevens). Dat hebben wij tijdens de debatten ook steeds gezegd. Belangrijk is verder dat er strikt toezicht op de voorzieningen wordt gehouden, zowel voor als tijdens de ingebruikname. De duurzame ontwikkeling van de Europese aquacultuur vergt een stevige ondersteuning van het wetenschappelijk onderzoek en de technologische ontwikkeling op het gebied van de teelt van autochtone soorten. We moeten deze vissoorten voorrang verlenen boven uitheemse soorten, waardoor de productie en het levensmiddelenaanbod kunnen worden gediversifieerd, de kwaliteit kan worden verbeterd en het milieu in stand kan worden gehouden.</p>
      <p sl="pt">Wat de totstandkoming van dit verslag betreft: ik ben blij dat de Commissie de door de Commissie visserij goedgekeurde voorstellen heeft overgenomen in dit voorstel voor een verordening. Jammer is wel dat de Commissie het nodig heeft gevonden formeel een nieuw voorstel in te dienen. Dat heeft geleid tot vertraging bij het formaliseren van het akkoord bij eerste lezing.</p>
    </intervention>
    <intervention id="2-333" speaker_id="2338" name="Ian Hudghton" is_mep="True" mode="written">
      <p sl="en">Hoewel aquacultuur een belangrijke bron van werkgelegenheid en voedsel is, is het belangrijk dat het bredere milieu wordt beschermd tegen potentiële gevaren. De bestaande wetgeving streeft daarnaar en het voorstel van vandaag zal dat streven niet ondermijnen; daarom heb ik dit verslag gesteund.</p>
    </intervention>
    <intervention id="2-848" speaker_id="96882" name="Elisabeth Köstinger" is_mep="True" mode="written">
      <p sl="de">Terwijl de visbestanden in de wereldoceanen langzaam maar zeker uitgeput raken en de vangstopbrengsten hun plafond bereiken, is het belang van de teelt van vis en schelp- en schaaldieren in de aquacultuur in de afgelopen jaren toegenomen. Dat betekent dat de productie in de aquacultuur een groeisector is die in het onderhavige verslag dan ook de noodzakelijke aandacht krijgt. De aquacultuurvoorzieningen in de binnenwateren, zoals de kweekvijverculturen of doorstroomsystemen, vertonen een hoger groeipercentage dan andere voedselproductiesectoren. De productie van deze voorzieningen is op dit moment al hoger dan de maritieme productie. Met name de kweekvijvercultuur kent een lange traditie: al meer dan honderden jaren worden vissen en schaaldieren in vijvers gekweekt, vooral in kunstmatige vijvers. Gesloten aquacultuursystemen bieden ontegenzeggelijk niet alleen enorme ecologische voordelen, maar ook voordelen met betrekking tot het antimicrobiële probleem. Ik steun het verslag omdat hierin belangrijke kadervoorwaarden worden voorgesteld voor gesloten aquacultuurvoorzieningen. Tevens worden hierin de vereisten voor het gebruik van uitheemse vissoorten strikt gedefinieerd. Om zo goed mogelijk te voorkomen dat de inheemse ecosystemen verstoord worden door het invoeren van uitheemse soorten, is het belangrijk dat wij onze steun geven aan een visteelt via gesloten systemen.</p>
    </intervention>
    <intervention id="2-334" speaker_id="1403" name="David Martin" is_mep="True" mode="written">
      <p sl="en">Het verslag van de heer Ferreira gaat over de wijziging van Verordening (EG) nr. 708/2007 van de Raad, die een regelgevingskader vastlegt voor aquacultuurpraktijken met betrekking tot uitheemse en plaatselijk niet-voorkomende soorten. Dit kader wordt nu herzien na de afronding van het zogenoemde IMPASSE-project, dat erop gericht was richtsnoeren te ontwikkelen voor milieuveilige praktijken voor introducties en verplaatsingen in de aquacultuur. Ik heb voor het verslag gestemd.</p>
    </intervention>
    <intervention id="2-847" speaker_id="96820" name="Marisa Matias" is_mep="True" mode="written">
      <p sl="pt">Het introduceren van niet-inheemse soorten is een van de voornaamste factoren bij het verdwijnen van biodiversiteit en het verstoren van de ecosystemen op deze planeet. De introductie van niet-inheemse soorten in de aquacultuur dient daarom gepaard te gaan met een strikte omschrijving van de voorwaarden waaraan gesloten aquacultuurvoorzieningen moeten voldoen. Op deze voorzieningen moet bovendien strikt toezicht worden uitgeoefend. Ook voor het vervoer van doelorganismen en niet-doelorganismen moeten strenge eisen worden geformuleerd, en de naleving daarvan moet terdege worden gecontroleerd. Ik heb daarom vóór dit verslag gestemd. Ik geloof echter wel dat onderzoek en ontwikkeling op het gebied van de teelt van autochtone soorten moet worden aangemoedigd, omdat we zo de risico's voortvloeiende uit de introductie van uitheemse soorten kunnen indammen en een duurzamere productie kunnen bewerkstelligen.</p>
    </intervention>
    <intervention id="2-846" speaker_id="96978" name="Nuno Melo" is_mep="True" mode="written">
      <p sl="pt">Het introduceren van uitheemse soorten is een van de voornaamste factoren van verstoring van de ecosystemen en een van de voornaamste oorzaken niet alleen van de vernietiging van de natuurlijke habitats maar ook van het verdwijnen van de biodiversiteit op wereldschaal. Het vergemakkelijken van de introductie van uitheemse soorten in de aquacultuur moet gecompenseerd worden door een strikte omschrijving van de voorwaarden die de gesloten aquacultuurvoorzieningen moeten vervullen (overeenkomstig de resultaten van het IMPASSE-project) en door strikt toezicht op de voorzieningen, om te garanderen dat alle technische vereisten die door de specialisten zijn voorgesteld daadwerkelijk worden nageleefd en in acht worden genomen. De duurzame ontwikkeling van de Europese aquacultuur vergt een stevige ondersteuning van het wetenschappelijk onderzoek en de technologische ontwikkeling op het gebied van de teelt van autochtone soorten, waardoor de productie en het levensmiddelenaanbod kunnen worden gediversifieerd, de kwaliteit kan worden verbeterd en het milieu in stand kan worden gehouden.</p>
    </intervention>
    <intervention id="2-335" speaker_id="28255" name="Andreas Mölzer" is_mep="True" mode="written">
      <p sl="de">Naast de vernietiging van natuurlijke habitats is het invoeren van uitheemse vissoorten in onze ecosystemen ook een van de redenen voor het wereldwijde verlies aan biodiversiteit. In onze aquaculturen sterven steeds meer soorten uit, hetgeen voor het gehele ecosysteem tot schade op de lange termijn leidt. Ik heb mij van stemming over dit verslag onthouden, omdat er in onvoldoende mate aandacht besteed wordt aan de actuele problemen rondom deze kwestie.</p>
    </intervention>
    <intervention id="2-845" speaker_id="97197" name="Alfredo Pallone" is_mep="True" mode="written">
      <p sl="it">Het introduceren van niet-inheemse soorten is een van de voornaamste factoren van verstoring van de ecosystemen en een van de voornaamste oorzaken niet alleen van de vernietiging van de natuurlijke habitats maar ook van het verdwijnen van de biodiversiteit op wereldschaal. De introductie van niet-inheemse soorten in de Europese kust- en binnenwateren is grotendeels afkomstig van de "aquacultuur- en bezettingspraktijken".</p>
      <p sl="it">Het vergemakkelijken van de introductie van niet-inheemse soorten in de aquacultuur moet gecompenseerd worden door een strikte omschrijving van de voorwaarden die de gesloten aquacultuurvoorzieningen moeten vervullen en door strikt toezicht op de voorzieningen, om te garanderen dat alle technische vereisten die door de specialisten zijn voorgesteld daadwerkelijk worden nageleefd en in acht worden genomen.</p>
      <p sl="it">De duurzame ontwikkeling van de Europese aquacultuur vergt een stevige ondersteuning van het wetenschappelijk onderzoek en de technologische ontwikkeling op het gebied van de teelt van autochtone soorten, waardoor de productie en het levensmiddelenaanbod kunnen worden gediversifieerd, de kwaliteit kan worden verbeterd en het milieu in stand kan worden gehouden. Ik hoop daarom op krachtige stimuli op dat vlak.</p>
    </intervention>
    <intervention id="2-844" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor dit verslag gestemd gezien het feit dat uit de uitkomsten van het IMPASSE-project is gebleken dat "het risiconiveau dat samenhangt met uitheemse soorten aanzienlijk kan worden verlaagd, eventueel tot een aanvaardbaar niveau, indien de mogelijkheid dat doelorganismen en niet-doelorganismen ontsnappen wordt tegengegaan tijdens het vervoer en, aan de hand van duidelijk omschreven protocollen, in de ontvangende voorziening." Het is daarom heel verstandig om van de vergunningsplicht af te zien bij de introductie van uitheemse soorten in gesloten aquacultuurvoorzieningen.</p>
      <p sl="pt">Het terugdringen van deze administratieve last en de kosten van het aanvragen van een vergunning is een belangrijke prikkel voor de aquacultuursector. Mits het vergezeld gaat van een strenge omschrijving van de eisen waaraan gesloten aquacultuurvoorzieningen moeten voldoen en ook van een toereikende controle op de naleving, zal het de noodzakelijke bescherming van de biodiversiteit en het milieu niet in gevaar brengen.</p>
    </intervention>
    <intervention id="2-336" speaker_id="28409" name="Raül Romeva i Rueda" is_mep="True" mode="written">
      <p sl="en">Het voorstel van de Commissie gaat over wijzigingen in een verordening inzake het gebruik van uitheemse soorten in de aquacultuur op basis van het IMPASSE-project, dat zich bezighield met de milieu-impact van uitheemse soorten. In dit project wordt een werkdefinitie gegeven van "gesloten aquacultuurvoorzieningen" die gedetailleerder en stringenter is dan de bestaande en volgens welke het risiconiveau dat samenhangt met uitheemse soorten aanzienlijk kan worden verlaagd. In het licht van de resultaten van het project stelt de Commissie voor introducties en translocaties in gesloten aquacultuurvoorzieningen vrij te stellen van de vergunningsprocedure en zo de aquacultuurbedrijven van deze administratieve formaliteit te bevrijden. Het introduceren van niet-inheemse soorten is een van de voornaamste factoren van verstoring van de ecosystemen en een van de voornaamste oorzaken niet alleen van de vernietiging van de natuurlijke habitats maar ook van het verdwijnen van de biodiversiteit op wereldschaal. De introductie van niet-inheemse soorten in de Europese kust- en binnenwateren is grotendeels afkomstig van de "aquacultuur- en bezettingspraktijken". Met dit in gedachten heeft de rapporteur een amendement ingediend om te specificeren dat een "gesloten aquacultuurvoorziening" alleen als dusdanig beschouwd kan worden indien zij zich op het vaste land bevindt, om de mogelijke overleving van ontsnapte dieren te verkleinen. Andere amendementen hadden betrekking op het vlak van de comitologie.</p>
    </intervention>
    <intervention id="2-338" speaker_id="96974" name="Nuno Teixeira" is_mep="True" mode="written">
      <p sl="pt">Het gebruik van uitheemse en plaatselijk niet-voorkomende soorten in de aquacultuur beschadigt de natuurlijke ecosystemen die bescherming van de EU verdienen, waardoor vooral de biodiversiteit op wereldschaal verdwijnt. Het IMPASSE-project is een gecoördineerde actie in verband met de gevolgen voor het milieu van uitheemse soorten in de aquacultuur, en heeft de noodzaak aangetoond om het ontsnappen van deze soorten en van biologisch materiaal tijdens het vervoer te voorkomen. Ik juich dit verslag van het Europees Parlement toe omdat het zich inzet voor biologische veiligheid en tegelijkertijd de administratieve formaliteiten versnelt die te maken hebben met de vergunningseis voor introducties en translocaties voor gesloten aquacultuurvoorzieningen. Een heldere en strenge definitie van een "gesloten aquacultuurvoorziening" evenals een regelmatig door de lidstaten bijgewerkte lijst van al die voorzieningen, zal leiden tot de duurzame ontwikkeling van deze sector. De lidstaten moeten toezicht houden op de voorzieningen zelf en de middelen waardoor de soorten worden vervoerd. Ik steun ook de ondersteuning van wetenschappelijk onderzoek en technologische ontwikkeling als middel om de schadelijke effecten van deze sector op de natuurlijke ecosystemen terug te dringen. Tot slot zou ik de aandacht willen vestigen op het feit dat deze verordening aan de hand van de medebeslissingsprocedure, een gewone wetgevingsprocedure, is gewijzigd, waarin in het Verdrag van Lissabon wordt voorzien.</p>
    </intervention>
    <intervention id="2-843" speaker_id="96958" name="William (The Earl of) Dartmouth" is_mep="True" mode="written">
      <p sl="en">De UKIP verzet zich tegen elke vorm van EU-bestuur over onze industrieën, want het moet aan de nationaal gekozen regeringen worden overgelaten om te beslissen over de toekomst van en mogelijke subsidie aan kolenmijnen. In dit geval schept de EU echter speciale regelingen voor regeringen, buiten de normale regels voor staatssteun, voor meer flexibiliteit bij het beheren van subsidies aan kolenmijnen. In de amendementen 25 en 36 wordt verzocht om een langere periode voor een dergelijke flexibiliteit voordat de normale wetten voor staatssteun van toepassing worden – wat de UKIP tot op zekere hoogte kan steunen. De UKIP heeft zich bij deze twee amendementen en bij de eindstemming van stemming onthouden. We zijn weliswaar tegen EU-wetten voor staatssteun (omdat de nationale regeringen zouden moeten beslissen over de hoogte van subsidies), maar het geven van meer flexibiliteit aan de lidstaten en het verlengen van deze periode is gunstig en veel beter democratisch te verantwoorden, omdat op die manier de regeringen de macht terugkrijgen om dergelijke beslissingen te nemen.</p>
    </intervention>
    <intervention id="2-842" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor dit verslag gestemd. Ook al vertegenwoordigt de kolenmijnbouw nog altijd slechts een klein deel van de Europese energiemarkt, toch is zij van belang omdat zij de daarin werkzame EU-burgers werk geeft en bijdraagt aan de economische ontwikkeling van de dunbevolkte en afgelegen regio's waar het leeuwendeel van de kolenmijnbedrijven gevestigd is. Ik heb ingestemd met het amendement waarmee de uiterste sluitingsdatum van niet-concurrerende steenkoolmijnen wordt uitgesteld tot 2018, met de mogelijkheid deze mijnen open te houden indien het in de gegeven periode niet lukt om deze weer concurrentiekrachtig te maken. Indien niet-concurrentiekrachtige mijnen gesloten worden, is het van groot belang dat er over een lange periode de nodige financiële middelen gereserveerd worden voor de bescherming van het milieu en het herstel van de terreinen van deze oude steenkoolmijnen. In sommige regio's zijn de mijnen de enige industriële activiteit, wat inhoudt dat wanneer deze mijnen sluiten talloze mensen zonder werk komen te zitten. Het is dan ook van cruciaal belang dat zij gedurende meerdere jaren gesteund worden en dat er uiteenlopende arbeidsmarktmaatregelen getroffen worden, herscholing bijvoorbeeld, zodat zij gedegen voorbereid zijn op herintreding op de arbeidsmarkt. Ik heb het voorstel van de Europese Commissie om dergelijke bijstand te verstrekken tot in 2026 dan ook gesteund.</p>
    </intervention>
    <intervention id="2-841" speaker_id="96814" name="Elena Băsescu" is_mep="True" mode="written">
      <p sl="ro">Ik heb gestemd voor het verslag van de heer Rapkay, aangezien ik het onder andere eens ben met het verlengen van de uiterste termijn voor het sluiten van niet-concurrentiekrachtige steenkoolmijnen. In dezen ben ik van mening dat getracht moet worden een groot verlies aan arbeidsplaatsen te voorkomen, waarbij Roemenië, Spanje en Duitsland het zwaarst getroffen worden door de nieuwe verordening. Ik ben van mening dat het sluiten van niet-concurrentiekrachtige mijnen moet worden uitgevoerd in overeenstemming met het sluitingsplan, op voorwaarde dat deze niet rendabel worden voor de vastgestelde uiterste termijn.</p>
      <p sl="ro">Ik wil het verlenen van aflopende steun ter dekking van productieverlies aanmoedigen, in de context van een goed omlijnd sluitingsplan voor de mijnen. Met ingang van januari 2011 zal de helft van de bestaande mijnen in Roemenië een sluitingstraject ingaan. In deze context ben ik van mening dat de hulp meer gericht moet worden op het verzachten van de sociale en milieugevolgen.</p>
    </intervention>
    <intervention id="2-340" speaker_id="photo_generic" name="Gerard Batten, John Bufton, Derek Roland Clark, Trevor Colman en Nigel Farage" is_mep="True" mode="written">
      <p sl="en">De UKIP verzet zich tegen elke vorm van EU-bestuur over onze industrieën, want het moet aan de nationaal gekozen regeringen worden overgelaten om te beslissen over de toekomst van en mogelijke subsidie aan kolenmijnen. In dit geval schept de EU echter speciale regelingen voor regeringen, buiten de normale regels voor staatssteun, voor meer flexibiliteit bij het beheren van subsidies aan kolenmijnen. In de amendementen 25 en 36 wordt verzocht om een langere periode voor een dergelijke flexibiliteit voordat de normale wetten voor staatssteun van toepassing worden – wat de UKIP tot op zekere hoogte kan steunen. De UKIP heeft zich bij deze twee amendementen en bij de eindstemming van stemming onthouden. We zijn weliswaar tegen EU-wetten voor staatssteun omdat de nationale regeringen zouden moeten beslissen over de hoogte van subsidies, maar het geven van meer flexibiliteit aan de lidstaten en het verlengen van deze periode is gunstig en veel beter democratisch te verantwoorden, omdat op die manier de regeringen de macht terugkrijgen om dergelijke beslissingen te nemen.</p>
    </intervention>
    <intervention id="2-840" speaker_id="28214" name="Jean-Luc Bennahmias" is_mep="True" mode="written">
      <p sl="fr">Op verzoek van de Commissie moest het Europees Parlement zich op dinsdag 23 november uitspreken over de kwestie van overheidssteun ter bevordering van de sluiting van niet-concurrentiekrachtige steenkoolmijnen. Het voornaamste struikelblok was de uiterste datum voor deze overheidssteun. De Commissie had 1 oktober 2014 voorgesteld. In verband met het milieu vind ik het belangrijk om gebruik te maken van verschillende soorten bronnen voor energieproductie en om duurzame productiemethoden te bevorderen. Daarom lijkt 2014 een redelijke uiterste datum te zijn. Gezien de sociale impact van de sluiting van de mijnen en de moeizame omscholing van mijnwerkers is het echter noodzakelijk om het sluitingsproces te begeleiden. Een meerderheid van het Europees Parlement heeft daarom besloten om de overheidssteun voort te zetten tot en met 31 december 2018. Ik heb besloten om me bij deze laatste stemming te onthouden, want ik ben van menig dat we voorrang moeten geven aan duurzame energiebronnen, maar dat het tegelijkertijd ook belangrijk is om de economische en sociale gevolgen van sluiting van de mijnen in aanmerking te nemen.</p>
    </intervention>
    <intervention id="2-839" speaker_id="96856" name="George Sabin Cutaş" is_mep="True" mode="written">
      <p sl="ro">Ik heb besloten om voor het verslag van Bernhard Rapkay te stemmen, over "staatssteun ter bevordering van de sluiting van niet-concurrentiekrachtige steenkoolmijnen". In dit verslag wordt voorgesteld de sluitingstermijn van niet-concurrentiekrachtige steenkoolmijnen met vier jaar uit te stellen; van 2014, zoals oorspronkelijk was voorzien in het voorstel van de Europese Commissie, naar 2018.</p>
      <p sl="ro">Daarnaast moedigt het verslag de Europese Commissie aan een strategie uit te werken voor herscholing van de betrokken werknemers. We moeten in het oog houden dat bepaalde regio's in de Europese Unie op economisch en sociaal gebied totaal afhankelijk zijn van de mijnbouwsector, waaronder de Jiuvallei in Roemenië. De mijnbouwsector biedt in de Europese Unie werk aan 100 000 mensen.</p>
    </intervention>
    <intervention id="2-838" speaker_id="1746" name="Luigi Ciriaco De Mita" is_mep="True" mode="written">
      <p sl="it">De economische en financiële crisis die nog steeds gaande is, en die de economieën van de zogenaamde ontwikkelde westerse landen hard heeft getroffen, heeft aangetoond dat het economische paradigma van de efficiëntie en van het zelfregulerende vermogen van de markten niet meer op waarheid berust, aangezien de realiteit een beroep heeft gedaan op alle economische en marktspelers, met name op de financiële markten, om verantwoord en ethisch te werk te gaan. En dit is iets dat ze de laatste tijd volledig hebben verzuimd. De verstoring van het financiële evenwicht van de gehele economie toont aan dat de industriële sector flinke ondersteuning nodig heeft, aangezien het nog steeds een sector is die essentieel is voor de economie, met name de reële economie. Wanneer rekening wordt gehouden met de concurrentievoor- en nadelen en met de comparatieve voor- en nadelen van verschillende regio's, met name op internationaal niveau, moeten we niet vergeten dat de steenkoolindustrie zich in gebieden bevindt waarin eerst goede economische alternatieven en arbeidsalternatieven moeten worden ontwikkeld en sociale buffers moeten worden versterkt, om de pijnlijke toename van werkloosheid te voorkomen onder werknemers die moeilijk herplaatsbaar zijn. Het verslag over de staatssteun ter bevordering van de sluiting van niet-concurrentiekrachtige steenkoolmijnen, waarover we hebben gestemd, lijkt volgens mij, in ieder geval voor een deel, deze kant op te gaan.</p>
    </intervention>
    <intervention id="2-341" speaker_id="96859" name="Ioan Enciu" is_mep="True" mode="written">
      <p sl="ro">Ik heb voor dit verslag gestemd aangezien ik van mening ben dat de niet-concurrentiekrachtige steenkoolmijnen moeten kunnen profiteren van staatssteun, gezien het feit dat de mijnen zonder deze steun zouden moeten sluiten, met massaontslagen en zeer ernstige sociale problemen tot gevolg. De gegunde overgangsperiode voor het rendabel maken of sluiten van deze mijnen is belangrijk. In deze periode kunnen enerzijds de bij de mijnbouwindustrie betrokken werknemers worden omgeschoold en anderzijds kan een getrapte overgang worden gerealiseerd richting minder vervuilende energiebronnen.</p>
    </intervention>
    <intervention id="2-342" speaker_id="photo_generic" name="Göran Färm, Anna Hedh, Olle Ludvigsson en Marita Ulvskog" is_mep="True" mode="written">
      <p sl="sv">Wij, Zweedse sociaaldemocraten, zijn van mening dat het om milieu- en mededingingsredenen onzinnig is om subsidies voor niet-concurrentiekrachtige steenkoolmijnen te handhaven. Tezelfdertijd zijn wij van mening dat het noodzakelijk is om omvangrijke werkgelegenheids- en milieu-initiatieven ten uitvoer te leggen in de regio's die getroffen worden door de sluitingen die waarschijnlijk uit de afschaffing van de subsidies zullen voortvloeien. Wij vinden dat het voorstel van de Commissie over dit onderwerp door de bank evenwichtig is en voldoende rekening houdt met die twee aspecten. De subsidies worden afgebouwd, maar dat gebeurt op een zorgvuldig beheerde manier die rekening houdt met zowel werkgelegenheid als milieu. Daarom kozen wij ervoor om consequent voor de lijn van de Commissie te stemmen.</p>
      <p sl="sv">Wat betreft de kwestie van de mogelijkheid om mijnen open te houden die in de loop van de sluitingsperiode rendabel worden, zijn wij net als de Commissie van mening dat het verkeerd zou zijn om die mogelijkheid op te nemen. Om de verleende steun op de juiste manier te gebruiken, moet hij gebaseerd zijn op een definitief sluitingsplan. Wat betreft het exacte jaar waarin de sluitingssteun voor het laatst kan worden verleend, hebben wij geen uitgesproken voorkeur, maar wij vinden toch dat het voorstel van de Commissie, 2014, gepaster is dan 2018 zoals voorgesteld door de rapporteur.</p>
    </intervention>
    <intervention id="2-343" speaker_id="96977" name="Diogo Feio" is_mep="True" mode="written">
      <p sl="pt">Bij gebrek aan een specifieke verordening betreffende de toekenning van staatssteun aan de kolenindustrie, aangezien de van toepassing zijnde verordening op 31 december 2010 afloopt, moeten er regels worden uiteengezet die enkele lidstaten die gedwongen zijn om hun steenkoolmijnen te sluiten in staat stellen om de maatschappelijke en economische gevolgen van die sluiting tot een minimum te beperken. Aangezien steenkoolmijnen in bepaalde regio's (in Duitsland, Spanje en Roemenië) zijn geconcentreerd, zouden de maatschappelijke gevolgen van een gelijktijdige sluiting van de mijnen ingrijpend kunnen zijn. Wat de werkgelegenheid betreft zouden de banen van ongeveer honderdduizend mijnwerkers op het spel kunnen staan; zij kunnen misschien niet zo snel als nodig een baan in andere sectoren vinden en lopen het risico om langdurig werkloos te worden. Daarom is dit voorstel bedoeld om de lidstaten van een juridisch kader te voorzien waarmee zij voor een effectievere oplossing kunnen zorgen voor de mogelijk negatieve gevolgen van de sluiting van steenkoolmijnen, die zouden kunnen optreden als gevolg van de geleidelijke intrekking van de subsidies, in het bijzonder de gevolgen op maatschappelijk en milieugebied. Het is ook bedoeld om concurrentieverstoringen op de interne markt tot een minimum te beperken.</p>
    </intervention>
    <intervention id="2-837" speaker_id="96899" name="José Manuel Fernandes" is_mep="True" mode="written">
      <p sl="pt">De steun aan de Europese kolenindustrie wordt geregeld door middel van Verordening (EG) nr. 1407/2002 van de Raad van 23 juli 2002, die op 31 december 2010 afloopt. Bij gebrek aan een nieuw juridisch kader dat voorziet in bepaalde specifieke vormen van staatssteun voor de kolenindustrie, kunnen lidstaten na die datum alleen steun verlenen binnen de grenzen van de voor alle sectoren geldende algemene regels voor staatssteun. Vergeleken met de verordening betreffende de steenkool verkleinen de algemene regels inzake staatssteun de kans aanzienlijk dat er staatssteun aan de kolenindustrie wordt toegekend. De kans is daarom groot dat enkele lidstaten gedwongen zullen worden om hun steenkoolmijnen te sluiten en de maatschappelijke en regionale gevolgen van dat besluit moeten zien op te vangen. Ik begrijp dat door de regionale concentratie van steenkoolmijnen de maatschappelijke gevolgen van een gelijktijdige sluiting ingrijpend zouden kunnen zijn. Als je de banen in aan de mijnen gerelateerde industrieën meetelt, zou sluiting wel honderdduizend banen in gevaar kunnen brengen. Ik ben het er daarom mee eens dat het plan voor sluiting tot 31 december 2018 moet worden verlengd, evenals de definitieve sluiting van de productie-eenheden als ze tegen die tijd niet concurrentiekrachtig zijn geworden en mits de energiebehoefte van de EU het niet nodig maakt dat ze blijven voortbestaan.</p>
    </intervention>
    <intervention id="2-344" speaker_id="4466" name="Ilda Figueiredo" is_mep="True" mode="written">
      <p sl="pt">In dit verslag wordt het voorstel tot wijziging van deze verordening van de Europese Commissie geëvalueerd en worden er positieve veranderingen in aangebracht; in het voorstel zelf wordt de periode gewijzigd waarin staatssteun aan de kolenindustrie kan worden toegekend. Zonder deze wijziging zou de termijn op 31 december 2010 aflopen.</p>
      <p sl="pt">In het nieuwe voorstel van de Europese Commissie wordt nu voorgesteld om de steun tot 2014 te verlengen. Het Europees Parlement heeft echter een voorstel aangenomen, waar ook wij vόόr hebben gestemd, om de steun tot 2018 te verlengen. Het doel hiervan is om rekening te houden met maatschappelijke problemen – het voorkomen van massaontslagen en de problemen met de integratie op de arbeidsmarkt – en milieuproblemen, samen met de steun die erin wordt bepleit om deze problemen op te lossen.</p>
      <p sl="pt">De steun om de kolenindustrie die in de loop van dit proces concurrerend is geworden veilig te stellen, terwijl er tegelijkertijd voor wordt gezorgd dat problemen op het gebied van het milieu en de volksgezondheid worden opgelost, is ook positief.</p>
      <p sl="pt">Ook wordt benadrukt dat het noodzakelijk is om voormalige mijnbouwlocaties te saneren, in het bijzonder het verwijderen van mijnbouwapparatuur uit de mijn, het veilig maken van de mijn, het schoonmaken van de locatie en de afvoer van afvalwater.</p>
    </intervention>
    <intervention id="2-345" speaker_id="4429" name="Robert Goebbels" is_mep="True" mode="written">
      <p sl="fr">Ik heb voor het verslag van de heer Rapkay gestemd en voor overheidssteun voor de steenkoolindustrie. Steenkool zal een onvermijdelijk onderdeel van de mondiale energiemix blijven. Als er geen Europese steenkool meer gewonnen zou kunnen worden, zouden we steenkool uit de Verenigde Staten of Australië moeten invoeren.</p>
    </intervention>
    <intervention id="2-346" speaker_id="96772" name="Peter Jahr" is_mep="True" mode="written">
      <p sl="de">De aanpassing aan veranderingen in sociale structuren vergt tijd en veel vertrouwen. Daarom zijn de Europese Unie en Duitsland voornemens om de subsidies voor niet-concurrentiekrachtige steenkolenmijnen te beëindigen. De periode tot 2018 zal gebruikt worden om de noodzakelijke herstructureringsmaatregelen te treffen. Dit is een geslaagd compromis dat getuigt van een langetermijnperspectief van alle betrokken partijen.</p>
      <p sl="de">In de betreffende sector zijn een groot aantal mensen werkzaam. Daarom is het belangrijk dat de Europese Unie en de lidstaten alles in het werk stellen om de negatieve sociale en regionale effecten van deze veranderingen tot een minimum te beperken. Ik ben dan ook zeer verheugd dat het Europees Parlement vandaag dit standpunt heeft ondersteund. Hierdoor kunnen de moeilijke, maar noodzakelijke aanpassingsprocessen in Europa en, met name in Duitsland, op een evenwichtige wijze en op een stabiele politieke basis uitgevoerd worden.</p>
    </intervention>
    <intervention id="2-347" speaker_id="97014" name="Karin Kadenbach" is_mep="True" mode="written">
      <p sl="de">Wat de kwestie van het voortzetten van de subsidies voor niet-concurrentiekrachtige steenkolenmijnen betreft, heb ik de lijn van mijn fractie gevolgd. Dat betekent dat ik mij van stemming heb onthouden. Naar mijn idee is de stemming in het Parlement gebaseerd op reflexmatig en kortetermijndenken. Ik ben tegen die subsidies omdat ik van mening ben dat het gebruik van steenkolen en de bijbehorende CO2 -emissies in beginsel strijdig zijn met al onze inspanningen om de klimaatverandering te bestrijden. Het geld dat wij aan hernieuwbare energiebronnen zouden kunnen besteden, wordt letterlijk in een bodemloze put gestort. Ik vind dat wij naar duurzame alternatieven op het gebied van de energieproductie moeten zoeken.</p>
      <p sl="de">Wij hebben echter ook alternatieve oplossingen voor de arbeidsmarkt nodig. Het moge duidelijk zijn dat er in het verleden fouten zijn gemaakt en dat er sprake is geweest van een kortzichtige aanpak van het werkgelegenheidsbeleid. Gezien het feit dat er veel banen op het spel staan, gaat mijn voorkeur ernaar uit om financiële middelen ter beschikking te stellen voor de omscholing van de betrokken werknemers in plaats van te kiezen voor een voortzetting van de subsidies voor de kolenmijnen. Dat is de reden dat ik mij van stemming heb onthouden en niet tegen het verslag heb gestemd.</p>
    </intervention>
    <intervention id="2-836" speaker_id="96667" name="Alan Kelly" is_mep="True" mode="written">
      <p sl="en">Ik heb voor dit verslag gestemd, omdat ik het eens ben met het fundamentele punt dat er een 'overgangsregeling' moet zijn in deze sector. Steenkool en de winning daarvan zijn weliswaar enorm vervuilend, maar in sommige landen leveren ze ook veel werkgelegenheid. Daarom kan het zo plotseling stopzetten van deze steun zeer ernstige gevolgen hebben voor bepaalde lidstaten van de EU, maar het is belangrijk dat de sector beseft dat hij in de toekomst niet afhankelijk mag zijn van deze steun.</p>
    </intervention>
    <intervention id="2-835" speaker_id="96816" name="Giovanni La Via" is_mep="True" mode="written">
      <p sl="it">Gezien het gebrek aan eigen energiebronnen binnen de Unie, denk ik dat de steun ter bevordering van de steenkoolindustrie terecht is binnen het EU-beleid dat gericht is op het bevorderen van hernieuwbare fossiele brandstoffen met een lager koolstofgehalte voor de productie van energie. Ik geloof echter niet dat dit onbepaalde steun van steenkoolmijnen die niet concurrerend blijken te zijn, rechtvaardigt. In het licht van de negatieve sociaaleconomische gevolgen van de sluiting van de mijnen, met name in dunbevolkte gebieden, zou het beter zijn om de mogelijkheid te overwegen om ondersteuning of hulp aan te bieden.</p>
      <p sl="it">Maar om concurrentieverstoringen binnen de interne markt door steungelden te minimaliseren, moet de Commissie zorgen voor de vaststelling, handhaving en naleving van nauwkeurig omschreven en doelmatige concurrentiebepalingen. Voor wat betreft de bescherming van het milieu is het de taak van de lidstaten om een maatregelenprogramma te leveren dat gericht is op de tempering van het milieueffect van steenkool, op het gebied van energie-efficiëntie, hernieuwbare energie en de afvang en opslag van kooldioxide.</p>
    </intervention>
    <intervention id="2-348" speaker_id="1023" name="Jean-Marie Le Pen" is_mep="True" mode="written">
      <p sl="nl">De pro-Europeanen willen de sluiting van de laatste steenkoolmijnen in Europa begeleiden met kortdurende overheidssteun. Gezien het feit dat Duitsland en Roemenië meer dan 40 procent van hun elektriciteit opwekken door verbranding van steenkool, zullen er meer dan 100 000 mensen geofferd worden op het altaar van het ultraliberalisme onder het mom van eerlijke concurrentie en het politiekcorrecte groene denken, dat ons elektriciteit wil laten produceren met wind. Op zoek naar hernieuwbare vormen van energie zullen deze landen waarschijnlijk de steenkool moeten vervangen door met kernenergie opgewekte stroom in te kopen bij hun buren.</p>
      <p sl="nl">Als oud-mijnwerker herinner ik me niet zonder emotie de pijnlijke sluiting van al die Franse en Europese steenkoolmijnen, waardoor hele regio's berooid achterbleven. Die regio's zijn economische en sociale woestijnen geworden en hebben zich vaak niet hersteld. Ik kan daarom helaas alleen maar vaststellen dat het Europa van Brussel op dit gebied, net als op andere gebieden, onze industrieën en daarmee onze werkgelegenheid niet heeft willen beschermen, en liever enorme bedragen verspilt aan globalistische projecten die mijlenver afstaan van de problemen van onze medeburgers.</p>
    </intervention>
    <intervention id="2-349" speaker_id="1922" name="Thomas Mann" is_mep="True" mode="written">
      <p sl="de">Ik heb het verslag van de heer Rapkay gesteund omdat het plan om de subsidies voor de kolenmijnen tot 2018 geleidelijk tot nul af te bouwen, kan rekenen op de instemming van een brede meerderheid die door alle fracties wordt gedragen. Uit het voorbeeld van Duitsland blijkt dat een kolenpact tussen de centrale regering, de deelstaten, vakbonden en directies kan leiden tot een efficiënte steenkolenproductie zonder dat er ontslagen hoeven te vallen. Daardoor is er nu meer zekerheid voor 100 000 banen verspreid over Europa. Om misverstanden te voorkomen, is het belangrijk om te beseffen dat het niet om permanente subsidies gaat en dat het niet de bedoeling is om niet-concurrentiekrachtige ondernemingen in stand te houden. Het gaat om een verantwoorde aanpak van een traditionele Europese industrie. Het bestaansrecht van steenkolen is niet moeilijk te rechtvaardigen, omdat zij bijvoorbeeld als brandstof voor het opwekken van elektriciteit of als grondstof voor de chemische industrie gebruikt kunnen worden, met name in tijden waarin energiebronnen zoals olie en gas in toenemende mate schaarser worden. De productie van een minimumhoeveelheid steenkolen levert een bijdrage aan onze energiezekerheid en voorkomt dat wij volledig van de invoer afhankelijk worden. De opmerking dat het stopzetten van de subsidies voor steenkoolmijnen een bijdrage levert aan de milieubescherming, klopt niet.</p>
      <p sl="de">Vanuit een klimaatperspectief maakt het geen verschil of wij onze eigen of buitenlandse grondstoffen gebruiken. Wij moeten onze steun aan een milieuvriendelijke steenkooltechnologie voortzetten en de energievoorziening waarborgen middels het gebruik van Europese producten. Een actief industrieel beleid is niet iets uit het verleden, maar is een taak voor de toekomst op basis van een consequente concurrentiestrategie en een verstandig sociaal beleid, met inbegrip van het behoud van werkgelegenheid.</p>
    </intervention>
    <intervention id="2-350" speaker_id="33982" name="Marian-Jean Marinescu" is_mep="True" mode="written">
      <p sl="ro">Het aflopen van de verordening inzake de kolenindustrie op 31 december 2010 zou een aantal lidstaten verplicht hebben hun steenkoolmijnen te sluiten. Ik heb gestemd voor de verlenging van deze verordening tot 31 december 2030, tegenover de datum van 31 december 2026 in het voorstel van de Commissie. Helaas is dat amendement niet gesteund door de benodigde meerderheid. Wel is steun verleend met betrekking tot het punt waarop de scherp dalende trend in de verlening van de totale steun voor sluiting die door een lidstaat wordt verleend, wordt afgevlakt. Daarnaast zal de exploitatie van de betreffende productie-eenheden deel uitmaken van een definitief sluitingsplan met een uiterste termijn die op 31 december 2020 gesteld zou moeten worden. Het jaar 2020 past namelijk in de context van de projecten voor steenkoolafvang, -vervoer en -opslag die in meerdere lidstaten worden ontwikkeld.</p>
      <p sl="ro">Het resultaat van de stemming is een uiterste termijn van 31 december 2018 geworden. Ik wil aangeven dat deze uiterste termijn voor subsidies toch een succes is voor het Europees Parlement, aangezien de oorspronkelijke termijn met vier jaar wordt verlengd ten opzichte van het jaar 2014 in het voorstel van de Europese Commissie.</p>
    </intervention>
    <intervention id="2-351" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag over staatssteun ter bevordering van de sluiting van niet-concurrentiekrachtige steenkoolmijnen gestemd. Steenkool is in totaal gedurende 35 jaar uitgezonderd geweest van de regels voor staatssteun. De Commissie heeft voorgesteld een einde te maken aan deze uitzondering, waardoor er alleen nog maar staatssteun zou kunnen worden toegekend aan steenkoolmijnen die voor 2014 zullen worden gesloten. Elke steenkoolmijn die niet voor die datum sluit, moet de staatssteun terugbetalen en alle landen die staatssteun geven, moeten een plan indienen voor de beperking van klimaatverandering. Duitsland is van plan de niet-concurrentiekrachtige mijnen tegen 2018 te sluiten en de rapporteur heeft een amendement voorgesteld om het voorstel te verlengen tot 2018. Het leek mij redelijk om zijn voorstel te steunen.</p>
    </intervention>
    <intervention id="2-834" speaker_id="96820" name="Marisa Matias" is_mep="True" mode="written">
      <p sl="pt">Ik heb voor dit verslag gestemd omdat het, hoewel het over belangrijke milieukwesties gaat als energiebronnen en klimaatverandering en economische kwesties als de duurzaamheid van niet-concurrentiekrachtige productie-eenheden in de economie, in een tijd van economische en maatschappelijke crisis belangrijk is om pal te staan voor maatschappelijke kwesties. Er moeten geen maatregelen worden genomen die de crisis verergeren. Het antwoord op de crisis is er een van investeringen en de bescherming van de mensen, wat in dit geval betekent dat men omstandigheden moet garanderen die de sluiting van deze mijnen toelaten in een tijd waarin de crisis naar verwachting is opgelost, waardoor banen worden beschermd en de werkloosheid wordt bestreden.</p>
    </intervention>
    <intervention id="2-833" speaker_id="96978" name="Nuno Melo" is_mep="True" mode="written">
      <p sl="pt">De steun waarin in dit verslag wordt voorzien is van essentieel belang om degenen te helpen die mogelijk hun baan in deze industrie zullen verliezen. Er moet meteen herscholing worden geregeld voor de werknemers die door de mijnsluitingen worden getroffen en alle mogelijke wegen om financiering uit regionale, nationale en EU-gelden te krijgen moeten worden onderzocht.</p>
      <p sl="pt">Op de lange termijn dient de financiering van maatregelen die bedoeld zijn om het milieu te beschermen en de kosten op te vangen die het gevolg zijn van de mijnsluitingen na 2014 voortgezet te worden. Een vroegtijdige stopzetting van de subsidies aan de kolenindustrie door de lidstaten zou enorme milieu- en financiële problemen in de getroffen regio's kunnen veroorzaken en zou zelfs nog meer kunnen gaan kosten dan wanneer deze subsidies geleidelijk worden stopgezet.</p>
    </intervention>
    <intervention id="2-352" speaker_id="28255" name="Andreas Mölzer" is_mep="True" mode="written">
      <p sl="de">Het is essentieel dat wij de kolenindustrie in Europa blijven ondersteunen om ruimte te creëren voor een geleidelijke sluiting van niet-concurrentiekrachtige mijnen. Het voorstel van de Commissie gaat echter niet ver genoeg. De mijnbouw is slechts in een beperkt aantal regio's geconcentreerd en die zullen hun economie de komende paar jaar volledig moeten herstructureren. Wij hebben in het verleden vaak genoeg gezien dat mijnbouwregio's die op een gegeven moment niet meer concurrerend waren, binnen een korte tijd een ernstige sociale en economische neergang hebben doorgemaakt. Veel van de regio's werden in het verleden juist zelfs aangeduid als de "zwarte parels" van de economische prestaties in Europa.</p>
      <p sl="de">Als wij die bedrijven de tijd geven om zich aan de gewijzigde omstandigheden aan te passen, kunnen zij die rol van economische krachtcentrales blijven spelen. Als wij ze echter in de steek laten, zal dit tot aanzienlijke kosten leiden als gevolg van werkloosheid en faillissementen. Het argument van de Groenen dat dit proces schadelijk is voor het milieu, is uit de lucht gegrepen. Steenkolen van eigen bodem zijn veel milieuvriendelijker dan ingevoerde kolen. Dat is de reden dat ik dit bijzonder goed geformuleerde verslag heb gesteund.</p>
    </intervention>
    <intervention id="2-353" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ik heb gestemd voor dit verslag, omdat met de hierin beschreven maatregelen – als ze door de Raad worden goedgekeurd – een aantal ernstige sociale gevolgen in vele EU-lidstaten voorkomen kunnen worden. De door de Commissie voorgestelde termijn is te dichtbij en onrealistisch. Zodoende was het nodig de subsidies voor de productie van steenkool te verlengen tot 2018. Roemenië, de lidstaat waaruit ik afkomstig ben, heeft ervaring met de omvang van een dergelijke sociale uitdaging en ik ben van mening dat de verlenging van de termijn nodig en welkom is.</p>
    </intervention>
    <intervention id="2-832" speaker_id="96794" name="Sławomir Witold Nitras" is_mep="True" mode="written">
      <p sl="pl">Ik ben ten zeerste verheugd over het standpunt dat het Europees Parlement vandaag heeft ingenomen ten aanzien van staatssteun ter bevordering van de sluiting van niet-concurrentiekrachtige steenkoolmijnen.</p>
      <p sl="pl">Opgemerkt dient te worden dat staatssteun die in dergelijke gevallen wordt verleend van een uitzonderlijke aard moet zijn en dat naleving van de voorschriften een vereiste is, waardoor het in de realiteit mogelijk wordt om mijnen niet te sluiten ten gevolge van steun en waarbij niet expliciet wordt geëist dat staatssteun opnieuw wordt gegeven indien mijnen niet worden gesloten. Het mag niet zo zijn dat we uiteindelijk een situatie krijgen waarbij middelen uit de staatsbegroting door mijnen worden gebruikt om ze rendabel te maken. Vandaag hebben we een mechanisme voorgesteld om lidstaten te dwingen om consistente limieten voor staatsteun in te voeren alsmede een geleidelijke overgang naar de algemene voorschriften die gelden voor alle sectoren van de economie.</p>
    </intervention>
    <intervention id="2-831" speaker_id="97197" name="Alfredo Pallone" is_mep="True" mode="written">
      <p sl="it">Ik heb vóór het verslag-Rapkay gestemd omdat ik het eens ben met de verlenging van de termijn tot 2018. De termijn van 2014 die door de Commissie is voorgesteld, is niet terecht, zelfs niet in het licht van de effectbeoordeling die door de Commissie is uitgevoerd.</p>
      <p sl="it">Op basis van de effectbeoordeling van de Commissie en als logisch gevolg van de Verordening (EG) nr. 1407/2002 zou het beter zijn de termijn vast te leggen op 2018, waarmee er een sociaal aanvaardbare oplossing wordt gegarandeerd die niet leidt tot collectieve ontslagen in een aantal lidstraten. In deze crisistijden denk ik niet dat het nodig is om mijnen te sluiten en duizenden werknemers over heel Europa te ontslaan.</p>
      <p sl="it">Bovendien hoeft het probleem van de milieuvervuiling hier nu niet te worden aangepakt. De sluiting van deze steenkoolmijnen zou het probleem namelijk niet oplossen, omdat de kolen in plaats van uit de mijnen te komen, dan uit het buitenland zouden worden geïmporteerd. Als we een oplossing willen vinden om de klimaatverandering tegen te gaan, dan moet deze worden gezocht in de fabrieken die de kolen gebruiken. Alleen door dit soort fabrieken om te zetten, kunnen de emissies worden teruggebracht.</p>
    </intervention>
    <intervention id="2-830" speaker_id="36392" name="Aldo Patriciello" is_mep="True" mode="written">
      <p sl="it">Ik wil de heer Rapkay bedanken voor het uitstekende werk dat hij geleverd heeft en ik steun de ingediende amendementen. Ik heb vóór gestemd omdat ik het eens ben met de maatregelen die nodig zijn om de negatieve sociaaleconomische gevolgen van de mijnsluiting te voorkomen, met name in dunbevolkte gebieden.</p>
      <p sl="it">Gezien het gebrek aan eigen energiebronnen binnen de Unie, denk ik dat de steun voor de steenkoolindustrie gerechtvaardigd is in het kader van het beleid van de Unie om het gebruik van hernieuwbare en koolstofarmere fossiele brandstoffen voor stroomproductie te stimuleren. Ik schaar mij daarom achter de inspanningen die zijn verricht, en die in overeenstemming zijn met de bredere 20-20-20-strategie van de EU.</p>
    </intervention>
    <intervention id="2-354" speaker_id="38595" name="Rovana Plumb" is_mep="True" mode="written">
      <p sl="ro">De beoordeling door het Europees Parlement van het voorstel voor een verordening verlengt de uiterste termijn voor het verlenen van steun aan de steenkoolproductie tot 31 december 2018 (vier jaar later dan in het voorstel van de Commissie) en heeft uitsluitend betrekking op steenkool. De kolensector biedt werk aan ongeveer 100 000 mensen. De mijnen die voor hun activiteit afhankelijk zijn van steun bevinden zich voornamelijk in het Ruhrgebied in Duitsland, in Noordwest-Spanje en in de Jiuvallei in Roemenië. Ongeveer 40 procent van de elektriciteit in Roemenië wordt geproduceerd op basis van kolen, waarvan de meerderheid steenkool betreft. De datum van 2014 (voorgesteld door de Commissie) voor het mijnsluitingsplan is willekeurig en zelfs niet gerechtvaardigd door de effectbeoordeling die de Commissie zelf heeft uitgevoerd. Zodoende vormt 2018 een acceptabele oplossing, rekening houdend met deze effectbeoordeling.</p>
      <p sl="ro">De rapporteur is voor een geleidelijke vermindering van de steun. De jaarlijkse reductie moet niet meer zijn dan 10 procent van de in het eerste jaar verleende hulp en uitsluitend gebaseerd op een zeer nauwkeurig gecontroleerd sluitingsplan. Ik heb voor dit verslag gestemd aangezien de toepassing van de verordening in de door het Europees Parlement voorgestelde vorm de negatieve sociale gevolgen van dergelijke mijnsluitingen zal verzachten, waaronder de gevolgen voor mijnen in de Jiuvallei.</p>
    </intervention>
    <intervention id="2-829" speaker_id="28406" name="Miguel Portas" is_mep="True" mode="written">
      <p sl="pt">Ik heb voor dit verslag gestemd omdat het, hoewel het over belangrijke milieukwesties gaat als energiebronnen en klimaatverandering en economische kwesties als de duurzaamheid van niet-concurrentiekrachtige productie-eenheden in de economie, in een tijd van economische en maatschappelijke crisis belangrijk is om pal te staan voor maatschappelijke kwesties. Er moeten geen maatregelen worden genomen die de crisis verergeren. Het antwoord op de crisis is er een van investeringen en de bescherming van de mensen, wat in dit geval betekent dat men omstandigheden moet garanderen die de sluiting van deze mijnen toelaten in een tijd waarin de crisis naar verwachting is opgelost, waardoor banen worden beschermd en de werkloosheid wordt bestreden.</p>
    </intervention>
    <intervention id="2-828" speaker_id="96903" name="Paulo Rangel" is_mep="True" mode="written">
      <p sl="pt">Verordening (EG) nr. 1407/2002 van de Raad van 23 juli 2002 betreffende staatssteun voor de kolenindustrie loopt op 31 december 2010 af. Hierdoor worden enkele lidstaten gedwongen om hun steenkoolmijnen op die datum te sluiten en moeten zij de ingrijpende maatschappelijke en regionale gevolgen van deze gelijktijdige sluitingen onder ogen zien. In het voorstel van de Commissie wordt geopperd om de lidstaten van een juridisch kader te voorzien dat hun toestaat om de gegeven steun tot 31 december 2014 te verlengen, maar het Parlement heeft deze uiterste termijn verlengd tot 31 december 2018, waarmee de voorwaarden om dit probleem op maatschappelijk en milieugebied op duurzame wijze op te lossen worden gegarandeerd.</p>
    </intervention>
    <intervention id="2-355" speaker_id="28349" name="Teresa Riera Madurell" is_mep="True" mode="written">
      <p sl="es">Het beëindigen van de steun voor de sluiting van niet-concurrentiekrachtige steenkoolmijnen in 2014 − de door de Commissie voorgestelde datum − zou in bepaalde regio's in de EU waar de mijnbouw nog steeds een belangrijke bron van werkgelegenheid is, ernstige sociaaleconomische gevolgen hebben. Vandaar het belang van het standpunt van het Parlement, dat de sluitingstermijn verlengd wil zien tot 2018.</p>
      <p sl="es">Met mijn stem breng ik tot uitdrukking dat ik ervan overtuigd ben dat de sluiting van deze mijnen moet worden uitgesteld om de getroffen regio's en landen − met name Spanje, Duitsland en Roemenië − in een crisis als deze de noodzakelijke tijd te geven om de vereiste omschakeling te maken.</p>
      <p sl="es">Deze omschakeling moet enerzijds bestaan uit het overstappen op duurzame economische activiteiten die kwalitatief hoogwaardige arbeidsplaatsen scheppen en anderzijds, voor zover mogelijk, uit het realiseren van een meer concurrerende en duurzame winning van steenkool en een schoner gebruik van deze delfstof.</p>
      <p sl="es">Daarom moeten wij vanuit de Commissie industrie, onderzoek en energie onderzoeks- en innovatielijnen steunen voor zaken als het afvangen en opslaan van CO2 en schone brandstoffen.</p>
    </intervention>
    <intervention id="2-356" speaker_id="4253" name="Frédérique Ries" is_mep="True" mode="written">
      <p sl="nl">Moet de Europese Unie industriële sectoren blijven steunen die gedoemd zijn om op termijn uit Europa te verdwijnen? Op die moeilijke vraag moeten wij een antwoord geven met de aanneming van het verslag van de heer Rapkay over staatssteun voor de sluiting van niet-concurrentiekrachtige steenkoolmijnen. De Europese Commissie heeft oktober 2014 voorgesteld als voorziene einddatum voor de subsidies. Dat is een wijs voorstel, dat rekening houdt met de negatieve effecten van steun voor de kolenindustrie op het milieu en de noodzaak voor de lidstaten om passende maatregelen te nemen, bijvoorbeeld op het gebied van energierendement, hernieuwbare energiebronnen of het afvangen en opslaan van kooldioxide.</p>
      <p sl="nl">De feiten zijn vernietigend: een bedrag van 1 288 miljoen euro aan productiesteun op een totaal subsidiebedrag van 2,9 miljard euro voor de kolensector tussen 2003 en 2008 heeft het verlies van marktaandeel geenszins beperkt, noch een doeltreffende begeleiding van de omscholing van de 100 000 werknemers van de sector mogelijk gemaakt. Ik betreur daarom dat het Europees Parlement vanmiddag niet de moed heeft gehad om nee te zeggen tegen de verlenging van de steun voor de steenkolenmijnen tot eind 2018 en zich vastberaden te richten op nieuwe energiebronnen, die werkgelegenheid zouden opleveren voor de Europese bevolking.</p>
    </intervention>
    <intervention id="2-357" speaker_id="28409" name="Raül Romeva i Rueda" is_mep="True" mode="written">
      <p sl="en">De stemming van vandaag is in strijd met de belangen van de EU als het gaat om de economie, energie en klimaatverandering. Het subsidiëren van niet-concurrentiekrachtige steenkoolmijnen is een verspilling van miljarden euro's aan overheidsgeld, in het bijzonder in de context van de huidige druk op de overheidsfinanciën. Verlenging van de operationele steun aan steenkoolmijnen biedt geen antwoord op de terechte zorgen van mijnwerkers over hun toekomst. In plaats daarvan dreigt het een vertraging te betekenen van de overgang naar een groene economie – met een toekomstige energiesector die is gebaseerd op energie-efficiëntie en hernieuwbare energie – die duizenden nieuwe, duurzame banen zal creëren in voormalige steenkoolproducerende regio's.</p>
    </intervention>
    <intervention id="2-827" speaker_id="96698" name="Viktor Uspaskich" is_mep="True" mode="written">
      <p sl="lt">Hoewel de kolenmijnbouw slechts van ondergeschikt belang is voor de Litouwse economie, is dit verslag toch erg belangrijk voor mijn land. Met het verlopen van Verordening (EG) nr. 1407/2002 zal een aantal lidstaten zich gedwongen zien hun kolenmijnen per direct te sluiten en zullen ze als gevolg daarvan te kampen krijgen met enorme sociale en regionale problemen. Litouwen weet maar al te goed wat het is om dergelijke sluitingen voor de kiezen te krijgen. De sluiting van de kerncentrale Ignalina in mijn land heeft geleid tot verlies van economische activiteit en arbeidsplaatsen. Ook was het de genadeslag voor onze onafhankelijkheid op energievlak. We mogen dus niet vergeten dat de Europese Unie gegrondvest is op energiesolidariteit. Litouwen en de andere Baltische landen vormen momenteel een energie-eiland, gescheiden als ze zijn van de Europese gas- en elektriciteitsnetten. Ik was dan ook uitermate verheugd toen ik eerder deze maand te horen kreeg dat de Europese Commissie het interconnectieplan voor de energiemarkt in het Oostzeegebied steunt.</p>
      <p sl="lt">Ik hoop van ganser harte dat projecten zoals in verband met de kerncentrale in Visaginas en de interconnectie van het gasnet tussen Polen en Litouwen financieel zullen worden ondersteund door de EU. Heel de EU zal daar garen bij spinnen. Tot slot dienen we oog te hebben voor de veiligheid van mijnwerkers in de kolenmijnen en van werknemers in andere delen van de energiesector. De recente ongelukken in Chili en Nieuw-Zeeland blijven ons met de neus op de feiten drukken.</p>
    </intervention>
    <intervention id="2-826" speaker_id="23894" name="Anna Záborská" is_mep="True" mode="written">
      <p sl="sk">De steenkoolwinning in Europa is niet efficiënt en heeft subsidie nodig. Maar even inefficiënt, of nog meer, zijn de zogenaamde alternatieve energiebronnen. Elektriciteitscentrales die steenkool verbranden hebben daarom iets gemeen met energiecentrales voor zonne- en windenergie. De elektriciteit die ze produceren is gewoon te duur. Staten steunen daarom de steenkoolwinning of kopen geproduceerde elektriciteit voor een hogere prijs dan de eindgebruiker betaalt. Alle vormen van energieproductie hebben hun voor- en nadelen. De ervaring heeft ons echter geleerd dat het niet goed is afhankelijk te zijn van één soort energie. Indien energiezekerheid in Europa onze prioriteit is, zou het een vergissing zijn om één van de mogelijke energiebronnen uit te sluiten. De staat zou geen belastinggeld moeten gebruiken om bedrijven te steunen die niet functioneren. Niet alle kolenmijnen die nu zonder subsidie niet kunnen overleven zijn echter gedoemd ten onder te gaan. Sommige kunnen concurrerend worden als ze de tijd krijgen om te transformeren. In het verslag van de heer Rapkay wordt voorgesteld hun die mogelijkheid te geven. Ik kom uit het gebied rond Prievidza, dat een sterke mijntraditie heeft. Ik weet hoeveel gezinnen tot armoede zouden vervallen als de vaders hun werk in de mijnen kwijt zouden raken. Ook namens hen heb ik vandaag gestemd voor het verslag dat ruimte schept om duizenden arbeidsplaatsen in een traditioneel Slowaaks mijngebied te behouden.</p>
    </intervention>
    <intervention id="2-825" speaker_id="96976" name="Luís Paulo Alves" is_mep="True" mode="written">
      <p sl="pt">Ik heb voor het verslag over de werkzaamheden van de Paritaire Parlementaire Vergadering (PPV) van de Staten in Afrika, het Caribisch gebied en de Stille Oceaan (ACS) en de EU in 2009 gestemd omdat het in mijn ogen van het grootste belang is dat de PPV een toezichthoudersrol blijft spelen bij de onderhandelingen over economische partnerschapsovereenkomsten (EPO's) en de interactie tussen parlementariërs stimuleert, om zo een grotere transparantie te brengen in alle lopende processen.</p>
      <p sl="pt">Het lijkt mij in dit licht cruciaal om de parlementaire dimensie van de samenwerking te versterken, mede gezien het feit dat de totstandkoming van de Afrikaanse Unie en de toenemende macht van het Pan-Afrikaans Parlement een onmiskenbare uitdaging vormen voor de samenwerking in ACS-EU-verband en bijgevolg ook in de PPV van ACS en EU. Nu de Commissie en de ACS-staten in 2009 met voorstellen voor een tweede herziening van de Overeenkomst van Cotonou zijn gekomen is het van het grootste belang dat de PPV nauwkeurig op de ontwikkelingen toeziet om haar voortbestaan en verdere ontwikkeling als instelling veilig te stellen. De samenwerking tussen PPV en het Pan-Afrikaans Parlement is in 2007 ontstaan en vorig jaar heeft het Europees Parlement hiervoor een volwaardige delegatie opgericht.</p>
    </intervention>
    <intervention id="2-824" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor deze resolutie gestemd waarin een beoordeling wordt gegeven van de werkzaamheden in 2009 van de Paritaire Parlementaire Vergadering ACS-EU (Afrika, Caribisch Gebied en Stille Oceaan - Europese Unie). De werkzaamheden van deze vergadering zijn gezien de versterkende werking op de democratische processen in deze landen die ervan uitgaan van buitengewoon belang. Ik sluit me dan ook aan bij het pleidooi in de resolutie dat de parlementen nauw bij de democratische werkwijzen en de nationale ontwikkelingsstrategieën betrokken moeten worden. Ik denk dat met de herziening van de Overeenkomst van Cotonou de veranderingen die in de tien jaar sinds de ondertekening van de overeenkomst zijn opgetreden zullen worden opgepakt en dit leiden zal tot grotere betrokkenheid van de nationale parlementen, het maatschappelijk middenveld en de private sector bij het politieke en economische leven in die landen. Ik ben het ook eens met het standpunt dat het Europees Ontwikkelingsfonds (EOF) in de Gemeenschapsbegroting moet worden opgenomen om het beleid voor ontwikkelingssamenwerking consequenter, doorzichtiger en doeltreffender te maken en passend toezicht te waarborgen.</p>
    </intervention>
    <intervention id="2-823" speaker_id="1289" name="Proinsias De Rossa" is_mep="True" mode="written">
      <p sl="en">Ik steun dit verslag over de werkzaamheden van de Paritaire Parlementaire Vergadering ACS-EU (Afrika, Caribisch Gebied en Stille Oceaan - Europese Unie). De positieve reactie van de handelscommissaris op het verzoek van de ACS-landen om op de controversiële kwesties die in de onderhandelingen over de economische partnerschapsovereenkomsten (EPO's) aan de orde waren gesteld terug te komen, is welkom. Nauwlettend parlementair toezicht op toekomstige onderhandelingen over en de tenuitvoerlegging van de economische partnerschapsovereenkomsten is geboden. De parlementen van de ACS-landen moeten erop aandringen betrokken te worden bij de opstelling en uitvoering van de nationale en regionale strategiedocumenten, aangezien dat de belangrijkste programmeringsmiddelen voor ontwikkelingshulp zijn. Om te helpen de door de Parlementaire Vergadering aan de orde gestelde kwesties met betrekking tot de gevolgen van de huidige crisis voor de ontwikkelingslanden aan te pakken, moeten we werken aan aanvullende bronnen van financiering, in het bijzonder een internationale belasting op financiële transacties. Op hun beurt moeten de ACS-regeringen zich krachtiger inzetten voor het bestrijden van belastingparadijzen, belastingontduiking en illegale kapitaalvlucht. De oprichting, aan het begin van de huidige zittingsperiode, van een permanente delegatie van het Europees Parlement voor de betrekkingen met het Pan-Afrikaanse Parlement is een zeer positieve stap, die zal bijdragen aan het versterken van het toenemend politiek engagement van de Parlementaire Vergadering ACS-EU.</p>
    </intervention>
    <intervention id="2-822" speaker_id="96914" name="Anne Delvaux" is_mep="True" mode="written">
      <p sl="fr">Ik ben verheugd dat dit verslag is aangenomen, want de Paritaire Parlementaire Vergadering is er door de kwaliteit van haar werkzaamheden in geslaagd om zich als onmisbare schakel in de Noord-Zuid-samenwerking op te werpen. De Vergadering heeft bijvoorbeeld een belangrijke rol gespeeld in het toezicht op de onderhandelingen over de economische partnerschapsovereenkomsten en zal dat blijven doen. Bovendien zijn er belangrijke amendementen aangenomen, zoals de aanmoediging om aanvullende en vernieuwende financieringsbronnen voor ontwikkeling te bestuderen, zoals een belasting op internationale financiële transacties, en ook de mogelijkheid voor de Paritaire Parlementaire Vergadering om de kwestie van de uitbanning van belastingparadijzen te bespreken.</p>
    </intervention>
    <intervention id="2-359" speaker_id="28310" name="Edite Estrela" is_mep="True" mode="written">
      <p sl="pt">Ik heb voor het verslag over de werkzaamheden van de Paritaire Parlementaire Vergadering ACS-EU in 2009 gestemd omdat ik vind dat dit orgaan nog altijd een belangrijk podium vormt voor een open, democratische en diepgaande gedachtewisseling tussen de Europese Unie en de Staten in Afrika, het Caribisch gebied en de Stille Oceaan (ACS). Om het samenwerkingsproces efficiënter en democratischer te laten verlopen dienen de parlementen van de ACS-landen nauwer betrokken te worden bij het opstellen en voorbereiden van strategische samenwerkingsplannen en een actievere rol te spelen bij de onderhandelingen die met de Europese autoriteiten over economische partnerschapsovereenkomsten gevoerd worden.</p>
    </intervention>
    <intervention id="2-360" speaker_id="96977" name="Diogo Feio" is_mep="True" mode="written">
      <p sl="pt">Zonder af te doen aan de werkzaamheden die de Paritaire Parlementaire Vergadering ACS-EU in 2009 verricht heeft of aan de bijdrage van dit orgaan aan de samenwerking op ontwikkelingsgebied, houd ik toch moeite met paragraaf 6 in het verslag-Joly, waar het heet: "moedigt de Paritaire Parlementaire Vergadering aan op dit gebied actief te blijven en aanvullende en vernieuwende financieringsbronnen voor ontwikkeling te zoeken, zoals een internationale belasting op financiële transacties". Het lijkt mij namelijk niet dat de Staten in Afrika, het Caribisch gebied en de Stille Oceaan veel wijzer worden van een internationale belasting op financiële transacties.</p>
    </intervention>
    <intervention id="2-821" speaker_id="96899" name="José Manuel Fernandes" is_mep="True" mode="written">
      <p sl="pt">De Paritaire Parlementaire Vergadering (PPV) is twee keer bijeengekomen in 2009, het jaar waarin de Commissie en de Staten in Afrika, het Caribisch gebied en de Stille Oceaan (ACS) met voorstellen zijn gekomen voor een tweede herziening van de Overeenkomst van Cotonou, waarover in 2010 onderhandeld zou worden. Gezien de regionalisering van de ACS, die teweeggebracht is door het aangaan van economische partnerschapsovereenkomsten, is het voor de PPV van belang om de ontwikkelingen zeer nauwlettend te volgen om haar voortbestaan en verdere ontwikkeling als instelling veilig te stellen. Ik wil er nog op wijzen dat de PPV zich zorgen maakt over de gevolgen van de huidige financiële crisis. Over deze gevolgen voor de ACS-landen is in Luanda een resolutie aangenomen. Ook waren er andere resoluties over de financiële crisis en de bestrijding ervan in de ACS-landen.</p>
    </intervention>
    <intervention id="2-361" speaker_id="96706" name="João Ferreira" is_mep="True" mode="written">
      <p sl="pt">Wil de Paritaire Parlementaire Vergadering ACS-EU naar behoren de door de rapporteur genoemde rol vervullen in de Noord-Zuid-samenwerking en het parlementaire element in die samenwerking versterken, dan dient een aantal van haar grondkenmerken behouden te blijven. De breedte van de afvaardigingen is zowel haar sterkste eigenschap als een noodzakelijke voorwaarde om de taak die men zich gesteld heeft naar behoren te kunnen vervullen. Daarom dient elke poging om deze representativiteit uit kostenoverwegingen in te perken afgeweerd en de pluralistische aard van de vergadering verdedigd te worden. Want zonder dit pluralisme wordt een aantal van haar grondslagen ernstig geschaad en komen enkele van haar meest fundamentele doelen in gevaar. Alle middelen die nodig zijn voor een werkelijk brede participatie van alle parlementariërs dienen gegarandeerd te zijn, of deze parlementariërs nu de EU vertegenwoordigen dan wel een van de betrokken Afrikaanse, Caribische of Pacifische landen.</p>
      <p sl="pt">We zien dan ook met zorg hoe men er herhaaldelijk niet in slaagt de noodzakelijke voorwaarden voor deze participatie te scheppen, met name op het gebied van tolkendiensten. Dit hindert deelnemers er steeds weer aan om in een van de officiële talen uit landen van de EU en ACS te spreken, zoals regelmatig met het Portugees het geval was. Dit is een ernstige tekortkoming, die nodig ongedaan gemaakt moet worden.</p>
    </intervention>
    <intervention id="2-820" speaker_id="28208" name="Nathalie Griesbeck" is_mep="True" mode="written">
      <p sl="fr">Als lid van de Paritaire Parlementaire Vergadering ACS-EU (Afrika, Caribisch Gebied en Stille Oceaan - Europese Unie) heb ik vastberaden ingestemd met dit verslag over de werkzaamheden van deze vergadering in 2009. De Paritaire Parlementaire Vergadering ACS-EU is een unieke instelling, die zich heeft weten op te werpen als essentiële speler in de betrekkingen tussen Europa en Afrika en in de Noord-Zuid-betrekkingen. Zij is erin geslaagd om de hoge kwaliteit van haar werk aan te tonen, dat is gebaseerd op de beginselen van samenwerking, beraadslaging, transparantie en democratische dialoog, en op een steeds grotere interactie tussen de Europese afgevaardigden en die uit de ACS-landen. Nu de twintigste zitting van deze vergadering begint in Kinsjasa, wil ik de Paritaire Parlementaire Vergadering aanmoedigen om haar werkzaamheden en deze samenwerking voort te zetten. In het bijzonder heb ik natuurlijk gestemd voor de paragraaf waarin wordt opgeroepen om te werken aan de instelling van een belasting op internationale financiële transacties en de uitbanning van belastingparadijzen.</p>
    </intervention>
    <intervention id="2-362" speaker_id="28280" name="Filip Kaczmarek" is_mep="True" mode="written">
      <p sl="pl">Ik heb het verslag-Joly over de werkzaamheden van de Paritaire Parlementaire Vergadering ACS-EU in 2009 gesteund. De vraag die we in meer detail moeten onderzoeken heeft betrekking op de regionale bijeenkomsten van de Paritaire Parlementaire Vergadering. Deze bijeenkomsten zijn zonder enige twijfel noodzakelijk. Ik ben echter van mening dat we de formele procedure voor deze bijeenkomsten nader moeten uitwerken en verduidelijken.</p>
      <p sl="pl">We moeten duidelijker aangeven welke werkmethoden tijdens de regionale bijeenkomsten gehanteerd moeten worden. De waarde van deze bijeenkomsten is gelegen in het feit dat ze een grotere concentratie op regionale problemen mogelijk maken. Door de formele procedures beter te specificeren, is er een betere kans dat de regionale bijeenkomsten van de Paritaire Parlementaire Vergadering ACS-EU invloed hebben. Dit is precies de reden waarom we deze kwestie moeten behandelen. Ik dank u zeer.</p>
    </intervention>
    <intervention id="2-819" speaker_id="96667" name="Alan Kelly" is_mep="True" mode="written">
      <p sl="en">De fractie van het Europees Parlement waarvan ik deel uitmaak, heeft het oorspronkelijke verslag tamelijk ingrijpend gewijzigd. Het roept de regeringen van de ACS-landen nu op strengere clausules inzake non-discriminatie op te nemen en bij te dragen aan de bestrijding van belastingontduiking en belastingparadijzen. Meer betrokkenheid van de nationale parlementen en het maatschappelijk middenveld van de ACS-landen – door middel van financiële en technische steun – is nodig om de samenwerking ACS-EU te versterken.</p>
    </intervention>
    <intervention id="2-818" speaker_id="96816" name="Giovanni La Via" is_mep="True" mode="written">
      <p sl="it">Ik heb vóór de aanneming van het verslag gestemd over de werkzaamheden van de Paritaire Parlementaire Vergadering ACS-EU in 2009, aangezien ik van mening ben dat die een essentiële bijdrage hebben geleverd aan de Noord-Zuid-samenwerking. De Paritaire Parlementaire Vergadering heeft namelijk een sleutelrol gespeeld, en speelt deze nog steeds, in het betrekken van lokale autoriteiten en instellingen bij de onderhandelingen over economische partnerschapsovereenkomsten.</p>
      <p sl="it">Om deze redenen sluit ik mij aan bij de oproep van mijn collega's aan de Commissie om haar uiterste best te doen tijdig informatie over de onderhandelingen te verstrekken, om te verzekeren dat het Parlement volledig kan deelnemen aan en kan bijdragen tot het toezicht op de overeenkomsten. Ten slotte acht ik een geïnformeerde betrokkenheid van het Parlement van groot belang, en niet alleen met betrekking tot de onderhandelingen op dit gebied, aangezien het een instelling is die in staat is de transparantie van het proces te garanderen en de behoeften van de lokale gemeenschappen te verwoorden.</p>
    </intervention>
    <intervention id="2-363" speaker_id="1403" name="David Martin" is_mep="True" mode="written">
      <p sl="en">Ik heb voor het verslag over de werkzaamheden van de Paritaire Parlementaire Vergadering ACS-EU in 2009 gestemd. De versterking van het parlementaire toezicht is essentieel om ervoor te zorgen dat de ontwikkelingsfondsen van de EU zo goed mogelijk worden gebruikt en effectief bijdragen aan het bereiken van de millenniumdoelstellingen voor ontwikkeling. De Vergadering heeft een sleutelrol gespeeld bij het toezicht op de onderhandelingen over economische partnerschapsovereenkomsten (EPO's) en zal dat ook blijven doen, door EP-leden in staat te stellen de bezorgdheden van de ACS-parlementariërs uit de eerste hand te horen en zo te kunnen bijdragen aan meer toezicht van het Europees Parlement op de onderhandelingen van de Commissie en de tenuitvoerlegging van de EPO's.</p>
    </intervention>
    <intervention id="2-817" speaker_id="96978" name="Nuno Melo" is_mep="True" mode="written">
      <p sl="pt">De Paritaire Parlementaire Vergadering (PPV) van de Staten in Afrika, het Caribisch gebied en de Stille Oceaan (ACS) en de EU was in 2009 twee keer bijeen en nam bij die gelegenheid belangrijke besluiten over uiteenlopende onderwerpen, zoals de voedselcrisis en de financiële crisis, de situatie in Somalië, de klimaatverandering en de situatie op Madagaskar. Daarnaast kwamen verscheidene werkgroepen bijeen en bespraken een reeks belangwekkende onderwerpen, zoals opleiding voor beter bestuur, bouwprojecten en urbane herhuisvesting, gehandicaptenbeleid, plattelandstoerisme en de rechten van minderheden in Tsjechië. Deze regelmatig terugkerende bijeenkomsten hebben aan belang gewonnen dankzij hun veelzijdigheid en de gelegenheid die ze bieden om van gedachten te wisselen over onderwerpen die voor beide partijen van belang zijn, vooral met de bedoeling oplossingen te vinden voor de moeilijkheden die de meest kansarme regio's ondervinden.</p>
    </intervention>
    <intervention id="2-364" speaker_id="96670" name="Louis Michel" is_mep="True" mode="written">
      <p sl="fr">Ik heb ingestemd met het uitstekende verslag van mevrouw Joly over de werkzaamheden van de Paritaire Parlementaire Vergadering ACS-EU, een instelling die, zoals ik al eerder heb gezegd, uniek is in de wereld vanwege de samenstelling en de wil om samen te werken aan de bevordering van de wederzijdse afhankelijkheid tussen Noord en Zuid door middel van wetgeving, maar ook door middel van een democratische dialoog en samenwerking. Ik maak gebruik van dit verslag om te herinneren aan het belang van een belasting op internationale financiële transacties teneinde bepaalde donoren te helpen om hun verplichtingen met betrekking tot officiële ontwikkelingshulp na te komen en de ontwikkelingslanden te helpen om de noodzakelijke aanpassingen te verrichten om het hoofd te kunnen bieden aan de klimaatverandering. Ik benadruk dat er bij de Consensus van Monterrey in 2002, de follow-up van de Doha-conferentie in 2008 en de top op hoog niveau over de millenniumdoelstellingen van september 2010 in New York gunstig werd geoordeeld over vernieuwende en alternatieve financieringsvormen voor ontwikkeling en dat de noodzaak van een evenwichtige benadering van de economische, sociale en milieuaspecten van ontwikkeling werd benadrukt.</p>
    </intervention>
    <intervention id="2-365" speaker_id="28255" name="Andreas Mölzer" is_mep="True" mode="written">
      <p sl="de">Ik heb tegen het verslag over de werkzaamheden van de Paritaire Parlementaire Vergadering ACS-EU in 2009 gestemd, omdat het zeer vaag en onnauwkeurig geformuleerd is. Daarnaast bevat het verslag geen plannen voor een efficiëntere ontwikkelingssamenwerking in de toekomst met de groep landen in Afrika, het Caribisch gebied en de Stille Oceaan (ACS). In de huidige opzet is ontwikkelingshulp in 80 procent van de gevallen een mislukking. Die ontwikkelingshulp heeft alleen maar de afhankelijkheid van externe steun van de betreffende landen vergroot. Wij moeten deze staten helpen om zichzelf te leren helpen. Het moet mogelijk zijn om deze landen te ondersteunen bij een geleidelijke ontwikkeling van een goed functionerende nationale economie. Hierbij speelt de mogelijkheid van een eigen, onafhankelijke voedselvoorziening een grote rol. In dit verslag wordt echter hardnekkig aan de status quo vastgehouden en dat is de reden dat ik ertegen heb gestemd.</p>
    </intervention>
    <intervention id="2-816" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Samenwerking met de landen in Afrika, het Caribische gebied en de Stille Oceaan is een van de belangrijkste aspecten van het buitenlands beleid van de Europese Unie. Het spijt mij daarom om te horen van de financiële problemen van de ACS-Groep. Afgezien van deze problemen is de Paritaire Parlementaire Vergadering ACS-EU een van de belangrijkste fora op dit moment voor de dialoog tussen Noord en Zuid. Ik verwelkom de ontwikkeling van regionale integratie tussen Afrikaanse landen enerzijds en Caribische landen anderzijds, waardoor een doeltreffende dialoog tussen het Europees Parlement en het Zuiden in het algemeen wordt vergemakkelijkt. Gezien deze aspecten en met volledige steun voor de ontwikkeling van de dialoog tussen de EU en de zuidelijke landen, heb ik besloten om voor het verslag over de werkzaamheden van de Paritaire Parlementaire Vergadering ACS-EU in 2009 te stemmen.</p>
    </intervention>
    <intervention id="2-815" speaker_id="97197" name="Alfredo Pallone" is_mep="True" mode="written">
      <p sl="it">Ik heb vóór het verslag over de werkzaamheden van de Paritaire Parlementaire Vergadering ACS-EU gestemd, omdat ik van mening ben dat de Vergadering een belangrijke rol heeft gespeeld en veel werk heeft verzet om oplossingen te vinden voor problemen die niet altijd gemakkelijk zijn. Hoewel het een adviesorgaan is, vertegenwoordigt het een belangrijk forum en een ontmoetingspunt om te discussiëren in een poging aan de verschillende eisen tegemoet te komen.</p>
      <p sl="it">Van de belangrijke verslagen en resoluties die zijn aangenomen, is het voldoende er een paar te noemen zoals die over de situatie in Madagaskar, de klimaatverandering, de situatie in Nigeria en over de tweede herziening van de Overeenkomst van Cotonou. Tenslotte is de resolutie over de gevolgen van de financiële crisis voor de ACS-landen de moeite van het vermelden waard. Hierin komt duidelijk naar voren dat deze landen helaas, hoewel ze op geen enkele manier de oorzaak zijn van de mondiale opschudding, uiteindelijk wel de hoogste prijs betalen in termen van stijgende kosten, minder steun van de rijke landen en stijgende grondstofprijzen.</p>
    </intervention>
    <intervention id="2-814" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor het verslag over de werkzaamheden van de Paritaire Parlementaire Vergadering (PPV) van de Staten in Afrika, het Caribisch gebied en de Stille Oceaan (ACS) en de EU in 2009 gestemd. De PPV verdient onze aandacht, want zij is erin geslaagd zichzelf tot een onmisbare schakel in de Noord-Zuid-samenwerking te maken en draagt bij aan een versterking van de open en democratische dialoog tussen de EU en de ACS-landen.</p>
    </intervention>
    <intervention id="2-366" speaker_id="97199" name="Crescenzio Rivellini" is_mep="True" mode="written">
      <p sl="it">Vandaag hebben wij in de plenaire zitting over een voorstel voor een resolutie gestemd inzake de werkzaamheden van de Paritaire Parlementaire Vergadering ACS-EU in 2009.</p>
      <p sl="it">In 2009 is de Paritaire Parlementaire Vergadering twee maal bijeengekomen. Op die vergaderingen zijn tien resoluties aangenomen, evenals de verklaring van Luanda over de tweede herziening van de samenwerkingsovereenkomst van Cotonou. In de loop van het jaar zijn daarnaast twee regionale vergaderingen belegd, in respectievelijk Guyana (Caribisch gebied) en Burkina Faso (West-Afrika).</p>
      <p sl="it">Toch is 2009 negatief beïnvloed door het besluit van de ministerraad van de ACS-landen van december 2008 om aanzienlijke bezuinigingen door te voeren op het budget van het ACS-secretariaat bestemd voor dienstreizen voor personeel. Het besluit heeft de mogelijkheid om de diensten te waarborgen in verband met PPV-vergaderingen die op andere locaties dan Brussel plaatsvinden, aanzienlijk beperkt.</p>
      <p sl="it">In december 2009 heeft de ACS-Raad de benodigde maatregelen genomen om ervoor te zorgen dat de budgetten voor 2010 voldoende zijn voor twee plenaire vergaderingen, één regionale vergadering en maximaal twee aanvullende missies. Gezien de context is het van belang ons in deze sector te blijven inspannen en aanvullende en innovatieve bronnen van ontwikkelingsfinanciering te onderzoeken, zoals een belasting op internationale financiële transacties.</p>
    </intervention>
    <intervention id="2-367" speaker_id="28409" name="Raül Romeva i Rueda" is_mep="True" mode="written">
      <p sl="en">Ik ben zeer ingenomen met deze resolutie, die onder leiding van onze collega Eva Joly tot stand is gekomen en waarin blijdschap wordt geuit over het feit dat de PPV in 2009 een kader is blijven bieden voor een open, democratische en diepgaande dialoog tussen de Europese Unie en de ACS-landen en wordt aangedrongen op een versterkte politieke dialoog; waarin de positieve reactie wordt verwelkomd van de nieuwe commissaris voor de handel op het verzoek van meerdere ACS-landen en -regio's om op de controversiële kwesties die in de onderhandelingen over de economische partnerschapsovereenkomsten aan de orde waren gesteld terug te komen, in overeenstemming met de verklaringen van de voorzitter van de Commissie; en waarin de noodzaak wordt onderstreept van nauwlettend parlementair toezicht op de onderhandelingen over en de tenuitvoerlegging van de economische partnerschapsovereenkomsten.</p>
    </intervention>
    <intervention id="2-368" speaker_id="96789" name="Joanna Senyszyn" is_mep="True" mode="written">
      <p sl="pl">Als lid van de Delegatie in de Paritaire Parlementaire Vergadering ACS-EU heb ik het verslag over de werkzaamheden van de Paritaire Parlementaire Vergadering (PPV) in 2009 gesteund. Naar mijn mening heeft de vergadering in dit jaar goed werk geleverd, in het bijzonder in verband met de aangenomen resoluties over de gevolgen van de wereldwijde crisis voor sociale omstandigheden en over klimaatverandering.</p>
      <p sl="pl">Volgende week, tijdens de twintigste bijeenkomst van de PPV, zullen we ons onder andere bezighouden met het bereiken van de millenniumdoelstellingen voor ontwikkeling. Als lid van de Commissie sociale en milieuzaken van de PPV acht ik het van cruciaal belang dat er volgend jaar een uitgebreide analyse wordt uitgevoerd en een breed debat wordt gevoerd over de milieu- en sociale situatie in de ACS-landen. Een beoordeling van bestaande maatregelen zal ons in staat stellen om doelstellingen voor de komende jaren op meer doeltreffende wijze te plannen. Overeenkomstig het standpunt van het Europees Economisch en Sociaal Comité ben ik ook een voorstander van meer steun voor en erkenning van de Afrikaanse sociale economie.</p>
      <p sl="pl">Integratie van de Afrikaanse sociale economie binnen het EU-programma kan resulteren in een versterking van de samenwerking met internationale organisaties zoals de Internationale Arbeidsorganisatie en de Wereldbank en kan tevens leiden tot meer steun vanuit de Europese publieke opinie voor het versterken van externe hulp van de EU door grotere betrokkenheid van de belangrijkste spelers van de Europese sociale economie. Naar mijn mening zou de PPV ook de rol van de Afrikaanse sociale economie bij de bestrijding van armoede grondiger kunnen onderzoeken. Ik hoop dat de PPV actief betrokken zal zijn bij de uitvoering van de strategie voor Afrika van de EU.</p>
    </intervention>
    <intervention id="2-369" speaker_id="96858" name="Marie-Christine Vergiat" is_mep="True" mode="written">
      <p sl="nl">Ik heb ingestemd met dit verslag waarin de balans wordt opgemaakt van de werkzaamheden met de ACS-landen (Afrika, Caribisch gebied en Stille Oceaan). Met deze tekst wijst het Europees Parlement erop dat het succes van de Paritaire Parlementaire Vergadering verband houdt met een open, democratische en diepgaande dialoog tussen de Europese Unie en de ACS-landen.</p>
      <p sl="nl">In het verslag wordt nogmaals het beginsel van de universaliteit van mensenrechten benadrukt en wordt de Raad gewezen op het feit dat het Europees Parlement herhaaldelijk heeft gevraagd een strengere non-discriminatieclausule op te nemen in de herziening van de Overeenkomst van Cotonou.</p>
      <p sl="nl">Ik ben in het bijzonder verheugd dat een amendement is aangenomen over een belasting op financiële transacties als mogelijk antwoord op de crisis, hoewel ik me geen illusies maak over de tegenstrijdige stemmingen van het Europees Parlement op dit gebied. Met dit amendement vraagt het Europees Parlement aanvullende en vernieuwende financieringsbronnen voor ontwikkeling te onderzoeken, zoals een belasting op internationale financiële transacties, en "dringt er verder bij de Paritaire Parlementaire Vergadering op aan de kwestie van de uitbanning van belastingparadijzen te bespreken".</p>
      <p sl="nl">Laten we hopen dat er iets zal worden gedaan met dit verslag en dat alle Europese instellingen er gebruik van zullen maken om andere betrekkingen met de ACS-landen aan te gaan.</p>
    </intervention>
    <intervention id="2-371" speaker_id="96976" name="Luís Paulo Alves" is_mep="True" mode="written">
      <p sl="pt">Ik steun dit verslag, dat aandacht vraagt voor artikel 67 VWEU, gewijd aan de verschillende rechtstelsels en -tradities en de toegang tot het recht. Hier zou wederzijds respect het inzicht in elkaars rechtstelsels en -tradities moeten vergroten. Volgens mij is er op civielrechtelijk terrein al een enorme vooruitgang geboekt in de EU en dit ambitieuze plan voor een meer strategische, minder fragmentarische benadering van het burgerlijk recht zou tegemoet moeten komen aan de werkelijke behoeften van burgers en bedrijfsleven. Daarnaast dient het rekening te houden met de moeilijkheden die verbonden zijn aan wetgevend optreden op een terrein van gedeelde bevoegdheden, met harmonisatie als optie voor de gevallen waarin deze elkaar overlappen.</p>
      <p sl="pt">Het is daarom zaak om de verschillende juridische benaderingen en grondwettelijke tradities van de lidstaten te eerbiedigen en tegelijk een aanpak op EU-niveau te vinden voor het oplossen van algemene problemen. Verder wijs ik op de noodzaak tot consolidering van maatregelen die al in de praktijk gebracht en van resultaten die al eerder geboekt zijn, zodat we met beleid over kunnen gaan tot een correcte en effectieve uitvoering van het programma van Stockholm.</p>
    </intervention>
    <intervention id="2-372" speaker_id="1941" name="Roberta Angelilli" is_mep="True" mode="written">
      <p sl="it">Het programma van Stockholm voorziet in ambitieuze Europese beleidsmaatregelen op het gebied van justitie en veiligheid om een Europa van de burgers te creëren.</p>
      <p sl="it">De doelstellingen omvatten een wetsvoorstel over versterkte samenwerking op het gebied van wetgeving inzake scheidingen. In Europa betreft 20 procent van de scheidingen internationale koppels. Die scheidingen worden soms gekenmerkt door eindeloze administratieve rompslomp en een gebrek aan duidelijke oplossingen vanuit de nationale systemen. In veel gevallen leiden de kinderen en de kwetsbaarste echtgenoot onder de emotionele stress en spanningen als gevolg van juridische procedures. Waar mogelijk zou mediation moeten kunnen worden ingezet, teneinde het geschil tussen de partners buitengerechtelijk op te lossen. Daarvoor zij verwezen naar de concepten die zijn vastgelegd in Richtlijn 2008/52/EG van het Europees Parlement en de Raad van 21 mei 2008 betreffende bepaalde aspecten van bemiddeling/mediation in burgerlijke en handelszaken en naar de Europese gedragscode voor mediators.</p>
      <p sl="it">Daarnaast is het van belang dat alle burgers toegang hebben tot actuele en kwalitatief hoogstaande informatie, die nu beschikbaar is in een database van de Commissie, over de belangrijkste aspecten van nationale en EU-wetgeving en procedures op het gebied van zowel echtscheiding en scheiding van tafel en bed als mediation.</p>
    </intervention>
    <intervention id="2-813" speaker_id="96680" name="Zigmantas Balčytis" is_mep="True" mode="written">
      <p sl="lt">Met het programma van Stockholm wordt beoogd een Europese ruimte van vrijheid, veiligheid en recht tot stand te brengen ter waarborging van de fundamentele rechten van de burgers, waaronder de vrijheid van ondernemen ter bevordering van het ondernemerschap in alle economische sectoren. Sinds het moment dat de Unie bevoegd werd op het gebied van justitie en binnenlandse zaken en de daaropvolgende oprichting van de ruimte van vrijheid, veiligheid en justitie, is er enorme vooruitgang geboekt op het vlak van het civiel recht en is er tevens flinke vooruitgang geboekt ten aanzien van de harmonisering van het internationale privaatrecht. Dat is buitengewoon belangrijk, aangezien bij uitstek met dit onderdeel van het recht wederzijdse erkenning en respect voor het juridische stelsel van de ander kan worden bewerkstelligd. Het door de Europese Commissie voorgelegde actieplan is weliswaar ambitieus, maar dat is tegelijkertijd eigenlijk geen luxe, gezien de noodzaak tot grondige analysering van de doeltreffendheid van reeds opgelegde maatregelen alsook de naleving ervan, om zo uiteindelijk te kunnen voldoen aan de behoeften van de burger, het bedrijfsleven en de juridische beroepsgroep.</p>
    </intervention>
    <intervention id="2-373" speaker_id="38610" name="Slavi Binev" is_mep="True" mode="written">
      <p sl="nl">Ik steun het voorstel van de Commissie interne markt en consumentenbescherming om de tekst over de Europese interne markt op te nemen in de resolutie over burgerlijk recht, handelsrecht, familierecht en internationaal privaatrecht. Naar mijn idee ondersteunt de interne markt Europa op het gebied van vrijheid, veiligheid en recht, en draagt de interne markt bij aan de versterking van het Europese model van de sociale markteconomie, terwijl tegelijkertijd consumenten beschermd worden. Bulgarije, dat aan de rand van de Europese Unie ligt, heeft vaak te maken met de invoer van gevaarlijke of potentieel gevaarlijke namaakgoederen. Onlangs nog werd er twintig jaar oud lamsvlees ontdekt op de Bulgaarse markt. En dat is slechts een van de vele gevallen. De invoering van een Europese ruimte voor vrijheid, veiligheid en recht zal de interne markt, en in het bijzonder de bescherming van consumentenrechten, versterken, en ik roep u op, dames en heren, om de Commissie te steunen om hier rekening mee te houden en te zorgen voor wetgeving die de goede werking van de interne markt garandeert in het belang van de consumenten.</p>
    </intervention>
    <intervention id="2-374" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ik heb voor onderhavig verslag gestemd aangezien het Europees Parlement daarin de Commissie oproept om er zo doeltreffend en snel mogelijk voor te zorgen dat het actieplan van Stockholm daadwerkelijk is afgestemd op de behoeften van de Europese burgers, met name ten aanzien van het vrije verkeer binnen de Europese Unie, alsook ten aanzien van het arbeidsrecht, de behoeften van het bedrijfsleven en gelijke kansen voor iedereen. Ik zou willen benadrukken dat het gemeenschapsrecht ten dienst van de burgers moet staan, met name op het vlak van het familierecht en het burgerlijk recht. Hij doet mij dan ook deugd dat sinds het moment dat de EU bevoegdheid verkreeg op het vlak van justitie en binnenlandse zaken en de daaropvolgende inrichting van de ruimte van vrijheid, veiligheid en recht (RVVR), er grote vooruitgang is geboekt op het gebied van het civiel recht.</p>
      <p sl="lt">Ik wil specifiek benadrukken dat met het programma van Stockholm wordt beoogd een Europese ruimte van vrijheid, veiligheid en recht (RVVR) tot stand te brengen ter waarborging van de fundamentele rechten van de burgers, waaronder de vrijheid van ondernemen, teneinde in alle economische sectoren het ondernemerschap te bevorderen. De tijd is nu rijp om na te denken over de verdere uitbouw van de RVVR. Het Europees Parlement roept de Commissie dan ook op een breed debat op te zetten met deelname van alle betrokken partijen, en dan met name van rechters en de juridische beroepsgroep in het algemeen.</p>
    </intervention>
    <intervention id="2-375" speaker_id="96716" name="Zuzana Brzobohatá" is_mep="True" mode="written">
      <p sl="cs">Het verslag bevat een groot aantal aanbevelingen op het gebied van het burgerlijk, handels- en familierecht, alsook op het vlak van het internationaal privaatrecht. In de eerste plaats staat het stil bij maatregelen ter verhoging van de rechtszekerheid in grensoverschrijdende geschillen en streeft het in de geest van het Stockholmprogramma naar meer samenwerking tussen de justitiële organen in de lidstaten. In het actieplan is tevens een voorstel tot een wetgevend initiatief opgenomen, te weten de opstelling van regelgeving waarmee de doeltreffendheid van de tenuitvoerlegging van vonnissen met betrekking tot de transparantie van activa van schuldenaars kan worden vergroot, alsmede soortgelijke regelgeving inzake het bevriezen van bankrekeningen. Harmonisering van informatie over de burgerlijke staat in identiteitsbewijzen en dergelijke van EU-burgers lijkt mij gezien de noodzaak de obstakels tijdens het reizen uit de weg te ruimen niet meer dan vanzelfsprekend.</p>
      <p sl="cs">Verder wordt de Commissie in het verslag opgeroepen een werkgroep arbitrage op te richten en eventuele wetsvoorstellen gezien de grote raakvlakken van deze kwestie, arbitrage dus, met de internationale handel, nog voor de officiële indiening ervan te overleggen ter raadpleging. De in het verslag voorgestelde maatregelen helpen de rechtszekerheid in de EU te vergroten, reden waarom ik voor het verslag gestemd heb.</p>
    </intervention>
    <intervention id="2-376" speaker_id="988" name="Carlo Casini" is_mep="True" mode="written">
      <p sl="it">Bij de definitieve stemming over de ontwerpresolutie van Luigi Berlinguer heb ik mij onthouden van stemming vanwege de verwerping van amendement 2, dat zeer belangrijk was om mogelijke verkeerde interpretaties van paragraaf 40 uit te sluiten, waarin wordt gesteld dat het Parlement zijn krachtige steun verleent voor "plannen om wederzijdse erkenning van de gevolgen van documenten van de burgerlijke stand mogelijk te maken". Deze zinsnede zou bijvoorbeeld een verplichting kunnen suggereren om een verbintenis van twee personen van hetzelfde geslacht, die is geregistreerd in een lidstaat waarin een dergelijke verbintenis is toegestaan, in de hele Europese Unie te erkennen.</p>
      <p sl="it">In werkelijkheid moet onderscheid worden gemaakt tussen de effecten van een rechtshandeling (in het geval van een huwelijk) en de effecten van een officieel registratiedocument. Dit laatste vormt het formele bewijs van een geregistreerde rechtshandeling (bijvoorbeeld dat zich een huwelijk heeft voltrokken van twee homoseksuelen in Nederland). Dit authentieke document is het effect van de akte van de burgerlijke stand. De gevolgen van een geregistreerde akte zijn echter iets anders en de erkenning ervan (bijvoorbeeld een nabestaandenpensioen) is niet toegestaan in een lidstaat die deze gevolgen niet erkent. Overigens behoort het familierecht tot het recht van de verschillende lidstaten en valt het niet onder het Gemeenschapsrecht. Vanwege de mogelijkheid van andere interpretaties heb ik me onthouden van stemming.</p>
    </intervention>
    <intervention id="2-377" speaker_id="1892" name="Carlos Coelho" is_mep="True" mode="written">
      <p sl="pt">Het verheugt mij dat er op civielrechtelijk vlak aanzienlijke vooruitgang is geboekt sinds de Europese Unie bevoegdheid voor justitie en binnenlandse zaken gekregen heeft, en de ruimte van vrijheid, veiligheid en recht opgericht is. Bovendien feliciteer ik de Europese Commissie met haar zeer ambitieuze plan, dat beantwoordt aan een groot aantal eisen die het Parlement gesteld heeft. Het is cruciaal om een strategisch beter verantwoorde en minder fragmentarische benadering te volgen, die van de reële behoeften van de burger en het bedrijfsleven in de uitoefening van hun rechten en vrijheden op de interne markt uitgaat.</p>
      <p sl="pt">Het actieplan van Stockholm moet beantwoorden aan deze behoeften op het gebied van mobiliteit, arbeidsrechten, de behoeften van ondernemingen, gelijke kansen, en tegelijk voor meer rechtszekerheid en een doeltreffend rechtswezen zorgen dat goed bereikbaar is en snel werkt. Wij kunnen niet voorbij gaan aan de problemen van wetgevend optreden bij gedeelde bevoegdheid, waar harmonisering slechts zelden tot de mogelijkheden behoort en dubbele maatregelen vermeden moeten worden. De uiteenlopende kenmerken van de juridische benaderingen en grondwettelijke tradities van de verschillende rechtstelsels kunnen dienen als inspiratiebron voor een Europese rechtscultuur, maar mogen geen belemmering voor de verdere ontwikkeling van het Europees recht vormen.</p>
    </intervention>
    <intervention id="2-812" speaker_id="96775" name="Lara Comi" is_mep="True" mode="written">
      <p sl="it">Op dit moment zijn er nog steeds bepaalde verschillen in het burgerlijk recht van de 27 lidstaten en van de landen die in de nabije toekomst tot de EU willen toetreden. Het voorgelegde actieplan betekent een stap vooruit. Het geeft aan wat de overeenkomsten zijn en benadrukt de verschillen, teneinde de aandacht te vestigen op de noodzaak om deze laatste te beperken.</p>
      <p sl="it">Met name wat de onderwerpen betreft waar de commissies waar ik lid van ben, zich mee bezighouden, ben ik van mening dat het opstellen van gemeenschappelijke regels en de totstandbrenging van een geïntegreerd rechtssysteem essentieel zijn voor het voortbestaan van de interne markt. Met inachtneming van de juridische tradities en de specifieke omstandigheden van de lidstaten, vereisen de hedendaagse uitdagingen een gemeenschappelijke inspanning om Europese wetten te harmoniseren.</p>
      <p sl="it">Ik ben dan ook positief over het verslag, dat de Europese Commissie verzoekt zich in te spannen om de juridische barrières die een belemmering vormen voor het uitoefenen van rechten in de lidstaten te slechten en om de negatieve gevolgen van die barrières voor burgers die betrokken zijn bij grensoverschrijdende gerechtelijke procedures te beperken. Beide zijn essentiële voorwaarden voor de bevordering van een "Europese rechtscultuur", die noodzakelijk is voor het creëren van een gemeenschappelijk gebied van vrijheid, veiligheid en recht in Europa.</p>
    </intervention>
    <intervention id="2-811" speaker_id="96674" name="Anna Maria Corazza Bildt" is_mep="True" mode="written">
      <p sl="sv">Stemverklaring: de Zweedse conservatieven stemden op woensdag 23 november 2010 voor het verslag (A7-0252/2010) over de civielrechtelijke, handelsrechtelijke, familierechtelijke en internationaal-privaatrechtelijke aspecten van het actieplan tot uitvoering van het programma van Stockholm. Wij willen echter benadrukken dat volgens ons grote voorzichtigheid geboden is met betrekking tot de harmonisatie van de verschillende juridische opleidingen in de lidstaten en wij willen beklemtonen dat zo een harmonisatie niet binnen het kader van het programma van Stockholm valt. Wij zijn ook niet van mening dat tweetaligheid geëist zou mogen worden voor het uitoefenen van het beroep van advocaat. Tot slot willen wij erop wijzen dat de autonomie van de partijen van het allergrootste belang is in het commerciële overeenkomstenrecht en dat dit ook zo zou moeten blijven.</p>
    </intervention>
    <intervention id="2-810" speaker_id="1746" name="Luigi Ciriaco De Mita" is_mep="True" mode="written">
      <p sl="it">Het programma van Stockholm is de noodzakelijke volgende stap in de ontwikkeling van een Europees gebied van vrijheid, veiligheid en recht, met meer aandacht voor individuele burgers. Niet alleen meer aandacht voor een breder begrip van het concept burgerschap, met inbegrip van respect voor de mens en zijn waardigheid, maar ook voor een zodanige reikwijdte van recht en justitie, dat iedereen in de Unie er toegang toe heeft en iedereen in de hele Unie zijn rechten kan uitoefenen, zonder binnengrenzen. Deze focus op burgers moet voor alle onderwerpen gelden, met inbegrip van de toenemende immigratie en asiel, met volledige inachtneming van de voorschriften betreffende de burgerlijke samenleving, inclusief veiligheid. Het actieplan van de Commissie vormt een coherente weerspiegeling van het programma van Stockholm. Bij de ontwikkeling van gebieden van vrijheid, veiligheid en recht in de EU moet echter altijd rekening worden gehouden met het subsidiariteitsbeginsel, dat respect bevordert voor individuele burgers en voor hun tradities, die een integrerend deel uitmaken van hun geschiedenis. Het verslag over de aspecten inzake burgerlijk recht, handelsrecht, familierecht en internationaal privaatrecht van het Actieplan ter uitvoering van het programma van Stockholm, waarover we hebben gestemd, gaat volgens mij in die richting.</p>
    </intervention>
    <intervention id="2-378" speaker_id="96859" name="Ioan Enciu" is_mep="True" mode="written">
      <p sl="ro">Ik heb gestemd voor dit verslag, omdat ik van mening ben dat het van groot belang is om de voorziene maatregelen in het programma van Stockholm met betrekking tot de ruimte van vrijheid, veiligheid en recht daadwerkelijk uit te voeren. Dit kan worden bewerkstelligd door het verbeteren van de juridische samenwerking tussen de lidstaten, door het bevorderen van een Europese rechtscultuur en door het oplossen van verschillende onverenigbaarheden tussen de nationale vormen van procesrecht in de lidstaten. In het actieplan van de Commissie ter uitvoering van het programma van Stockholm moet rekening worden gehouden met al deze aspecten, die in het verslag worden gesignaleerd.</p>
    </intervention>
    <intervention id="2-379" speaker_id="28310" name="Edite Estrela" is_mep="True" mode="written">
      <p sl="pt">Ik heb vóór dit verslag gestemd omdat het pleit voor specifieke maatregelen ter bevordering van de rechtszekerheid en een doeltreffend rechtswezen dat goed bereikbaar is en snel werkt. Het is nodig er in het actieplan van Stockholm voor te zorgen dat bij de uitwisseling van beste praktijken tussen rechtstelsels speciale aandacht wordt geschonken aan de behoeften van individuele burgers en bedrijven, en dat de mobiliteit binnen de EU, arbeidsrechten en gelijke kansen worden bevorderd.</p>
    </intervention>
    <intervention id="2-380" speaker_id="96977" name="Diogo Feio" is_mep="True" mode="written">
      <p sl="pt">Burgerlijk, handels-, familie- en privaat internationaal recht behoren in elk van de EU-lidstaten tot de meer gevoelige rechtsgebieden. Ik denk daarom dat veranderingen op deze gebieden met de grootste zorg moeten worden omgeven, en dat daarbij maximale aandacht moet worden geschonken aan het subsidiariteitsbeginsel. Europese wetgevers moeten altijd de verschillen tussen de diverse rechtstelsels, de consensus met betrekking hiertoe in elk van de politieke gemeenschappen, en hun legitieme opties eerbiedigen; ze kunnen en mogen het feit niet negeren dat ze te maken hebben met volkeren en naties met stabiele, gevestigde en diepgewortelde rechtstelsels. Ik adviseer daarom veranderingen af te stemmen op en in verhouding te laten staan tot de werkelijke behoeften van mensen, en voorgestelde plannen en initiatieven in dit opzicht scherp te controleren. Ik let bij de vaststelling van maatregelen altijd zorgvuldig op dit aspect, maar ben mij er daarbij van bewust dat er rechtsverhoudingen zijn die zodanig van aard zijn dat er een grotere waarschijnlijkheid is dat de wetten van meerdere landen er een rol in spelen. Ik onderken dat veel van wat wordt bepleit positief is en is gericht op de uitwisseling van beste praktijken en de totstandbrenging van een echte ruimte van vrijheid, veiligheid en recht.</p>
    </intervention>
    <intervention id="2-809" speaker_id="96899" name="José Manuel Fernandes" is_mep="True" mode="written">
      <p sl="pt">In het programma van Stockholm, dat in december 2009 door de Raad is aangenomen, zijn de prioriteiten vastgelegd voor de ontwikkeling van een Europese ruimte van vrijheid, veiligheid en recht in de komende vijf jaar. De EU-wetgeving bevordert de mobiliteit en stelt burgers in staat het recht op vrij verkeer uit te oefenen, waarmee het vertrouwen in de Europese justitiële ruimte wordt verstevigd. In het actieplan van de Commissie tot uitvoering van het programma van Stockholm wordt gebruikgemaakt van de instrumenten die beschikbaar zijn gekomen met de inwerkingtreding van het Verdrag van Lissabon, om het de EU-burger gemakkelijker te maken in het dagelijks leven en in het zakendoen, waarbij de behoeften van de burgers en van de interne markt aan bod komen zonder afbreuk te doen aan de verscheidenheid van rechtstradities in de lidstaten. Ik steun dit verslag, maar wil aantekenen dat bepaalde gebieden voorrang dienen te verkrijgen, zoals burgerlijke zaken en de wederzijdse erkenning van officiële documenten.</p>
    </intervention>
    <intervention id="2-381" speaker_id="4466" name="Ilda Figueiredo" is_mep="True" mode="written">
      <p sl="pt">In dit initiatiefverslag worden verschillende complexe onderwerpen aan de orde gesteld naar aanleiding van aspecten van het burgerlijk, handels-, familie- en privaat internationaal recht in het actieplan tot uitvoering van het programma van Stockholm. Hierdoor lopen onze meningen over de suggesties van de rapporteur ook uiteen.</p>
      <p sl="pt">Sommige hiervan lijken ons positief, vooral waar de rapporteur verwijst naar de noodzaak om een debat te stimuleren over de problemen in verband met maritiem, handels- en familierecht. Alleen wil het geval dat er in Portugal ook een onopgeloste kwestie is rondom de specialisaties van magistraten op die gebieden. Uiteraard behoeven magistraten, vanwege de specifieke inhoud van de zaken, een specifieke opleiding om in familierechtbanken te werken.</p>
      <p sl="pt">Er zijn echter verschillende problemen op handelsgebied, en het is vermoedelijk belangrijker om handelsmerken te beschermen door middel van het burgerlijk recht dan via het strafrecht. Ook op dit gebied zijn de vertragingen in Portugal heel lang en algemeen wordt erkend dat veel magistraten het moeilijk vinden om met betrekking tot zeer specifieke onderwerpen tot een beslissing te komen.</p>
    </intervention>
    <intervention id="2-808" speaker_id="photo_generic" name="Christofer Fjellner, Gunnar Hökmark en Anna Ibrisagic" is_mep="True" mode="written">
      <p sl="sv">Stemverklaring: de Zweedse conservatieven stemden op woensdag 23 november 2010 voor het verslag (A7-0252/2010) over de civielrechtelijke, handelsrechtelijke, familierechtelijke en internationaal-privaatrechtelijke aspecten van het actieplan tot uitvoering van het programma van Stockholm. Wij willen echter benadrukken dat volgens ons grote voorzichtigheid geboden is met betrekking tot de harmonisatie van de verschillende juridische opleidingen in de lidstaten en wij willen beklemtonen dat zo een harmonisatie niet binnen het kader van het programma van Stockholm valt. Bovendien zijn wij niet van mening dat tweetaligheid geëist zou mogen worden voor het uitoefenen van het beroep van advocaat. Tot slot willen wij erop wijzen dat de autonomie van de partijen van het allergrootste belang is in het commerciële overeenkomstenrecht en dat dit ook zo zou moeten blijven.</p>
    </intervention>
    <intervention id="2-382" speaker_id="1164" name="Bruno Gollnisch" is_mep="True" mode="written">
      <p sl="fr">Wij hebben tegen dit verslag gestemd. Het is onaanvaardbaar om, zelfs op facultatieve basis, een 28e stelsel in te stellen voor bepaalde gebieden van het burgerlijk recht, om de nationale stelsels te omzeilen. Bovendien getuigt het van een grote hypocrisie om aan de ene kant te stellen dat de diversiteit van die stelsels een verrijking is, terwijl aan de ander kant een "reglementaire wedijver" wordt voorgestaan met het oog op convergentie. Dat betekent op termijn standaardisering. Het is bovenal niet aanvaardbaar dat onder het mom van vrij verkeer van personen en non-discriminatoire toegang tot sociale uitkeringen in de staat van verblijf, wordt verzocht om wederzijdse erkenning van documenten van de burgerlijke stand. In dit voorstel draait het immers helemaal niet om het vergemakkelijken van het leven van Europese gezinnen die naar een andere lidstaat van de Europese Unie zijn verhuisd. Het werkelijke doel is om het huwelijk voor paren van gelijk geslacht en adoptie door homoseksuele paren op te leggen aan staten die deze zaken in hun eigen wet niet erkennen. Het familierecht valt nadrukkelijk en exclusief onder de bevoegdheid van de lidstaten en dat moet zo blijven. Er moet echter wel een einde worden gemaakt aan de eenzijdige besluiten van de Duitse justitie met betrekking tot het gezag over de kinderen in het geval van echtscheiding van paren van verschillende nationaliteit, en aan de buitensporige, absolute macht van het Jugendamt , die aan de kaak wordt gesteld in verzoekschriften die wij hebben ontvangen.</p>
    </intervention>
    <intervention id="2-807" speaker_id="28208" name="Nathalie Griesbeck" is_mep="True" mode="written">
      <p sl="fr">Ik ben verheugd over de aanneming van dit verslag, waarin het Actieplan ter uitvoering van het programma van Stockholm wordt verwelkomd en in het bijzonder over de civielrechtelijke, handelsrechtelijke, familierechtelijke en internationaal-privaatrechtelijke aspecten. De Europese Unie werkt aan een Europese justitiële ruimte, en die ruimte is gebaseerd op het idee dat rechterlijke besluiten op dezelfde wijze moeten kunnen circuleren binnen de Unie als personen, om de toegang tot justitie te vergemakkelijken voor Europese burgers. Deze gemeenschappelijke justitiële ruimte moet berusten op een beginsel van wederzijdse erkenning van rechterlijke besluiten door de lidstaten, en die kwestie van wederzijdse erkenning is essentieel op gebieden als het familierecht, contracten, erfopvolging en testamenten, het huwelijksvermogensrecht enzovoort. Dat zijn essentiële gebieden in ieders leven. Ons verslag benadrukt onder andere het belang van justitiële opleidingen, juridisch onderwijs, de instelling van netwerken van rechters en de invoering van uitwisselingsprogramma's, en ik steun die doelstellingen van harte.</p>
    </intervention>
    <intervention id="2-383" speaker_id="25919" name="Martin Kastler" is_mep="True" mode="written">
      <p sl="de">Ik heb de amendementen gesteund en tegen het verslag-Berlinguer gestemd, omdat ik er niet van overtuigd ben dat er sprake is van een adequate bescherming van de subsidiariteit. Ik vind niet dat wij belangrijke details moeten schrappen omdat het nu eenmaal over een groot pakket aan richtlijnen gaat. Dat is een strategie die averechts werkt. Paragraaf 40 is volgens mij de kern van de zaak. In de vorm zoals die paragraaf vandaag is aangenomen, zal het – in combinatie met andere componenten van het programma van Stockholm – tot conflicten over de jurisdictie leiden. Meer in het bijzonder betwijfel ik of wij het familierecht moeten gebruiken voor de wederzijdse erkenning van documenten van de burgerlijke stand, met andere woorden voor de erkenning van trouwakten. Dat betekent dat ik mij afvraag of wij, wat de definitie van het huwelijk betreft, niet de besluitvormingsbevoegdheid van de lidstaten in aanmerking zouden moeten nemen, een en ander conform de procedure zoals neergelegd in artikel 81, lid 3, van het Verdrag betreffende de werking van de Europese Unie.</p>
      <p sl="de">Zo lang dit niet duidelijk is, bestaat het risico op een conflict tussen de eenvoudige procedure van het burgerlijk recht en de complexe procedures van het grensoverschrijdende familierecht. Om een dergelijk conflict te voorkomen, zou de toevoeging van één zin die aansluit bij amendement 3, al afdoende zijn geweest. Dit voorstel is echter vandaag helaas niet gesteund door een meerderheid in dit Parlement. Ik blijf van mening dat het huwelijk en het gezinsleven onder de specifieke bescherming van de staat moeten vallen. Zij vallen derhalve onder de exclusieve bevoegdheid van de lidstaten. Dat is de reden dat ik tegen dit initiatiefverslag heb gestemd.</p>
    </intervention>
    <intervention id="2-806" speaker_id="96667" name="Alan Kelly" is_mep="True" mode="written">
      <p sl="en">Deze resolutie bevat een oproep aan de Commissie en de Raad ervoor te zorgen dat het Parlement volledig wordt geraadpleegd bij de organisatie en inrichting van de opleiding van magistraten. Dit initiatief zal het concept van een Europese rechtscultuur versterken, zodat alle burgers van de EU eerlijk en met waardigheid zullen worden behandeld.</p>
    </intervention>
    <intervention id="2-805" speaker_id="96816" name="Giovanni La Via" is_mep="True" mode="written">
      <p sl="it">Ik heb vóór het verslag over het Actieplan ter uitvoering van het programma van Stockholm gestemd, omdat ik de vooruitgang die is geboekt inzake de gebieden van vrijheid, veiligheid en recht essentieel acht. Vanaf het begin zijn enorme stappen genomen op het gebied van het recht, met inbegrip van het burgerlijk recht.</p>
      <p sl="it">Ik denk dat het noodzakelijk is de juridische benaderingen en de grondwettelijke tradities van de verschillende lidstaten te respecteren, maar ik ben eveneens van mening dat het bestaan van de verschillen als het sterke punt moet worden beschouwd waarop we ons moeten richten om de doelstelling van verdere ontwikkeling van het Europees recht te verwezenlijken. In die zin moet de Europese justitiële wereld hierbij betrokken worden, omdat de bijdrage daarvan een echte Europese rechtscultuur kan helpen versterken, via kennisdeling en vergelijkend rechtsonderzoek.</p>
      <p sl="it">Ik ben het dan ook volledig eens met het voorstel om een forum op te richten waarin rechters die vaak te maken hebben met grensoverschrijdende zaken, zoals zeerecht-, handelsrecht-, familierecht- en letselschadezaken, de mogelijkheid hebben overleg te plegen en hun kennis uit te breiden. Ten slotte ben ik van mening dat het Actieplan van Stockholm, vanuit hetzelfde uitgangspunt, ten volle tegemoet moet komen aan de eis van een Europees rechtstelsel, waar individuele burgers en bedrijven om vragen bij de uitoefening van hun rechten en vrijheden.</p>
    </intervention>
    <intervention id="2-384" speaker_id="28210" name="Marine Le Pen" is_mep="True" mode="written">
      <p sl="fr">Vanuit de invalshoek van samenwerking binnen de ruimte van vrijheid, veiligheid en recht, vormt het programma van Stockholm 2010-2015 eigenlijk de toekomstige basis van de Europese suprematie op veel terreinen, met het doel om alle nog bestaande belemmeringen voor vrij verkeer tussen de lidstaten van de Unie weg te nemen. Of het nu gaat om fundamentele rechten, privacy, rechten van minderheden, "burgerschap van de Europese Unie" of het asiel- en immigratiebeleid, dit samenraapsel dient in feite als voorwendsel om de federalistische ambitie van een Europese bureaucratische superstaat aan te moedigen. Ik vind dat het recht en alle zeden en gewoonten een fundamenteel deel vormen van de geest en de identiteit van een volk en een soevereine staat. Als we het idee van vage Europese harmonisatie steunen, met name op het gebied van privaatrecht en familierecht, komt dat neer op een ontkenning van opofferingen die door de eeuwen heen hebben plaatsgevonden en de verworvenheden die zijn bereikt. Aangezien de Franse normen op het gebied van recht en sociale bescherming voorlopig nog tot de beste ter wereld behoren, zal Frankrijk niet van enige vooruitgang profiteren door het slachtoffer te blijven van pro-Europese, globalistische en ultraliberale halsstarrigheid.</p>
    </intervention>
    <intervention id="2-385" speaker_id="1403" name="David Martin" is_mep="True" mode="written">
      <p sl="en">Ik verwelkom de aanneming van dit verslag over het programma van Stockholm, waarin de noodzaak wordt onderstreept om te zorgen voor wederzijdse erkenning van officiële documenten van nationale overheden. Hieronder vallen verbintenissen tussen personen van hetzelfde geslacht, wat inhoudt dat partners in een verbintenis tussen personen van hetzelfde geslacht kunnen optreden als naaste familieleden in het geval van ongevallen in het buitenland en, indien van toepassing, dezelfde rechten hebben op belastingvoordelen als ze in een andere lidstaat wonen of werken.</p>
    </intervention>
    <intervention id="2-386" speaker_id="23704" name="Jiří Maštálka" is_mep="True" mode="written">
      <p sl="cs">De achterliggende gedachte van het zogeheten Stockholmprogramma en het plan ter tenuitvoerlegging ervan is positief te noemen, met name omdat het programma ten doel heeft een dusdanige juridische basis en dusdanige voorwaarden te scheppen dat de EU-burger zijn rechten en vrijheden ten volle genieten kan en doen gelden. De tenuitvoerlegging van het Stockholmprogramma zal echter niet zonder problemen verlopen. Enerzijds is er de objectieve noodzaak tot harmonisering van de wetgeving (bijvoorbeeld ten aanzien van het recht op vrij verkeer) en anderzijds is er het risico op misbruik van de uiteenlopende interpretaties van de geharmoniseerde wettelijke normen. Het Stockholmprogramma mag verwelkomd worden als een poging om volledige erkenning van officiële documenten tot stand te brengen tussen de Europese lidstaten. Dit mechanisme mag echter niet direct strijdig zijn met de basisnormen van de lidstaten, het familierecht in het bijzonder. Aangezien het familierecht bij uitstek de weerspiegeling vormt van jarenlange tradities en een moeizaam tot stand gebrachte maatschappelijke consensus, is het onbestaanbaar dat de soevereiniteit van de lidstaten op dit vlak, ook al is dat om goedbedoelde redenen van harmonisering, geschonden wordt. Verder dient te worden gewaarborgd dat de harmonisering van de wetgeving niet de weg opent voor wettelijke aanspraken op eigendom, noch tot schending van de integriteit van de staat, en dient duidelijk te worden afgebakend door wie en op welke wijze de afdwingbaarheid van de geharmoniseerde Europese wetgeving wordt gewaarborgd.</p>
    </intervention>
    <intervention id="2-804" speaker_id="96978" name="Nuno Melo" is_mep="True" mode="written">
      <p sl="pt">Burgerlijk, handels-, familie- en privaat internationaal recht behoren in de verschillende EU-lidstaten tot de meer gevoelige rechtsgebieden. Ik heb mij onthouden van stemming over dit verslag, omdat ik meen dat het essentieel is dat hierbij altijd wordt vastgehouden aan het subsidiariteitsbeginsel, vooral waar het gaat om familierecht en kwesties als wederzijdse erkenning van familie- en huwelijksrecht.</p>
    </intervention>
    <intervention id="2-387" speaker_id="96652" name="Alajos Mészáros" is_mep="True" mode="written">
      <p sl="nl">Wat willen we op het niveau van Europese justitiële samenwerking verbeteren, zoals we dat vandaag de dag kennen? Het aangenomen document werpt een licht op de belangrijkste onderdelen van de plannen van de Commissie. Hierin wordt onderstreept wat vanuit het perspectief van de mensen onze taak is voor de komende periode. Als politicus en docent ben ik het ermee eens dat de communicatie tussen de instellingen voor hoger onderwijs moet worden verbeterd, zodat de jonge generatie juristen al tijdens hun studiejaren kennis kan maken met de veelzijdigheid van de Europese rechtscultuur. De lidstaten hebben er belang bij dat de ruimte van rechtvaardigheid wordt geperfectioneerd. De in onderwijs geïnvesteerde energie heeft invloed op de efficiëntie van het justitiële apparaat. We moeten alles in het werk stellen om de voor opleiding benodigde middelen overal beschikbaar te maken. In de toegang tot grensoverschrijdende samenwerking is er in eerste instantie plaats voor deskundigen die beschikken over buitenlandse ervaring en taalkennis. Het vertrouwen in de stelsels in de lidstaten kan worden vergroot via kennis. Studenten moeten de vruchten kunnen plukken van buitenlandse uitwisselingsprogramma's.</p>
      <p sl="nl">De ondersteuning van forums waarop de totstandkoming van een professionele dialoog het doel is, is cruciaal. Er moet ruimte worden gecreëerd voor de vertegenwoordigers van juridische beroepen om hen voortdurend hun mening te kunnen laten ventileren over de ruimte van vrijheid, veiligheid en recht. Zij zijn het die in de praktijk met de problemen in aanraking komen. We moeten hen vragen naar de resultaten van de tot nu toe genomen maatregelen. Als belangenbehartigers van de burgers moeten we eraan werken dat men de EU niet als labyrint van rechtsregels ziet. De rechtsregels die voor consumenten en ondernemingen worden opgesteld, moeten echt vóór hen bedoeld zijn en hen aangaan.</p>
    </intervention>
    <intervention id="2-388" speaker_id="28255" name="Andreas Mölzer" is_mep="True" mode="written">
      <p sl="de">Paragraaf 40 van het verslag over de civielrechtelijke, handelsrechtelijke, gezinsrechtelijke en internationaal- privaatrechtelijke aspecten van het actieplan tot uitvoering van het programma van Stockholm vormt een ernstige inbreuk op het nationale recht. Hierin wordt namelijk voorgesteld dat huwelijken en partnerschappen die in een bepaalde lidstaat tussen mensen van dezelfde sekse worden gesloten, ook in alle andere lidstaten erkend dienen te worden. Er is een hele slimme formulering gebruikt om deze maatregel via de achterdeur in het verslag op te nemen. In de Duitse versie van het voorstel, en ik vermoed ook in veel andere taalversies, is de eigenlijke strekking van deze paragraaf lang niet zo duidelijk geformuleerd als zou moeten. Aangezien ik in beginsel tegen het homohuwelijk ben en, met name ook tegen deze bedrieglijke manier van politiek bedrijven, heb ik tegen deze paragraaf en tegen het verslag gestemd. Het verslag zou een aansporing kunnen vormen voor partnerschapstoerisme op een manier die vergelijkbaar is met eerdere ontwikkelingen op het gebied van adoptie en kunstmatige inseminatie.</p>
      <p sl="de">Partnerschappen die gesloten worden in een land waar de rechten en plichten gelijk zijn aan die van een huwelijk, hebben rechtskracht. Dat betekent dat de partners de rechtsgeldigheid van hun partnerschap ook in hun land van herkomst kunnen afdwingen, zelfs al wordt daar uitsluitend het huwelijk als rechtsgeldig partnerschap erkend. De uiteindelijke consequentie van deze ontwerpresolutie is dat het feit dat er in verschillende landen verschillende regelingen worden gehanteerd, geen enkele betekenis meer heeft.</p>
    </intervention>
    <intervention id="2-389" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Het verslag behandelt een zeer belangrijk thema, namelijk de wijze waarop de EU moet beantwoorden aan de behoeften van burgers en bedrijven op juridisch gebied, voornamelijk grensoverschrijdende geschillen op het gebied van civiel- en handelsrecht. Ik betreur echter het feit dat ik in het verslag geen verwijzing heb gezien naar de nodige acties om de burgers of bestuurders van bedrijven te informeren over de mogelijkheden die de Europese wetgeving hun biedt om hun belangen te verdedigen in juridische procedures. Deze mogelijkheden zijn onvoldoende bekend en worden daardoor onvoldoende gebruikt. De aandacht voor magistraten en advocaten is belangrijk, maar garandeert niet dat de burgers volledig toegang hebben tot deze informatie.</p>
    </intervention>
    <intervention id="2-803" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Ik heb gestemd voor het verslag over de civielrechtelijke, handelsrechtelijke, familierechtelijke en internationaal-privaatrechtelijke aspecten van het actieplan tot uitvoering van het programma van Stockholm. Sinds de EU bevoegdheden heeft gekregen op het gebied van juridische en interne aangelegenheden en sinds het creëren van de ruimte van vrijheid, veiligheid en recht, waarvoor de EU en de lidstaten op dit moment gezamenlijk bevoegd zijn, is er aanzienlijke vooruitgang geboekt op het gebied van het burgerlijk recht. De mededeling van de Commissie getiteld "Een ruimte van vrijheid, veiligheid en recht ten dienste van de burger" (COM(2009)0262) bevatte een voorstel voor een ambitieus plan voor ontwikkeling van dit gebied in de periode 2010-2014.</p>
      <p sl="pl">Er bestaat geen twijfel over dat verdere vooruitgang op dit gebied een meer strategische benadering vereist, die hoofdzakelijk wordt gericht op de behoeften van burgers en ondernemingen wat betreft het uitoefenen van rechten en vrijheden binnen de interne markt. Er is behoefte aan progressieve harmonisatie, onderlinge aanpassing en standaardisatie, bijvoorbeeld op het gebied van de consumentenbescherming. Het behoeft geen uitleg dat, wanneer de functionaliteit van maatregelen die reeds zijn ingevoerd zeker wordt gesteld, ingrijpende verschillen tussen de rechtssystemen en tradities moeten worden geëerbiedigd en met elkaar verzoend. Ik ben echter van mening dat hun co-existentie moet worden beschouwd als een sterke eigenschap en bron van inspiratie bij het creëren van gemeenschappelijke oplossingen voor Europese wetgeving in plaats van als een obstakel. Om de uitdagingen recht te doen zou de Commissie een open debat moeten houden met diverse vertegenwoordigers van het rechtssysteem, met inbegrip van rechtsbeoefenaren in het bijzonder.</p>
    </intervention>
    <intervention id="2-802" speaker_id="97197" name="Alfredo Pallone" is_mep="True" mode="written">
      <p sl="it">Ik heb vóór het verslag van de heer Berlinguer gestemd, omdat het essentiële aspecten bevat om de stap naar een Europa van de burgers mogelijk te maken en de ontwikkeling van een Europese rechtscultuur te bevorderen.</p>
      <p sl="it">Het verslag gaat, op een evenwichtige en uitgebreide manier, met name in op kwesties op het gebied van de opleiding van magistraten, de samenwerking tussen justitiële autoriteiten, een Europees verbintenissenrecht, grondrechten, met inbegrip van de vrijheid van ondernemerschap, om ondernemerschapskwaliteiten te ontwikkelen in verschillende sectoren van de economie, en de wederzijdse erkenning van officiële documenten van nationale overheden, met inbegrip van de gevolgen van akten van de burgerlijke stand.</p>
    </intervention>
    <intervention id="2-390" speaker_id="96900" name="Georgios Papanikolaou" is_mep="True" mode="written">
      <p sl="el">Het Stockholmprogramma heeft als doel het veiligstellen van fundamentele burgerrechten in een ruimte van vrijheid, veiligheid en recht. Echter, de verschillende rechtssystemen van de lidstaten vormen een barrière voor de ontwikkeling van een Europese wetgeving. Om deze reden heb ik vóór het verslag van het Europees Parlement gestemd dat de convergentie en harmonisatie van het burgerlijk, handels-, familie- en internationaal privaatrecht aanbeveelt, waarbij het zich concentreert op de samenwerking tussen de verschillende rechtssystemen door middel van:</p>
      <p sl="el">• de ontwikkeling van een gemeenschappelijke Europese rechtscultuur;</p>
      <p sl="el">• opleiding en scholing van rechters, officieren van justitie en het overige gerechtspersoneel met als doel wederzijds inzicht in de rechtssystemen van de andere lidstaten en het oplossen van grensoverschrijdende geschillen;</p>
      <p sl="el">• de oprichting van een regulier forum waar rechters in grensoverschrijdende zaken eventuele moeilijkheden of twijfelgevallen kunnen onderzoeken met als doel het scheppen van een klimaat van wederzijds vertrouwen;</p>
      <p sl="el">• de instelling van een Europees verbintenissenrecht:</p>
      <p sl="el">• samenwerking tussen de rechtbanken van de lidstaten bij de bewijsvoering in civiele en handelszaken.</p>
    </intervention>
    <intervention id="2-801" speaker_id="96903" name="Paulo Rangel" is_mep="True" mode="written">
      <p sl="pt">In het programma van Stockholm, dat in december 2009 is aangenomen, zijn de prioriteiten vastgelegd voor de ontwikkeling van een Europese ruimte van vrijheid, veiligheid en recht in de komende vijf jaar. In dit kader is het belangrijk te wijzen op de reeds behaalde resultaten van betekenis, en te hopen dat de aanbevolen maatregelen daadwerkelijk een antwoord vormen op de echte behoeften van het burgers en bedrijven en bevorderlijk zijn voor hun mobiliteit en de uitoefening van hun rechten en vrijheden in de interne markt, zonder een bedreiging te vormen voor het subsidiariteitsbeginsel en de eerbiediging van de verschillende juridische benaderingen en grondwettelijke tradities in de lidstaten.</p>
    </intervention>
    <intervention id="2-391" speaker_id="97199" name="Crescenzio Rivellini" is_mep="True" mode="written">
      <p sl="it">Vandaag hebben wij in de plenaire vergadering over een voorstel voor een resolutie gestemd over de aspecten inzake positief recht van het Actieplan ter uitvoering van het programma van Stockholm, met andere woorden de prioriteiten van de EU voor de ontwikkeling van een ruimte van vrijheid, veiligheid en recht in de periode 2010-2014, met bijzondere aandacht voor aspecten op het gebied van burgerlijk, handels- en internationaal privaatrecht.</p>
      <p sl="it">In het dossier wordt de Commissie verzocht het ingediende voorstel te verbeteren, teneinde verschillende problemen en punten van kritiek op te lossen die met name in de grensoverschrijdende rechtspraktijk voorkomen. Het bijstaan van nationale rechters bij de technische aspecten van de voorgestelde maatregelen bij het opstellen van wetgeving en het instellen van een Europese beroepsmogelijkheid, waarmee, in elk geval gedeeltelijk, de problemen zouden kunnen worden opgelost die het gevolg zijn van verschillen tussen de nationale procesrechtsystemen, zijn concrete voorbeelden van de constructieve aanpak die een gedeeld en uitgebreid bediscussieerd wetsvoorstel kan hebben met betrekking tot de Europese wetgeving.</p>
      <p sl="it">Op zo'n belangrijk gebied voor burgers als het burgerlijk recht moet er respect zijn voor en ruimte worden gegeven aan zeer verschillende juridische benaderingen en grondwettelijke tradities. We moeten echter ook iets doen aan de negatieve juridische gevolgen voor de burgers als gevolg van deze verschillen.</p>
    </intervention>
    <intervention id="2-392" speaker_id="28409" name="Raül Romeva i Rueda" is_mep="True" mode="written">
      <p sl="en">Dit is goede regelgeving, die hoofdzakelijk oproept tot het gebruik van alle mogelijke middelen voor het stimuleren van een Europese rechtscultuur, in het bijzonder door middel van juridische opleidingen en scholing.</p>
    </intervention>
    <intervention id="2-393" speaker_id="96843" name="Marco Scurria" is_mep="True" mode="written">
      <p sl="it">Ik hoop dat de maatregelen die in het actieplan worden genoemd binnen de geplande termijnen worden uitgevoerd, gezien het belang van deze maatregelen om het leven van Europese burgers te verbeteren. Met name Italië heeft altijd de noodzaak onderstreept van het versterken van wederzijds vertrouwen tussen de lidstaten van de Unie en steunt verdere uitbreiding van de EU-voorschriften op het gebied van justitie en binnenlandse zaken.</p>
      <p sl="it">Vanuit deze optiek steunen wij het hele actieplan dan ook ten volle. Het is gebaseerd op het beginsel van wederzijdse erkenning van besluiten, die via een versterking van het wederzijdse vertrouwen tot stand moet worden gebracht. Ik wil ook graag de noodzaak onderstrepen om alle mogelijke middelen in te zetten om de Europese rechtscultuur te bevorderen, in het bijzonder via onderwijs en juridische opleiding.</p>
    </intervention>
    <intervention id="2-394" speaker_id="96865" name="Debora Serracchiani" is_mep="True" mode="written">
      <p sl="it">Ik ben verheugd over het belang dat wordt gehecht aan de kwesties op het gebied van het burgerlijk recht, zoals het wetgevingsvoorstel over meer samenwerking op het gebied van scheidingswetgeving en de erkenning en opstelling van authentieke akten op het gebied van erfopvolging. Ik ben met name verheugd over de nadruk die wordt gelegd op de noodzaak om concrete maatregelen en programma's in te voeren voor de bevordering van een daadwerkelijke Europese rechtscultuur, op basis van het aanbieden van opleidingen voor rechters en alle andere rechtsbeoefenaars, die kunnen worden gevolgd in het kader van Erasmus-projecten.</p>
      <p sl="it">De in het plan uiteengezette maatregelen zijn van groot belang voor het verbeteren van de garanties voor Europese burgers op het gebied van recht. We moeten echter een strategischer en minder gefragmenteerde aanpak hanteren, gebaseerd op de werkelijke behoeftes van burgers en bedrijven bij het uitoefenen van hun rechten. Enerzijds moeten we rekening houden met de moeilijkheden om op geharmoniseerde wijze wetgeving op te stellen op een gebied van gedeelde rechtsbevoegdheid. Anderzijds moeten we de EU-voorschriften op het gebied van justitie en binnenlandse zaken uitbreiden. Op die manier zullen de parameters van het recht steeds duidelijker en meer gesteund worden en kunnen we het pad effenen voor een daadwerkelijk gemeenschappelijke rechtstheorie en rechtspraktijk in de Europese Unie.</p>
    </intervention>
    <intervention id="2-395" speaker_id="23787" name="Czesław Adam Siekierski" is_mep="True" mode="written">
      <p sl="pl">Dankzij het programma van Stockholm zullen de burgers van de lidstaten in staat zijn om hun rechten op het gebied van het burgerlijk, handels- en arbeidsrecht in de gehele Europese Unie uit te oefenen. Het programma biedt burgers voordelen en een grotere mate van transparantie. Het verbetert tevens de consistentie van ons systeem van juridische voorschriften in de Europese Unie.</p>
      <p sl="pl">Echter, om systemen in te richten die meer uniform zijn is het van cruciaal belang dat er meer coördinatie is van wat we doen en dat ervaringen worden uitgewisseld tussen de lidstaten van de Unie. Dit heeft voor een groot deel betrekking op het rechtssysteem, met inbegrip van de uitermate belangrijke onderwerpen migratie en de bestrijding van georganiseerde criminaliteit. Een zeer belangrijke kwestie, in het bijzonder tijdens de huidige economische problemen, zal de ontwikkeling zijn van doeltreffende actiemechanismen met het oog op de versterking van de interne markt en economische integratie. Hiermee bedoel ik meer liberale beginselen van het handelsverkeer tussen de landen van de Europese Unie en het vaststellen van wetgeving inzake handelsverkeer tussen derde landen. Gezien vanuit het standpunt van de deelnemers aan economische processen is het vóór alles noodzakelijk om de rechten van ondernemingen en burgers op bescherming te specificeren en om op doeltreffende wijze de uitvoering en handhaving van juridische voorschriften op het gebied van de interne markt te blijven bewaken.</p>
    </intervention>
    <intervention id="2-396" speaker_id="97016" name="Angelika Werthmann" is_mep="True" mode="written">
      <p sl="de">Sinds de Europese Unie een gedeelde bevoegdheid heeft op het gebied van justitie en binnenlandse zaken, is er op civielrechtelijk vlak aanzienlijke vooruitgang geboekt. In artikel 67 van het Verdrag betreffende de werking van de Europese Unie wordt het belang benadrukt van de eerbied voor de verschillende rechtstelsels en -tradities in de EU. Dit uitgangspunt wordt in het verslag van de heer Berlinguer ook als een van de sterke punten van de EU naar voren gehaald. Subsidiariteit is een van de grondbeginselen van het Gemeenschapsrecht en is gebaseerd op de voorwaarde dat de ondergeschikte lidstaat in staat is om onafhankelijk problemen op te lossen en taken uit te voeren. Justitie en binnenlandse zaken behoren van oudsher tot de verantwoordelijkheden van de lidstaten. Elke lidstaat heeft zijn eigen speciale kenmerken en tradities die een weespiegeling vormen van de culturele diversiteit van Europa. Om echter in de pas te kunnen blijven lopen met de snel veranderende werkelijkheid in de wereld van vandaag, is er ook behoefte aan een gemeenschappelijke verantwoordelijkheid binnen de Europese Unie.</p>
      <p sl="de">Tegenwoordig zijn verdragen met grensoverschrijdende implicaties de regel. Daarnaast zijn partnerschappen of gezinnen met partners uit verschillende lidstaten gemeengoed geworden. Dit brengt echter wel uitdagingen met zich mee voor het nationale burgerlijk recht waarvoor wij een oplossing moeten zien te vinden. Ik sluit mij wat dat betreft aan bij de aanbeveling van de rapporteur dat het nu tijd is om naast de nationale rechtsculturen een Europese rechtscultuur te ontwikkelen.</p>
    </intervention>
    <intervention id="2-800" speaker_id="23894" name="Anna Záborská" is_mep="True" mode="written">
      <p sl="sk">Het is jammer dat het Parlement heeft besloten het debat over het Stockholmprogramma simpelweg van de agenda te schrappen. Waar geen ruimte is voor debat is ook geen gelegenheid om vragen te stellen. En als we geen kritische uitwisseling van meningen over het integratieproces toelaten zal dat de bezorgdheid van veel burgers in de lidstaten alleen maar versterken. Een van hun zorgen betreft de geluiden over het instellen van een civielrechtelijke status van het huwelijk. Veel gezinsorganisaties in alle lidstaten waarschuwen ervoor dat het mechanisme van het Stockholmprogramma op die manier kan worden misbruikt door paren van hetzelfde geslacht. Deze kwestie kan niet alleen in het kader van procedures van het burgerlijk recht en het internationaal privaatrecht worden aangepakt, maar ook via de ingewikkelde procedure van het familierecht volgens artikel 81, lid 3 van het Verdrag betreffende de werking van de Europese Unie. Als het Stockholmprogramma voor dat doel wordt misbruikt zou dat neerkomen op een indirecte wetswijziging en dat is precies waar de Europese Unie lang tegen heeft gevochten. Daarom moeten de Commissie en de Raad uitleggen dat maatschappelijk-juridische mechanismen, noch het protocol van Stockholm tot gevolg zullen hebben dat de status van het huwelijk toegankelijk wordt voor paren van hetzelfde geslacht. Als we een sterke Unie willen opbouwen kan dat niet ten koste gaan van beperking van de bevoegdheden van de lidstaten en het algemeen belang. De ECR-Fractie heeft wijzigingsvoorstellen ingediend die de bevoegdheden van de lidstaten benadrukken. Als deze wijzigingsvoorstellen niet worden aangenomen zal ik tegen het ingediende verslag stemmen.</p>
    </intervention>
  </section>
  <section id="creitem34" title="10. Rectificaties stemgedrag/voorgenomen stemgedrag: zie notulen"/>
  <section id="creitem35" title="11. Verklaring van de Voorzitter">
    <intervention id="2-401" speaker_id="28269" name="De Voorzitter" is_mep="True" mode="spoken">
      <p sl="nl">Allereerst een korte mededeling.</p>
      <p sl="nl">Ik keur de aanval van de Democratische Volksrepubliek Korea op het Zuid-Koreaanse eiland Yeonpyeong ten zeerste af. Ik maak mij grote zorgen over de gebeurtenissen die vandaag op het Koreaanse schiereiland hebben plaatsgevonden. Problemen kunnen niet worden opgelost met grof geweld en militaire middelen; er moet worden voorkomen dat er nog meer doden vallen.</p>
      <p sl="nl">In het belang van het Koreaanse schiereiland en de hele regio moeten het Noorden en het Zuiden proberen het vertrouwen weer op te bouwen en te bestendigen. Daarom verwelkom ik de uitspraak van president Lee Myung-bak dat de Zuid-Koreaanse regering verdere escalatie van de zorgwekkende situatie wil voorkomen.</p>
      <p sl="nl">Ik roep de regering van de Democratische Volksrepubliek Korea op om alle vijandelijkheden onmiddellijk te staken en geen acties te ondernemen die tot een verdere escalatie kunnen leiden. De Democratische Volksrepubliek Korea moet de Koreaanse wapenstilstandsovereenkomst volledig respecteren.</p>
    </intervention>
  </section>
  <section id="creitem36" title="12. Goedkeuring van de notulen van de vorige vergadering: zie notulen"/>
  <section id="creitem37" title="13. Begroting 2011 (debat)">
    <intervention id="2-404" speaker_id="28269" name="Voorzitter" is_mep="True" mode="spoken">
      <p sl="pl">Aan de orde is het debat over de begroting 2011 [2010/2972(RSP) ].</p>
      <p sl="pl">Ik wil onze discussie graag beginnen. Mijnheer Barroso, mijnheer Wathelet, mijnheer Chastel, het Europees Parlement en de Raad hebben tijdens de bijeenkomsten van het Bemiddelingscomité geen akkoord weten te bereiken. Dat betreuren wij. Het was mogelijk geweest tot een akkoord te komen.</p>
      <p sl="pl">Het Europees Parlement realiseert zich dat er bezuinigd moet worden. We waren bereid de stijging van betalingskredieten op de begroting 2011 te beperken tot 2,91 procent ten opzichte van 2010. In ruil daarvoor wilden we een methode vaststellen om het Verdrag van Lissabon uit te voeren. Heel concreet wilden we vaststellen welke procedures gehanteerd dienden te worden bij toekomstige begrotingsonderhandelingen. Dat is belangrijk omdat het Verdrag van Lissabon van kracht is. Het was absoluut niet onze bedoeling verder te gaan dan het Verdrag. We weten dat een meerderheid van de lidstaten dit akkoord wilde.</p>
      <p sl="pl">We moeten nu zo snel mogelijk besluiten hoe we dit probleem, dat we geen begroting hebben, gaan oplossen. Dat is de verantwoordelijkheid van alle drie de Europese instellingen. We hebben gezegd dat voor het Europees Parlement een versnelde procedure mogelijk is, maar alleen als we waarborgen krijgen voor onze wensen ten aanzien van de procedures voor de volgende begrotingsonderhandelingen.</p>
      <p sl="pl">We hebben de afgelopen dagen aanzienlijke vorderingen gezien in de besprekingen met de Raad. Ik ben ervan overtuigd dat een akkoord binnen handbereik is. Het Europees Parlement is tot veel bereid om dit akkoord zo snel mogelijk tot stand te brengen. We hebben de onderhandelingen op 15 november kort voor middernacht afgerond in de verwachting, van de kant van het Europees Parlement, dat we goede oplossingen zouden vinden op twee essentiële punten: flexibiliteitsmechanismen die kunnen waarborgen dat het uit het Verdrag van Lissabon voortvloeiend beleid gefinancierd kan worden, en oplossingen betreffende de deelname van het Parlement aan het onderhandelingsproces over de volgende meerjarige financiële kaders.</p>
      <p sl="pl">Hetzelfde verwachten we ten aanzien van de voorstellen inzake de eigen middelen van de Europese Unie. We vinden dat de Commissie op dit vraagstuk een doorslaggevende rol zou kunnen spelen. Ik ben ervan overtuigd dat we dankzij de wederzijdse wil om te praten tot een akkoord kunnen komen. Ik wil nogmaals benadrukken dat ik de rol van de Commissie daarbij van cruciaal belang vind. Ik zal dan ook met veel belangstelling naar de toespraak van de heer Barroso luisteren, waarin hij zowel de voorgestelde nieuwe begroting zal voorleggen, waarover op 1 december gestemd gaat worden, als zijn antwoord op de belangrijkste wensen van het Parlement. Uiteraard zijn we ook bijzonder geïnteresseerd in wat het voorzitterschap – in de persoon van de heer Wathelet – en de heer Chastel te zeggen hebben.</p>
    </intervention>
    <intervention id="2-405" speaker_id="4342" name="Joseph Daul" is_mep="True" mode="spoken">
      <p sl="fr">namens de PPE-Fractie . – Mijnheer de Voorzitter, voorzitters, dames en heren, het debat over de begroting wordt gevoerd nu onze medeburgers vervuld zijn van twijfel vanwege de wankele positie van hun munt en Europa terecht in de bres springt voor de Ierse economie.</p>
      <p sl="fr">In tegenstelling tot wat er misschien is gezegd over de doelstellingen van het Europees Parlement in deze onderhandelingen, gaat het niet om een machtsstrijd of een institutionele twist. Evenmin sluiten wij de ogen voor de problemen van onze lidstaten, of voor de crisis omtrent de staatsschuld die ons allen treft. Waar het om gaat, is dat Europa in staat moet worden gesteld om zijn afspraken na te komen, afspraken op sociaal gebied, waarbij ik denk aan onderwijs en levenslang leren; afspraken voor slachtoffers van natuurrampen, waarbij ik denk aan bijstand aan landen waarin voedselrellen zijn uitgebroken, en afspraken over programma's die banen moeten creëren en voor groei moeten zorgen, zoals Galileo en ITER.</p>
      <p sl="fr">De werkelijkheid is dat de paar lidstaten die de onderhandelingen blijven dwarsbomen, de belangen van 500 miljoen Europeanen naast zich neerleggen doordat zij de zaken vanuit een boekhoudkundig in plaats van een politiek perspectief bekijken. Door het Europees Parlement de zwartepiet toe te spelen en te beweren dat het Parlement geld wil uitgeven terwijl de lidstaten de broekriem moeten aanhalen, en dat het de bevoegdheden van het Verdrag van Lissabon wil inzetten ten nadele van het spaargeld van de Europese burgers, leiden zij de aandacht af van de realiteit van de problemen.</p>
      <p sl="fr">Wat is die realiteit? De realiteit is dat de meest recente economische vooruitzichten vóór 2020 geen hoop bieden op de sterke, duurzame en inclusieve groei die de Europese Unie zich ten doel heeft gesteld.</p>
      <p sl="fr">De realiteit is ook dat de huidige ontwerpbegroting niet voorziet in de financiering van de nieuwe bevoegdheden die de Unie met het Verdrag van Lissabon heeft gekregen, en geen gevolg geeft aan onze verzoeken om halverwege de financiële cyclus een tussentijdse herziening te doen plaatsvinden zoals is vastgelegd in het akkoord 2007-2013.</p>
      <p sl="fr">De realiteit is tot slot dat in het begrotingsvoorstel geen enkele financiering, echt geen enkele financiering, is voorzien van de 2020-strategie.</p>
      <p sl="fr">Kortom, de Raad keurt programma's goed maar maakt hiervoor geen middelen vrij. De Raad neemt er aanstoot aan wanneer de Voorzitter van het Europees Parlement hem op zijn verplichtingen wijst, maar lokale, regionale of nationale overheden die projecten goedkeuren zonder deze te financieren, worden daarvoor veroordeeld. Waarom kan iets op lokaal of nationaal niveau niet door de beugel, maar op Europees niveau wel?</p>
      <p sl="fr">Moeten onze burgers zo met Europa worden verzoend? Ik denk van niet. Ik heb een duidelijke boodschap voor de Commissie en vooral voor de Raad: houd er rekening mee dat mijn fractie en dit Parlement geen programma's zullen goedkeuren waarvan de financiering niet is gewaarborgd. Mijn fractie wil dat er weer met gezond verstand wordt onderhandeld en we tot een evenwichtig akkoord komen. Dit moet een algemeen akkoord zijn over de begroting 2011, de gewijzigde begrotingen 2010 en de desbetreffende nota's van wijziging, de flexibiliteitsprocedure alsmede de garanties voor het veiligstellen van de financiering van toekomstig beleid, wat wij het politieke deel noemen.</p>
      <p sl="fr">Ik benadruk dat onze voorstellen over dit politieke deel geen enkele wijziging van de huidige Verdragen met zich meebrengen en geenszins vooruitlopen op de hoogte, de oorsprong en de verdeling van de toekomstige financiering van de Unie. Ik onderstreep ook dat de heropening van de discussie over de eigen middelen geen nieuw voorstel van het Parlement is, maar een besluit dat de Raad in mei 2006 zelf heeft genomen naar aanleiding van het akkoord dat in december 2005 onder Brits voorzitterschap is gesloten.</p>
      <p sl="fr">Mijn fractie staat niet alleen volledig achter de doelstelling van plafonnering, maar ook achter verlaging van de bijdragen van de lidstaten aan de begroting. De crisis is namelijk dermate ernstig dat de Europese openbare financiën volledig op nieuwe leest moeten worden geschoeid. Er moet niet alleen een taakverdeling worden opgesteld voor de nationale en de Europese begrotingen, maar er moet ook worden gezocht naar allerlei vormen van poolen van de middelen om besparingen te verwezenlijken.</p>
      <p sl="fr">Geachte voorzitters, dames en heren, de Fractie van de Europese Volkspartij (Christendemocraten) pleit er, net als de Raad op 15 oktober, voor dat de Europese begroting bijdraagt aan de gemeenschappelijke financiële discipline en dat tegelijkertijd de financiering van Europese doelstellingen wordt gewaarborgd. Ons standpunt in de onderhandeling over de begroting 2011 dient geen enkel ander doel en wij hebben er vertrouwen in dat er een akkoord in het verschiet ligt als het voorzitterschap van de Raad goed met zijn collega’s in Brussel weet te onderhandelen.</p>
      <a text="(Applaus)"/>
    </intervention>
    <intervention id="2-406" speaker_id="1911" name="Martin Schulz" is_mep="True" mode="spoken">
      <p sl="de">namens de S&amp;D-Fractie. – Mijnheer de Voorzitter, ik denk dat de gebeurtenissen in Deauville de aanleiding zijn geweest voor deze crisis. Ik denk dat er in Deauville een overeenkomst is gesloten; de president van Frankrijk en de kanselier van de Bondsrepubliek Duitsland hebben een deal gesloten, en wel met David Cameron: jij stemt in met de Verdragswijziging voor het Stabiliteitspact, en wij gaan in op de begrotingseisen van het Verenigd Koninkrijk. Ik kan me vergissen maar het vermoeden ligt voor de hand dat dit een deal ten koste van derden is, ten koste van de rechten van het Europees Parlement. Dan kan het niemand verbazen dat die derde, dat is in dit geval onze instelling, het spel niet meespeelt.</p>
      <p sl="de">Dat mag trouwens ook niemand verwonderen, want hier wordt het lot van Europa in de handen van Eurosceptische regeringen gelegd. Dan test zo'n regering hoe ver ze kan gaan. En op dit moment test de Britse regering of de rest van Europa bereid is om zich te onderwerpen aan haar prerogatieven. Daarom is deze begroting, dit begrotingsdebat, ook een debat over de vraag in welke richting de ontwikkeling van de Europese Unie moet gaan. Het gaat niet om geld, daarover zijn we het eens geworden. Ik denk dat dit een belangrijke boodschap is, ook voor onze kiezers, voor onze burgers. Over het geld zijn we het met elkaar eens. En wij als Parlement zijn ingegaan op de eisen van het Verenigd Koninkrijk: een toename van de uitgaven van 2,91 procent, niet bij de vastleggingskredieten, maar bij de uitgaven.</p>
      <p sl="de">Als het niet om geld gaat, waar gaat het dan wel om? Het gaat om de rechten van het Europees Parlement. Het gaat om de rechten die in het Verdrag zijn vastgelegd. Geen van de eisen van dit Parlement gaat verder dan de inhoud van het Verdrag. Wanneer we spreken over eigen middelen, spreken we over artikel 311 van het Verdrag inzake de werking van de Europese Unie. Wanneer we spreken over de financiële planning op de middellange termijn, doen we een beroep op een procedure die in het Verdrag is voorzien, en waarvoor trouwens een verordening moet worden uitgevaardigd. En wanneer we spreken over de flexibiliteit van de begroting, dan spreken we over het belang van de regeringen, van de Commissie en van het Parlement, die allemaal op basis van de begrotingsregels in staat willen worden gesteld om flexibel te reageren op gebeurtenissen op de korte termijn. Het gaat niet om hogere uitgaven, het gaat om het doeltreffend regeren in Europa – dat geldt in verband met de flexibiliteit - en het gaat om de primaire rechten van een parlement.</p>
      <p sl="de">Ik ben tamelijk verbaasd. De regeringsleiders van de Europese Unie zijn allemaal zelf leden van een parlement. Het zijn allemaal mannen en vrouwen die uit de parlementaire traditie voortkomen. En Joseph Daul heeft het al gezegd: welk nationaal parlement zou het aanvaarden dat zijn centrale recht, het begrotingsrecht, ondergeschikt wordt gemaakt aan een wens van de executieve? En de 27 regeringen van de Europese Unie zijn allemaal de executieve macht. Het is onaanvaardbaar dat de democratie in Europa op haar kop wordt gesteld. Het Parlement legt de begroting vast, en het Parlement controleert de executieve macht. De Britse regering wil graag dat 27 regeringen het Parlement controleren, maar dat is het tegendeel van de parlementaire democratie. Daarom is dit besluit bepalend voor de toekomst. Dit Parlement kan niet toelaten dat dit recht, of deze rechten, ons worden ontnomen.</p>
      <p sl="de">Hoe moet het nu verder? Zodra het geld van de Europese belastingbetaler door de fiscus van de lidstaten naar Brussel is overgemaakt, is het geen geld van de lidstaten meer, maar geld van de Unie, en dan moet het binnen die Unie door een parlement worden gecontroleerd. Dan moet de begroting door een parlement worden vastgelegd, omdat de Europese begroting nu eenmaal niet door de 27 nationale parlementen wordt vastgelegd, en ook niet door de regeringen van de 27 lidstaten, maar door een daarvoor in vrije verkiezingen gekozen parlement, en wel dit Parlement.</p>
      <p sl="de">De financiële planning op de middellange termijn, de flexibiliteitsclausule en de eigen middelen zijn de drie elementen waarover we met de Raad moeten onderhandelen; het gaat niet om geld. Daarover hebben we het in de afgelopen uren gehad. De heer Lamassoure – en dat wil ik nogmaals met nadruk zeggen – heeft werkelijk alles geprobeerd, de fractievoorzitters hebben werkelijk alles geprobeerd, volgens mij zitten we vrijwel allemaal nu op de zelfde lijn, en daarvan mogen we nu niet meer afwijken. De Raad moet weten dat die drie elementen niet leiden tot hogere uitgaven; ze gaan om rechten. Een parlement dat toelaat dat zijn rechten door welke regering dan ook worden beknot, kan maar beter opstappen.</p>
      <p sl="de">Daarom heeft mijn fractie met algemene stemmen het volgende besloten: ofwel we worden het eens over deze eisen, die niet meer en niet minder zijn dan een bevestiging van de rechten van dit Parlement, ofwel er komt geen begroting. Zonder een begroting komt ook ITER er niet, dat is de kernfusiereactor. Dan komt ook het Galileo-project er niet. Dan komt er ook geen Dienst voor extern optreden van de Europese Unie.</p>
      <p sl="de">De regeringsleiders kunnen kiezen: ofwel ze erkennen de rechten van het Parlement en onze projecten, ofwel ze vernederen het Parlement, en dan komt er geen begroting. Zo ziet mijn fractie dat in ieder geval, unaniem.</p>
      <a text="(Applaus)"/>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="2-407" speaker_id="96661" name="Krisztina Morvai" is_mep="True" mode="spoken">
      <p sl="en">Mijnheer de Voorzitter, ik vraag me af of het Parlement ook van mening is dat er vanuit constitutioneel oogpunt een andere interpretatie is van het hele concept van scheiding der machten en wederzijdse controles. In de internationale arena en in de Europese politiek kunnen we het nationale model van scheiding der machten en checks-and-balances niet zomaar overdragen.</p>
      <p sl="en">Ik ben van mening – en misschien zijn mijn collega’s het met mij eens – dat de Raad in een systeem van scheiding der machten en checks-and-balances in feite nationale staten vertegenwoordigt, en wat na het Verdrag van Lissabon overblijft van de soevereiniteit en onafhankelijkheid van staten. De Raad handelt namens de landen, die gekozen regeringen hebben.</p>
      <p sl="en">In Europese democratieën worden regeringen gekozen middels een democratisch kiesstelsel. Zij oefenen namens hun landen en bevolkingen controle uit en vormen een tegenwicht tegen de macht van het Parlement. Is het Parlement niet ook van mening dat het systeem van checks-and-balances ook anders kan worden opgevat?</p>
    </intervention>
    <intervention id="2-408" speaker_id="1911" name="Martin Schulz" is_mep="True" mode="spoken">
      <p sl="de">namens de S&amp;D-Fractie. – Mijnheer de Voorzitter, mevrouw Morvai, er bestaan veel interpretaties. Dat is glashelder. Misschien interpreteert u het Verdrag betreffende de werking van de EU anders dan ik, maar het gaat niet om de interpretatie. Het gaat om de toepassing van dit Verdrag, en dit Verdrag bevat een duidelijke begrotingsprocedure. Voor zover ik weet bent u trouwens lid van de Jobbik-partij in Hongarije, en anders wel van een andere partij. Dan moet u uw kiezers eens vertellen dat dankzij het feit dat wij de EU-begroting vaststellen er op de lange termijn middelen uit het cohesiefonds kunnen worden betaald. Zonder een begroting kan dat geld niet worden betaald!</p>
    </intervention>
    <intervention id="2-409" speaker_id="97058" name="Guy Verhofstadt" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, in december 2005 was er een premier hier in het Parlement. Volgens mij hebben we één ding geleerd, en dat is dat we de begroting voor de toekomst flink moeten hervormen. Laten we met elkaar –Commissie, Raad, lidstaten en Europees Parlement – uitzoeken hoe we de komende jaren een consensus kunnen bewerkstelligen voor een veranderd en hervormd Europa waarin de begroting een weldoordacht deel van de toekomst vormt en niet de betreurenswaardige uitkomst is van koehandel.</p>
      <p sl="en">De premier in kwestie was Tony Blair, de man die de vorige financiële vooruitzichten rond kreeg. Dat was vijf jaar geleden. Wat Blair zei was precies wat het Parlement wilde bereiken, namelijk dat de EU-instellingen en alle betrokkenen werken aan een totaal nieuwe opzet voor de financiering van de Unie, aan een financiering die stoelt op rationele overwegingen en niet op gesjacher, zoals nu het geval is.</p>
      <p sl="en">Laten we er geen doekjes om winden: het is geen geheim dat het Parlement eventueel bereid is de cijfers van de Raad te accepteren, uiteraard als onderdeel van een breder akkoord. We moeten het echter ook eens worden over een tweede element, collega’s, en dat is flexibiliteit. Voor alle duidelijkheid: flexibiliteit is geen concessie van de kant van de Raad; flexibiliteit is nodig, onontbeerlijk. Zonder flexibiliteit kunnen we een aantal belangrijke zaken niet financieren. Bovendien is flexibiliteit een ‘acquis’, dat deel uitmaakt van het Interinstitutioneel Akkoord dat we al hebben. De Raad heeft in feite zijn woord gebroken door dit niet in deze begroting op te nemen. Tot slot het allerbelangrijkste: we moeten het eens worden over de toekomstige financiering van de Unie.</p>
      <p sl="en">Daarom moet het thema eigen middelen weer op de agenda worden gezet; dat lijdt geen twijfel. Het moge duidelijk zijn dat eigen middelen geen kwestie van Verdragswijziging is, en evenmin van nieuwe bevoegdheden. We moeten de bestaande Verdragen toepassen en bestaande bevoegdheden financieren, omdat altijd al was voorzien dat de Unie haar eigen inkomsten zou hebben. Mevrouw Merkel, de heer Sarkozy en de heer Cameron weten dit niet, maar bij de oprichting van de Unie waren eigen inkomsten voorzien. Dat was de grondslag voor de financiering van de Unie waarin de oprichters hadden voorzien.</p>
      <p sl="en">We weten echter allemaal dat de Unie in de loop der tijd, en mede door toedoen van een zekere ijzeren dame, de link met haar eigen middelen kwijtraakte, waardoor we er nu over steggelen wie meer van de Unie profiteert en wie minder. We kijken voor de begroting van de Europese Unie tegenwoordig niet naar het belang van de EU, maar richten ons uitsluitend op de nettobetalingspositie van de afzonderlijke lidstaten.</p>
      <p sl="en">Voor de begroting van de Unie hanteren we een kortetermijnvisie. Hiermee brengen we de Unie om zeep – we maken de eenheid en de solidariteit binnen de Unie kapot. Ik herhaal nog maar eens dat we alleen echt eigen middelen nodig hebben; het mogelijke gevolg is dat de nationale bijdragen omlaag kunnen, iets wat sommige landen graag willen. Als we het systeem niet veranderen, blijven regeringen de dienst uitmaken, en niet de burgers. Als we daarentegen de kant van eigen middelen opgaan, komt de macht bij de burger te liggen, en niet bij regeringen. Samenvattend kun je dus stellen dat eigen middelen voor Europa, waarde collega’s, staan voor meer Europese democratie; zij vormen de basis voor een moderne Europese democratie.</p>
      <p sl="en">Ik heb dus één verzoek aan u, mijnheer Barroso. Mijn verzoek is heel simpel. In welke vorm het ook gegoten wordt – een conventie, een conferentie, een IGC met of zonder nationale parlementen –, luister niet naar de stemmen uit het verleden. Ga voor de toekomst, gebruik uw recht van initiatief en leg zo snel mogelijk een formeel voorstel op tafel. De pro-Europese meerderheid in dit Parlement staat vierkant achter u en achter dat initiatief.</p>
    </intervention>
    <intervention id="2-410" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">namens de Verts/ALE-Fractie . – Mijnheer de Voorzitter, voorzitters, zo te horen bevinden wij ons op een keerpunt in de geschiedenis van de Europese Unie. Het probleem dat zich thans voordoet omtrent de begroting, heeft te maken met de opvattingen over de manier waarop de Europese idee moet worden uitgewerkt. Ieder heeft dit op zijn eigen manier tot uitdrukking gebracht. Het gaat niet enkel en alleen om een begroting. Er wringt iets in de idee omtrent de Europese Unie en dat komt in de openbare discussies keer op keer tot uitdrukking.</p>
      <p sl="fr">De Europese activiteiten komen opnieuw in handen van de lidstaten en dat is een totaal absurde ontwikkeling. Waarom? Omdat u – en dat zeggen wij allemaal – wilt dat de Europese Unie problemen kan oplossen waar u op nationaal niveau niet meer uitkomt. Maar tegelijkertijd wilt u daarvoor niet de middelen geven, niet aan het Europees Parlement, maar aan de Europese Unie.</p>
      <p sl="fr">Daarom zeggen wij dat wij niet opkomen voor de rechten van het Parlement; wij komen alleen maar op voor de rechten van de Europese Unie en de noodzaak van de Europese Unie. Daarom moeten we, wanneer we hier vandaag drie punten afspreken, samen over één ding overeenstemming zien te bereiken: het is kiezen of delen. En zelfs als het twee maanden gaat duren, of drie maanden, of vier – en dat zal voor iedereen moeilijk worden – dan nog zullen wij de Europese begroting alleen aanvaarden als er een akkoord is bereikt over de punten die wij op tafel leggen.</p>
      <p sl="fr">Laten we dus niet bang zijn dat het lang gaat duren en we in december niet over de begroting kunnen stemmen, of misschien zelfs niet in januari of februari! Als we deze discussie aanzwengelen maar halverwege blijven steken, hebben we voor de vier komende jaren verloren.</p>
      <p sl="fr">Ik vraag dan ook iedereen om zijn of haar verantwoordelijkheid te nemen voor de eigen middelen, zoals Guy Verhofstadt heeft uitgelegd. Het is helemaal niet zo moeilijk en daarom is het idee van Alain Lamassoure over een conventie een interessante aanzet, want er moet in de Europese openbare ruimte worden gedebatteerd met de nationale parlementen, met regeringsvertegenwoordigers en met de commissarissen. Met eigen middelen kunnen de nationale bijdragen worden teruggedrongen, ik zeg het drie kier: teruggedrongen, ik zeg het tegen alle conservatieven: teruggedrongen, en kan tegelijkertijd de Europese begroting worden versterkt. Zo moeilijk is dat toch niet!</p>
      <p sl="fr">Als we er dus in de Europese ruimte in slagen om dat te laten doordringen, zullen de Europese burgers het met ons eens zijn. Ik herhaal: de nationale bijdrage kan ermee worden teruggedrongen en de Europese begroting worden versterkt! Ja, er zullen Europese belastingen worden geheven. Deze zullen inderdaad worden ingevoerd, maar de bezuinigingsmaatregelen die u op nationaal niveau doorvoert, zullen in ieder geval rampzalig uitpakken omdat we al jaren weten dat bezuinigingen funest zijn voor de dynamiek van de economie en uiteindelijk geen zoden aan de dijk zetten. Ik roep u dus op Europa niet lam te leggen omdat regeringen hun economieën al op nationaal niveau aan het lamleggen zijn.</p>
      <p sl="fr">Mijn laatste opmerking gaat over Ierland. Wat daar gebeurt, staat symbool voor het fiasco van het neoliberalisme en deregulering. Jarenlang heeft u samen met de heer Griffith gezeurd dat er moest worden gedereguleerd en dat er lastenverlichting voor bedrijven moest komen. Nu is het eindelijk zover: de economie van het land staat in brand, en wat doet de Ierse regering? Zij roept: "Mama, mama, Europa, kom ons helpen!"</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-411" speaker_id="96878" name="Lajos Bokros" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, ik kan de heer Cohn-Bendit geruststellen: we weten hoe het komt dat we geen begroting hebben. In tegenstelling tot wat veel mensen misschien denken, zou de ECR-Fractie graag een akkoord tussen de twee takken van de begrotingsautoriteit zien. Wij vinden het een schande dat we na al deze lastige bemiddelingen nog steeds geen begroting hebben, aangezien de 500 miljoen belastingbetalers in Europa niet begrijpen waarom deze twee gerenommeerde takken van de begrotingsautoriteit niet tot een akkoord kunnen komen in het eerste jaar dat het Verdrag van Lissabon van kracht is.</p>
      <p sl="en">Mijns inziens zijn beide kanten hiervoor verantwoordelijk. Het Parlement moet regeringen niet dwingen om politieke toezeggingen te doen die ze op dit moment midden in een crisis helaas niet kunnen of – om welke reden dan ook – niet willen doen. Ook moet het Parlement deze toezeggingen niet over een langere periode afdwingen.</p>
      <p sl="en">Anderzijds moet ik zeggen dat de Raad ook de nodige verantwoordelijkheid draagt, omdat een week geleden tijdens de onderhandelingen in de bemiddeling geen enkele ambassadeur de moeite nam het standpunt van zijn of haar regering toe te lichten. Het was dus een soort dialoog tussen twee partijen die niet eens hun eigen voorstellen op tafel legden.</p>
      <p sl="en">De Commissie werkt aan een nieuw ontwerp waarin wordt uitgegaan van een groei van 2,91 procent. Hierbij wil ik mijn erkentelijkheid en waardering uitspreken voor het geweldige werk dat commissaris Lewandowski op dit vlak verricht. We kunnen een compromis bereiken als we overeenkomen om de resterende drie jaar flexibiliteit te betrachten – geen goede woordkeuze overigens, we zouden van ‘terughoudendheid’ moeten spreken – als onderdeel van het Interinstitutioneel Akkoord om ITER en een aantal andere belangrijke projecten te financieren.</p>
      <p sl="en">Tegelijkertijd zou het Parlement kunnen beslissen om de Raad niet te dwingen een politieke verklaring af te leggen die op dit moment voor de regeringen van een aantal grote lidstaten onacceptabel is. Zo kunnen we een compromis bereiken. Volgens mij werkt de heer Wathelet hier heel hard aan. Ik kan u alleen maar aanmoedigen hiermee door te gaan, mijnheer Wathelet, omdat het een nog grotere schande zou zijn als we voor het eind van het jaar niet tot een akkoord zouden komen.</p>
    </intervention>
    <intervention id="2-412" speaker_id="28115" name="Mairead McGuinness" is_mep="True" mode="spoken">
      <p sl="en">Inderdaad, mijnheer de Voorzitter, volgens mij ben ik er niet in geslaagd om uw aandacht te trekken. Ik heb een opmerking en een vraag voor de heer Cohn-Bendit, mocht u denken dat Ierse oren niet naar u luisteren.</p>
      <p sl="en">Bent u het ermee eens dat uw opmerkingen ten aanzien van de vennootschapsbelasting deze kwestie meer kwaad dan goed doen? Erkent u dat de Europese Unie met de hulp aan Ierland zichzelf helpt, in plaats van uw kleinerende opmerkingen over de Ieren die om hulp vragen? Ik zeg dit als Ierse mammie omdat u dat woord geloof ik hebt gebruikt. Laten we in dit Parlement op een volwassen manier over andere landen praten, met respect.</p>
    </intervention>
    <intervention id="2-413" speaker_id="1934" name="Daniel Cohn-Bendit" is_mep="True" mode="spoken">
      <p sl="en">Mijnheer de Voorzitter, Europa is een politiek orgaan. We hebben staten met hun eigen beleid, en we hebben het over beleid. Ik wil daaraan toevoegen dat een verkeerd economisch beleid een van de oorzaken voor de ramp in Ierland was. Ook de groenen hebben hieraan een bijdrage geleverd. Ik weet het. Ik kom daar gewoon voor uit. Ik ben niet blind, en ik blijf zeggen dat het verkeerd beleid was. Als je een verkeerd beleid voert en dit rampzalige gevolgen heeft, dan moet je gewoon toegeven dat dat beleid fout was. Als het het juiste beleid was geweest, hadden we nu geen puinhoop gehad.</p>
      <p sl="en">De andere verantwoordelijken zijn de Europese banken. Zij hebben roulette gespeeld, maar als je als gewone burger geld verliest in het casino, ben je je geld kwijt. De banken zeggen nu dat zij ook hun geld terugwillen. We bevinden ons nu in een lastig parket: we willen de Ieren helpen, maar moeten tegelijkertijd erkennen dat het systeem dat we bekritiseren de oorzaak is van de huidige situatie in Ierland.</p>
    </intervention>
    <intervention id="2-414" speaker_id="96650" name="Lothar Bisky" is_mep="True" mode="spoken">
      <p sl="de">namens de GUE/NGL-Fractie. – Mijnheer de Voorzitter, dames en heren, de voorstanders van het Verdrag van Lissabon hebben er op gewezen dat dit Verdrag een einde zou maken aan het democratisch tekort in de EU. Nu, na het eerste jaar, blijkt wel dat het Europees Parlement zelfs voor parlementaire medezeggenschap en democratische controle hard moet vechten met de Raad en de Commissie.</p>
      <p sl="de">Medebeslissing van het Parlement over alles wat met de begroting te maken heeft is een democratische minimumeis. Ik herhaal: een minimumeis. Dit Parlement is gekozen om de Europese gedachte met leven te vullen, en een tegengewicht te zijn voor de egoïstische mentaliteit van de lidstaten. Wij mogen geen compromissen sluiten ten aanzien van de rol van het Europees Parlement bij de onderhandelingen over het financieel kader voor de begrotingen 2013 tot 2020.</p>
      <p sl="de">Het is niet of slechts in zeer beperkte mate mogelijk om nieuwe taken te financieren door verschuivingen binnen de begroting. De lidstaten zitten op zwart zaad, en daarom is het volkomen onbegrijpelijk dat de Raad weigert om samen met het Parlement te spreken over de eigen middelen.</p>
      <p sl="de">De Europese begroting moet de concrete invulling van de solidariteit van de lidstaten zijn. Wanneer dat niet gebeurt, stappen we af van de grondgedachte van de Europese integratie, en verspelen we het vertrouwen dat de burgers in ons hebben. Ik heb de indruk dat de nettobetalers dat vergeten zijn. De ondernemingen in Duitsland en in andere landen verdienen geld aan de Europese interne markt, en tegelijkertijd houden die landen de hand op de knip wanneer er moet worden betaald voor het aanpakken van de gezamenlijke problemen waarmee Europa wordt geconfronteerd. Er wordt een nieuwe definitie van solidariteit bedacht: we helpen als dat onszelf iets oplevert.</p>
      <p sl="de">De Duitse banken zijn zo nauw betrokken bij de crisis van de financiële sector in Ierland dat de paraplu even nodig is voor de redders als voor de geredden. Mijn fractie heeft in de afgelopen jaren tegen de begroting van de EU gestemd. Wij zijn van mening dat de prioriteiten verkeerd gekozen zijn, dat er te weinig aandacht wordt besteed aan het overbruggen van de kloof in de ecologische en sociale welvaart. Op die manier drijven we weer een wig tussen de bevolkingsgroepen in de EU en binnen de lidstaten.</p>
      <p sl="de">Het is volkomen onaanvaardbaar dat we grote projecten als ITER financieren ten koste van projecten die direct effect sorteren voor studenten en werklozen, voor de regio's en de gemeentes op het platteland. Ik vat het samen, het is ietwat vereenvoudigd, maar ik zeg het toch: het is de hoogste tijd dat we wat meer denken aan de mensen in Europa, we hebben een Europese visie nodig, en mogen niet egoïstisch zijn en aan ons eigen land denken.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="2-415" speaker_id="2278" name="Paul Rübig" is_mep="True" mode="spoken">
      <p sl="de">Mijnheer de Voorzitter, ik heb een vraag aan de heer Bisky. Ondernemingen maken winst door producten en diensten aan te bieden die de burgers kopen. Wat is uw alternatief? Moeten ze verlies lijden en producten maken die niemand nodig heeft?</p>
    </intervention>
    <intervention id="2-416" speaker_id="96650" name="Lothar Bisky" is_mep="True" mode="spoken">
      <p sl="de">Mijnheer de Voorzitter, de afgevaardigde stelt vragen over de economie, bijzonder diepzinnige vragen, en ik heb daar respect voor. Ik geloof echter dat we het nu hebben over de begrotingsrechten van het Europees Parlement. Dat is een ander onderwerp. Het heeft ook iets met producten te maken, maar op een andere manier!</p>
    </intervention>
    <intervention id="2-417" speaker_id="96954" name="Marta Andreasen" is_mep="True" mode="spoken">
      <p sl="en">namens de EFD-Fractie . – Mijnheer de Voorzitter, laten we wel wezen. De onderhandelingen over de begroting voor het komende jaar zijn vastgelopen omdat het Parlement meer bevoegdheden wilde hebben voor de financiering van de Europese Unie, ook al zijn deze bevoegdheden niet voorzien in het Verdrag van Lissabon. Een dergelijke eis – die is uitgemond in het voorstel voor een Europese belasting – was voor ons altijd al onacceptabel en blijft dat ook.</p>
      <p sl="en">Er is gedreigd de lidstaten financiering te ontzeggen als zij weigeren mee te gaan in de eisen van het Parlement. Gelooft u mij, dat zou het beste nieuws zijn dat we de Britse en alle Europese belastingbetalers – die uiteindelijk voor zowel de nationale bijdragen als een Europese belasting zouden opdraaien – zouden kunnen brengen. De auditors hebben geweigerd 92 procent van de uitgaven van de Europese Unie voor 2009 goed te keuren, en zij schatten dat zeker 6 miljard GBP niet had mogen worden uitbetaald – een bijna even groot bedrag als vorig jaar, dat nog steeds niet is teruggehaald. Het blokkeren van financiering voor de lidstaten die EU-middelen niet correct hebben besteed, zou de Europese Unie voldoende middelen geven om de nobele doelen die zij zich blijkbaar gesteld heeft te financieren. Daarnaast zou het de Europese bureaucratie ook enige geloofwaardigheid verlenen. Toch ben ik bang dat het er niet van gaat komen.</p>
    </intervention>
    <intervention id="2-418" speaker_id="97016" name="Angelika Werthmann" is_mep="True" mode="spoken">
      <p sl="de">Mijnheer de Voorzitter, dames en heren, bij de onderhandelingen over de begroting 2011 zitten er drie gesprekspartners met gelijke rechten om de tafel: de Raad, de Commissie en het Parlement. Het Europees Parlement heeft ingestemd met de door de Raad voorgestelde verhoging van de begroting met 2,9 procent, maar op voorwaarde dat er ook een politiek pakket komt. Gezien de inhoud van het Verdrag van Lissabon is deze eis volkomen gerechtvaardigd. Over die stijging wil ik nog graag iets zeggen. Tot nu toe hebben we gewerkt met een EU-begroting die qua omvang gebaseerd is op de 15 lidstaten die we vroeger hadden, en die indertijd adequaat was. In de Unie hebben we intussen echter 27 lidstaten, en we hebben er allerlei taken bij gekregen.</p>
      <p sl="de">Met het oog op de economische crisis is het op het eerste gezicht onbegrijpelijk dat we de begroting van de EU willen verhogen. We mogen echter niet vergeten dat bijna 95 procent van het geld in de vorm van directe steun weer bij de Europese burgers terecht komt, bijvoorbeeld via het Europees fonds voor de aanpassing aan de globalisering. Het is toch voor iedereen wel duidelijk dat de begrotingscrisis in bepaalde lidstaten van eigen bodem komt? Het is bijvoorbeeld een feit dat er zonder een begroting voor 2011 geen geld zal zijn voor de drie agentschappen voor financieel toezicht, en dat juist die instellingen met het oog op de dramatische situatie die nu in Ierland bestaat, eigenlijk gisteren al aan de slag hadden moeten gaan.</p>
    </intervention>
    <intervention id="2-419" speaker_id="photo_generic" name="Melchior Wathelet" is_mep="True" mode="spoken">
      <p sl="fr">fungerend voorzitter van de Raad. − Mijnheer de Voorzitter, allereerst wil ik zeggen dat niemand er blij mee kan zijn dat er op 15 november geen bemiddeling heeft plaatsgevonden. We hadden vandaag inderdaad liever een heel ander debat willen voeren, in het laatste stadium van een bemiddelingsprocedure die had kunnen worden afgesloten met een akkoord en de mogelijkheid om ook in het Europees Parlement over deze begroting te stemmen.</p>
      <p sl="fr">Het is voor ons allemaal een teleurstelling dat deze bemiddelingsprocedure is vastgelopen. Tegelijkertijd heb ik gehoord dat er bij de Commissie, die een faciliterende rol heeft gespeeld en op elk moment van de procedure echt als bemiddelaarster is opgetreden, maar ook bij het Parlement een wil is, en een sterke wil, om dit tot een goed einde te brengen en te streven naar succes in plaats van naar een echec. Ik heb dit ook bij de Raad gehoord.</p>
      <p sl="fr">Het is dan ook waar dat het Belgische voorzitterschap, onmiddellijk nadat de bemiddeling op 15 november was gestrand – wat wij uiteraard als een echec moeten beschouwen – direct weer contact met iedereen heeft willen leggen om te trachten verder te gaan en om deze eerste begrotingsprocedure op basis van het Verdrag van Lissabon geen schipbreuk te laten lijden. Ik wijs er echter op dat iedereen altijd elementen kan vinden waarmee de besprekingen weer muurvast komen te zitten. Dat is ook de reden geweest waarom er een punt achter de bemiddelingsprocedure is gezet. Het Parlement zal altijd elementen van de Raad kunnen vinden die hem niet aanstaan, en de Raad kan altijd bepaalde voorstellen van het Parlement ontoereikend achten.</p>
      <p sl="fr">Er kan altijd wel een reden worden gevonden waardoor de onderhandelingen spaak lopen. Maar ik heb bij beide instellingen de wil geproefd om tot een goed einde te komen. Nu moet iedereen zijn verantwoordelijkheid nemen en moeten wij erin zien te slagen een akkoord te bereiken en de patstelling te doorbreken.</p>
      <p sl="fr">Nogmaals, welk signaal zouden wij afgeven als deze bemiddeling niet met een akkoord kan worden afgesloten? Wat voor beeld zou de Europese Unie van zichzelf geven ten opzichte van het buitenland, in deze uiterst instabiele en problematische economische context, als zij er in deze woelige tijden niet in slaagt in zekere zin haar gelederen te sluiten, de nodige compromissen te vinden tussen de instellingen om tot een begroting te komen, om tot een akkoord tussen onze instellingen te komen?</p>
      <p sl="fr">Naast het beeld, naast het eerste echec in verband met deze begrotingsprocedure op basis van het Verdrag van Lissabon, zou dit ook heel concrete gevolgen hebben; daar moeten we ons niet in vergissen. Vooral de burgers in de Europese Unie zullen hiervan de gevolgen ondervinden. Een aantal van deze gevolgen is al aangestipt, want een begroting van voorlopige twaalfden is een begroting met "nulgroei", waarin geen rekening wordt gehouden met inflatie. De Europese Dienst voor extern optreden kan daardoor in de problemen raken. Organen voor financieel toezicht kunnen het moeilijk krijgen. Het cohesiebeleid kan in het gedrang komen: ik wijs erop dat de betalingskredieten in de voorgestelde begroting met 14 procent werden verhoogd, dus middelen voor cohesiebeleid zouden niet kunnen worden vrijgemaakt. Er kunnen zich nog meer problemen voordoen met de 2020-strategie. Voorts zijn er politieke prioriteiten die het Parlement na aan het hart liggen en die waren opgenomen in deze ontwerpbegroting 2011, zoals mobiliteit, jongeren, onderwijs, hoofdzakelijk in rubriek 1a, en al dat beleid zal mogelijk ook niet ten uitvoer worden gelegd.</p>
      <p sl="fr">Naast het negatieve beeld dat zou ontstaan bij het uitblijven van een akkoord, zouden daaruit ook zeer praktische, zeer reële en zeer concrete gevolgen voortvloeien, die de Europese Unie zeker niet zouden helpen haar imago bij de burgers op te poetsen. Als we het tij willen keren en geloofwaardig willen blijven, als we onze verantwoordelijkheid willen nemen, moeten we de afgelopen weken te baat nemen om tot een akkoord te komen en de spiraal van onenigheid te doorbreken.</p>
      <p sl="fr">Drie elementen zijn hierbij van belang, dat moge duidelijk zijn. Allereerst is er de begroting 2011 als zodanig, met haar cijfers. Ik heb een aantal fractievoorzitters hier horen zeggen dat er met betrekking tot deze begroting een akkoord kan worden gesloten over de verhoging van de betalingskredieten met 2,91 procent. We zouden een akkoord kunnen hebben over de cijfers als zodanig, over de begroting 2011, over wat er vandaag eigenlijk op de agenda staat. Ik zou eens te meer willen zeggen dat wij beseffen dat dit een aantal concessies vergt van het Europees Parlement. We weten dat het Parlement voor de begroting 2011 een aantal concessies heeft gedaan ten opzichte van zijn oorspronkelijke eisen.</p>
      <p sl="fr">Het tweede onderwerp dat vrijwel door iedereen van u is genoemd, is dat van het meerjarige financiële kader voor de financiering van ITER, dat verband houdt met de kwestie van flexibiliteit. Opnieuw heeft het Belgische voorzitterschap een akkoord dichterbij willen brengen en de voorstellen inzake flexibiliteit opnieuw op tafel gelegd. Dat is het kader waarop wij ons momenteel toeleggen. Maar ik wijs u erop dat er unanimiteit nodig is om vorderingen te maken bij de flexibiliteitskwestie, en dat dit geldt voor een aantal terreinen, en vooral dat de begrotingsneutraliteit gedurende de periode van het meerjarig financieel kader behouden moet blijven.</p>
      <p sl="fr">Ook moet worden nagegaan of er mogelijkheden zijn voor herschikking en overschrijving voordat een beroep wordt gedaan op deze flexibiliteit. Maar wij kunnen vooruitgang boeken. Als iedereen de nodige inspanningen levert, denk ik dat we verder kunnen komen met deze flexibiliteit, met deze taak en deze doelstelling van de financiering van ITER voor 2012-2013, naast de kwestie van de begroting 2011 in strikte zin.</p>
      <p sl="fr">Er rest een derde onderwerp dat ook door u is aangehaald, en dat zijn de politieke verklaringen. Wat dit punt betreft moet ik zeggen dat de Raad niet meer kan zeggen dan wat er maandag is meegedeeld over de bemiddeling, ook al weet ik dat het Parlement zich daar op dat moment niet achter kon scharen. Ik weet dat de genoemde afspraken door het Parlement te zwak zijn bevonden, maar nogmaals, we zullen het hierover onderling nog kunnen hebben. We zullen deze discussies wel moeten voeren, want in de artikelen 311, 312 en 324 van het Verdrag wordt een aantal vormen van overleg genoemd dat tussen onze instellingen moet plaatsvinden, en we zullen deze besprekingen voeren omdat deze in het Verdrag zijn vastgelegd.</p>
      <p sl="fr">In de verklaring werd verwezen naar de artikelen 312 en 324, op grond waarvan onze instellingen deze besprekingen in de toekomst moeten voeren. Maar ik wijs er nogmaals op dat we een zee aan argumenten kunnen bedenken om geen akkoord te willen sluiten.</p>
      <p sl="fr">Niettemin heb ik bij de leden van de Raad en het Parlement de wil geproefd om het proces tot een goed einde te brengen. Willen we echt paniek zaaien door te zeggen dat we liever geen begroting hebben, het beleid in de begroting 2011 liever niet ten uitvoer leggen en de eerste begroting op basis van het Verdrag van Lissabon liever op een fiasco laten uitlopen? Of willen we juist een positieve weg inslaan en stukje bij beetje aan aantal akkoorden sluiten waarmee de Europese Unie vooruit kan komen en middels de begroting 2011 concreet invulling kan worden gegeven aan een aantal beleidsmaatregelen waaraan we besloten hebben voorrang te verlenen? Hopelijk wordt dit de leidraad voor de komende weken, zodat deze eerste procedure op grond van het Verdrag van Lissabon geen dode letter blijkt, maar een succes wordt.</p>
    </intervention>
    <intervention id="2-420" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Mijnheer de Voorzitter, dames en heren, de leden van de Commissie hebben, met volledige inachtneming van hun initiatiefrecht, zojuist tijdens een vergadering hier in Straatsburg besloten dat de Commissie over een paar dagen en uiterlijk op 1 december een nieuwe ontwerpbegroting zal voorleggen. Wij hopen dat het Parlement en de Raad deze in de twee daaropvolgende weken zullen goedkeuren.</p>
      <p sl="fr">In dit ontwerp zullen alle punten worden overgenomen waarover wij het vóór de bemiddeling die vorige week is afgerond, eens waren geworden. We waren heel dicht bij een akkoord en ik wil iedereen bedanken die een bijdrage heeft geleverd in deze geest, in een echte Europese geest van het sluiten van compromissen. Het is spijtig dat een akkoord uiteindelijk onmogelijk is gebleken. Ik wil wel graag de nadruk leggen op de rol van commissaris Lewandowski, die al zijn energie en expertise heeft ingezet, op de rol van velen in het Parlement, maar ook op de zeer constructieve rol van het Belgische voorzitterschap, waarvoor een woord van dank op zijn plaats is, omdat het Belgisch voorzitterschap alles in het werk heeft gesteld en blijft stellen om een akkoord te bereiken. Ik denk dat het door ons voor te leggen ontwerp uw steun en die van de Raad verdient, en dat we daarmee vóór het einde van het jaar een begroting rond kunnen hebben, zodat de Unie op 1 januari 2011 over een begroting beschikt. Bovendien denk ik dat we de Europese burgers moeilijk kunnen uitleggen dat we in een dergelijke crisis in Europa niet in staat zijn om een akkoord over de begroting te sluiten. De begroting staat immers symbool voor de capaciteit van Europa om uitdagingen aan te gaan, uitdagingen zoals die waarvoor Ierland of de Europese economie zich op dit moment gesteld ziet.</p>
      <p sl="fr">In ons voorstel zal het voorstel van het Parlement tot verhoging van de vastleggingskredieten in de rubrieken 'Concurrentievermogen voor groei en werkgelegenheid' en 'Externe betrekkingen' volledig worden meegenomen. Hiervoor zal het flexibiliteitsinstrument worden ingezet. De betalingen zullen met 2,91 procent worden verhoogd. Ik ben ervan overtuigd dat voor het met dit voorstel geboden evenwicht een draagvlak kan worden gevonden.</p>
      <p sl="fr">Uiteraard moet dit akkoord duidelijkheid bieden met betrekking tot de kwesties van de toekomstige financiering. Wij moeten laten zien dat alle betrokken partijen goed beseffen wat de implicaties zijn van het Verdrag en dat nauwe samenwerking tussen de instellingen op het hoogste politieke niveau een natuurlijk gevolg is van onze gezamenlijke afspraak om het beste financiële kader voor de toekomst goed te keuren. De Commissie zal alle vereiste initiatieven ontplooien voor een permanente en vruchtbare dialoog op elk niveau, ook op dat van de voorzitters van de instellingen, zodat er een gemeenschappelijk plan kan worden opgesteld waarmee de nodige beslissingen kunnen worden genomen. Graag wil ik wijzen op de belangrijke toespraak van Voorzitter Buzek op de Europese Raad van 27 oktober, waarin hij de versterkte rol van het Europees Parlement in het Verdrag van Lissabon heeft benadrukt, ook in begrotingsaangelegenheden, en ook ik heb deze rol in herinnering gebracht door de toespraak van uw Voorzitter ten overstaan van de 27 staatshoofden en regeringsleiders te steunen.</p>
      <p sl="fr">Ik zou het Commissiestandpunt op een aantal belangrijke punten willen verduidelijken.</p>
      <p sl="fr">Allereerst zullen wij, inhakend op de recente begrotingsherziening, gebruik maken van ons initiatiefrecht. Wij zullen vóór eind juni voorstellen op tafel leggen met betrekking tot de eigen middelen. Uiteraard moet het Parlement overeenkomstig de Verdragsbepalingen over deze voorstellen worden geraadpleegd, wat aansluit op de verwachtingen die voortvloeien uit het Interinstitutioneel Akkoord van 2006.</p>
      <p sl="fr">Ten tweede pleiten wij ervoor dat de in het Verdrag van Lissabon voorziene veranderingen volledig worden meegenomen in de voorstellen die wij gaan indienen, zowel wat de toekomstige begrotingen als het meerjarige financiële kader als geheel betreft. De nieuwe prioriteiten van de Unie die zijn vastgelegd in het Verdrag, moeten in de begroting tot uitdrukking komen.</p>
      <p sl="fr">Tevens wil ik erop wijzen dat uit de begrotingsherziening is gebleken dat flexibiliteit in onze begrotingen inhoudt dat de middelen waarover wij beschikken, worden toegespitst op de politieke doelstellingen van de Unie. Daarom mag niet worden getornd aan flexibiliteit voor de goedkeuring bij gekwalificeerde meerderheid van herzieningen van minder dan 0,03 procent van het bruto nationaal inkomen.</p>
      <p sl="fr">In verband hiermee hoop ik echt dat wij zeer binnenkort positief nieuws van de Raad krijgen en dat aan de politieke voorwaarden wordt voldaan om de procedure ter goedkeuring van de begroting 2011 met succes af te ronden.</p>
      <p sl="fr">Uit de recente, door de Commissie gepresenteerde herziening van de begroting van de Unie is duidelijk naar voren gekomen dat wij groot belang hechten aan de optimalisering van de toegevoegde waarde van de uitgaven van de Unie. Wij mogen de kans om de begroting van de Unie echt verschil te laten maken, door onze ambities te bevorderen en de doelstellingen van het Verdrag te verwezenlijken, niet voorbij laten gaan. De Commissie zal een methodologie uitstippelen waarmee de toegevoegde waarde van de begroting zal worden aangetoond, en wij zijn tevens bereid om de kosten van een "niet-Europa" in kaart te brengen. Wij moeten heel duidelijk stellen dat de voordelen van lidmaatschap van de Unie niet enkel en alleen in cijfers en getallen kunnen worden uitgedrukt. Wanneer wij onze aandacht toespitsen op de kosten van de begroting, moeten wij ons ook buigen over de vraag wie er echt profijt heeft van het beleid van de Unie, en niet alleen over de jaarlijkse begrotingskosten.</p>
      <p sl="fr">Dames en heren, ik maak hier vandaag namens de Commissie duidelijke afspraken met u. Ik zal deze schriftelijk bevestigen aan de Voorzitter van het Parlement en de voorzitter van de Raad. Wij zijn ook bereid om deze in de vorm van verklaringen te hechten aan een akkoord tussen de Raad en het Parlement, als dit akkoord daarmee dichterbij kan worden gebracht.</p>
      <p sl="fr">Mijnheer de Voorzitter, dames en heren, ik weet dat velen, aan alle kanten, tijdens dit debat van oordeel waren dat het volgende meerjarige financiële kader een lakmoesproef voor Europa zal worden, en ik deel die mening. Uit deze proef moet naar voren komen of wij voor miljoenen Europeanen daadwerkelijk verandering tot stand kunnen brengen, of wij dit krachtige instrument kunnen inzetten voor de verwezenlijking van onze ambitie van een Europa dat is gericht op groei en duurzame werkgelegenheid voor de toekomst, een Europa dat op het internationale toneel een sterke rol vervult en een Europa dat is gestoeld op de waarden die wij hoog in het vaandel dragen.</p>
      <p sl="fr">Uit deze proef zal ook blijken of wij in staat zijn een intelligente begroting op te stellen die is toegespitst op de gebieden waarop de middelen het beste kunnen worden ingezet en waarmee tastbare resultaten kunnen worden bereikt, en niet op een stuurloze begroting omdat er is gekozen voor een politiek compromis in plaats van kwalitatief hoogwaardige en doeltreffende uitgaven.</p>
      <p sl="fr">Niettemin zal het, zoals de afgelopen weken duidelijk is geworden, eerst en vooral een lakmoesproef blijken te zijn voor ons systeem van governance. Het moet duidelijk worden of wij in staat zijn niet alleen degelijke argumenten naar voren te brengen, maar ook te erkennen dat de kracht van onze Unie en het Verdrag van Lissabon schuilt in het zoeken naar en het vinden van de beste oplossingen ter verwezenlijking van onze gemeenschappelijke doelstellingen. De voorstellen die de Commissie in juni zal voorleggen, zullen aanzienlijke inspanningen vergen om tot de nodige consensus te komen. De Commissie staat open voor alle ideeën over de manier waarop de discussie over onze voorstellen kan worden ingevuld op basis van de stevige fundamenten in het Verdrag van Lissabon.</p>
      <p sl="fr">Dames en heren, onze huidige discussies hebben heel wat voeten in de aarde. Zij verdienen al onze aandacht. Ik ben ervan overtuigd dat alle partijen vastbesloten naar een akkoord willen toewerken. We beschikken over de grote lijnen voor een oplossing die is gebaseerd op de mogelijkheden die de huidige omstandigheden bieden, en er zij op gewezen dat deze omstandigheden echt uiterst gevoelig zijn en wij daarvoor allen – Parlement, Raad en Commissie – extra verantwoordelijkheid moeten nemen.</p>
      <p sl="fr">We mogen niet vergeten dat wij het over de begroting hebben en niet over een of andere bijzaak. Het gaat om een van de voornaamste instrumenten waarover de Unie beschikt. Dit instrument is absoluut geen luxe die we in moeilijke tijden kunnen laten vallen, maar is cruciaal als we de groei in Europa willen herstellen en banen en welvaart willen creëren.</p>
      <p sl="fr">De Europese begroting is anders dan de nationale begrotingen. Ik wil dit graag benadrukken omdat deze soms snel met elkaar worden vergeleken. Ten eerste heeft de Europese begroting geen tekort, want zij is altijd sluitend. Een ander verschil met de begroting van de lidstaten is dat zij vooral een investeringsbegroting vormt, waarmee wordt bijgedragen aan groei, en het is bekend dat deze investering momenteel een absolute noodzaak is.</p>
      <p sl="fr">Dit instrument is dus te belangrijk en mag niet op de helling worden gezet. Europa kan niet zonder een begroting van de Europese Unie. Het is geen begroting voor Brussel, het is een begroting voor de Europese burgers. Het is een begroting voor de werkloze die op zoek is naar een nieuwe baan. Het is een begroting voor de regio's van Europa. Het is een begroting voor innovatie in Europa. We moeten dus duidelijk maken dat het geen begroting voor de bureaucratie en de bureaucraten is. Het is een begroting voor alle Europeanen.</p>
      <p sl="fr">We moeten de onrust die door nieuwe geschillen zou ontstaan tegenhouden en elke onzekerheid in verband met voorlopige twaalfden voorkomen. Het is namelijk niet zomaar onzekerheid; het is een echt verlies voor echte burgers. Als we alleen voorlopige twaalfden zouden toepassen, zouden onze burgers niet begrijpen waarom kwesties, hoe belangrijk die ook mogen zijn, een begroting kunnen ondermijnen die rechtstreekse gevolgen heeft voor de bestaansmiddelen en de perspectieven van burgers in de gehele Unie.</p>
      <p sl="fr">Daarom heb ik er vertrouwen in dat we met een extra compromis – en hiervoor doe ik een beroep op de Europese geest, vooral bij degenen die deze de laatste keer niet hebben getoond – een begroting voor 2011 kunnen opstellen en de basis kunnen leggen voor een echte en serieuze discussie over de financieringsperspectieven van de Europese Unie in de toekomst.</p>
    </intervention>
    <intervention id="2-421" speaker_id="1911" name="Martin Schulz" is_mep="True" mode="spoken">
      <p sl="de">Mijnheer de Voorzitter, om 17.00 uur vergadert de Conferentie van voorzitters. U heeft die bijeengeroepen. Ik zou nu niet nog een keer het woord hebben gevraagd als de heer Wathelet niet zo'n betoog had gehouden. Om 17.00 uur wil de Conferentie van voorzitters bespreken en besluiten wat de volgende stap van het Parlement zal zijn, en daarom zou ik de toespraak van de heer Wathelet graag willen krijgen. Ik moet namelijk één ding zeggen: wat ik gehoord heb, is een stap terug. Het is minder dan de Raad tot nu toe had aangekondigd. Als dat de lijn van de Raad is, mijnheer Wathelet, moet ik zeggen dat we zware tijden en heftige confrontaties kunnen verwachten, al is dat zeker geen verwijt aan het adres van het Belgische voorzitterschap. Ik zou u willen bedanken, mijnheer Barroso. Uit uw betoog is gebleken dat de twee communautaire instellingen, Parlement en Commissie, volledig op dezelfde lijn zitten.</p>
    </intervention>
    <intervention id="2-422" speaker_id="28269" name="De Voorzitter" is_mep="True" mode="spoken">
      <p sl="nl">Collega’s, als we soepel door onze discussie gaan, kunnen we aan het eind ervan en vóór 17.00 uur het woord, samen met onze orde, geven aan fungerend voorzitter Wathelet en dan kan hij alles toelichten. Laten we enig geduld oefenen. Dit is een heel belangrijke discussie.</p>
    </intervention>
    <intervention id="2-423" speaker_id="1665" name="Salvador Garriga Polledo" is_mep="True" mode="spoken">
      <p sl="es">Mijnheer de Voorzitter, mijnheer Wathelet, mijnheer de voorzitter van de Raad, mijnheer Barroso, commissaris Lewandowski, dames en heren, mijn fractie wil een normale begroting voor het jaar 2011. Mijn collega, mevrouw Skrzydlewska, en mevrouw Trüpel hebben ontzettend hard gewerkt om een uitvoerbaar plan te kunnen presenteren waarover overeenstemming bestaat binnen alle fracties en dat voldoet aan het verzoek om soberheid van de lidstaten.</p>
      <p sl="es">Wij, leden van het Europees Parlement, komen natuurlijk niet van Mars. Wij zijn Duitsers, Engelsen, Zweden, Hongaren en Spanjaarden; we kennen deze ernstige economische en financiële crisis en lijden er in onze eigen landen onder. We moeten echter beseffen dat een krachtige en goed gefinancierde Europese begroting een waardevol en onmisbaar instrument is voor het economisch herstel van de Europese Unie.</p>
      <p sl="es">Het blokkeren, verlagen of verdunnen van de Europese begroting gaat, paradoxaal genoeg, in tegen de belangen van de 27 lidstaten en de 500 miljoen EU-burgers. Als we in de komende drie jaar geen flexibiliteit tonen dan zullen we het post-Lissabonbeleid niet ten uitvoer kunnen leggen. Zonder politiek akkoord tussen het Europees Parlement en de Raad over de eigen middelen of samenwerking gedurende het volgend meerjarig financieel kader, zal er geen politieke en financiële stabiliteit zijn. Het is niet zomaar een kwestie van rechten; het gaat over het algemeen belang. De Fractie van de Progressieve Alliantie van Socialisten en Democraten in het Europees Parlement Fractie en de Fractie De Groenen/Vrije Europese Alliantie hebben het recht om oppositie te voeren, maar niemand weet tegen wie ze dit doen. Niemand profiteert er in ieder geval van, ook de ‘cohesielanden’ niet.</p>
      <p sl="es">Ook al is momenteel menig politiek leider geïnteresseerd in de begroting 2011, wil ik u erop wijzen dat ik veertien jaar ervaring heb met begrotingsbemiddeling. Het is in al deze jaren nog nooit gelukt om een begroting tot stand te brengen door middel van een conflict. Dit is alleen gelukt door samenwerking. Extreme standpunten, of dit nu in dit Parlement of in het Justus Lipsiusgebouw is, waar ze ook voorkomen, hebben geen enkele zin.</p>
    </intervention>
    <intervention id="2-424" speaker_id="4436" name="Gianni Pittella" is_mep="True" mode="spoken">
      <p sl="it">Mijnheer de Voorzitter, dames en heren, ik geloof dat het Parlement zijn benadering moet bevestigen, een benadering van verantwoordelijkheid, visie en eenheid.</p>
      <p sl="it">Wat betreft de verantwoordelijkheid, willen wij Europa een passende begroting geven. De Europese burgers, de jongeren, de ondernemingen, de agrariërs, de gemeenten en de regio's, de werknemers en de werklozen zijn gebaat bij een begroting die op een bescheiden, duurzame en realistische wijze stijgt.</p>
      <p sl="it">Dat er nog geen begroting is, is niet de schuld van het verkwistende Parlement, dat vergeet dat we in een tijd van crisis leven, maar van een paar egoïstische, pseudomoralistische nationale regeringen, die maar wat graag op de barricaden klimmen om onbillijke privileges op te eisen, zoals Groot-Brittannië al bijna dertig jaar doet. Als drie regeringen zich egoïstisch en verkeerd opstellen, mogen de andere vierentwintig daar niet het hoofd voor buigen, maar moeten zij reageren, mijnheer de Voorzitter, mijnheer Wathelet, dan moeten zij hun tanden laten zien.</p>
      <p sl="it">Wat onze visie betreft, hechten wij grote waarde aan de toekomst van onze burgers. Met het Verdrag van Lissabon en de EU 2020-strategie hebben wij nieuwe taken, plichten en ambities gekregen om aan een betere toekomst te werken. Hoe realiseren wij deze taken? Hoe brengen wij deze gedeelde ambities in de praktijk? Met welk geld creëren we een nieuwe schijnoplossing, zoals de Lissabonstrategie, die nooit in praktijk is gebracht, al was dat zeker niet de schuld van het Europees Parlement?</p>
      <p sl="it">Wat tot slot de eenheid betreft, doelen wij op de eenheid binnen het Europees Parlement en onze eenheid met de Commissie. De heer Barroso heeft vanavond een goede toespraak gehouden. Wij moeten geen kopjes thee drinken, maar moeten op een redelijke, vastberaden manier onze spierballen tonen. Wij zijn eensgezind ten aanzien van dit onderwerp, en dat is een groot goed, een buitengewone kracht die vijfhonderd miljoen burgers vertegenwoordigt.</p>
    </intervention>
    <intervention id="2-425" speaker_id="4440" name="Anne E. Jensen" is_mep="True" mode="spoken">
      <p sl="da">Mijnheer de Voorzitter, ik wil zowel tegen de fungerend voorzitter van de Raad, de heer Wathelet, als tegen de voorzitter van de Commissie, de heer Barroso, zeggen dat ik het er helemaal mee eens ben dat we tot een akkoord moeten komen. Natuurlijk moeten we dat. Ook in het Parlement zijn we die mening toegedaan, en dat was ook de reden waarom we zo bereidwillig waren om in te gaan op het compromis dat de Raad heeft voorgesteld. Ook binnen de Raad is er geen overeenstemming over de omvang van de begroting. We hebben een stijging van de betalingskredieten met 2,91 procent geaccepteerd. In ruil daarvoor moeten we eisen dat we een aantal mogelijkheden krijgen om in de komende jaren een fatsoenlijke begroting te bereiken. Daarbij draait het om flexibiliteit en om de dialoog over de begroting van de komende jaren.</p>
      <p sl="da">De kwestie van de flexibiliteit is iets heel concreets. Dankzij de flexibiliteit hebben we middelen kunnen vrijmaken voor nieuwe behoeften. Als we destijds niet de nodige middelen hadden gevonden in de landbouwbegroting, waren we niet in staat geweest om binnen het herstelplan het initiatief te nemen tot energieprojecten. Dan hadden wij bijvoorbeeld het elektriciteitsnet van de Baltische staten niet kunnen verbinden met de noordelijke landen of het gasnet in Bulgarije niet kunnen koppelen aan West-Europa en kunnen voorkomen dat Rusland de verwarming opnieuw afsluit. We hebben behoefte aan dergelijke mogelijkheden voor herschikking van de middelen binnen de EU-begroting en daarom hebben we flexibiliteit nodig.</p>
      <p sl="da">Het is ook belangrijk dat we een goede dialoog bereiken tussen de Raad, de Commissie en het Parlement, alsmede met de nationale parlementen, over de EU-begroting na 2013. Het Europees Parlement mag niet in de positie worden gebracht dat we alleen ’ja’ of ’nee’ kunnen zeggen tegen de financiële vooruitzichten op middellange termijn. Daarbij bestaat het risico dat we ’nee’ zeggen, dat het net zo afloopt als met de SWIFT-overeenkomst.</p>
      <p sl="da">De eigen middelen van de EU moeten opnieuw aan een hervorming worden onderworpen. Het gaat er niet om een EU-belasting te creëren, maar om een doorzichtig en begrijpelijk systeem te creëren, zonder uitzonderingsregels en zonder kortingen, zodat we een systeem krijgen dat begrijpelijk is voor de burgers. We hebben nu behoefte aan dit debat en daarom verheugt het me dat de Commissie heeft beloofd om het initiatief te nemen en voor de zomer van volgend jaar een voorstel te presenteren.</p>
    </intervention>
    <intervention id="2-426" speaker_id="28240" name="Helga Trüpel" is_mep="True" mode="spoken">
      <p sl="de">Mijnheer de Voorzitter, dames en heren, ik wil er nogmaals op wijzen dat dit Parlement, dit zelfbewuste Europees Parlement, eist dat de hand wordt gehouden aan het Verdrag van Lissabon. We willen niet verder gaan dan wat er in het Verdrag staat; dat heeft de heer Barroso terecht gezegd. Het gaat er om dat we de geest van het Verdrag van Lissabon respecteren, waardoor het Parlement meer bevoegdheden heeft gekregen. Het gaat er om dat de Raad dit niet weer terugdraait. We moeten ons houden aan de afspraak over onze samenwerking, over de manier waarop het Parlement en de Raad het met elkaar eens worden. In 2006 is dat vastgelegd in het Interinstitutioneel Akkoord. Het enige wat we willen is dat dit nogmaals bevestigd wordt. Ik dank u, mijnheer Barroso, omdat u dit zeer terecht nogmaals benadrukt hebt.</p>
      <p sl="de">De heer Wathelet heeft nu geprobeerd om ons ervan te overtuigen dat we op weg naar een werkelijk Europese toekomst niet zo ver moeten gaan, dat we ons moeten matigen. Als we dat nu doen, hebben we al verloren. Het gaat namelijk om een politiek conflict, zoals de heer Schulz al heeft gezegd: wat doen we met de grotere bevoegdheden van het Europees Parlement en met de toenemende euroscepsis van de lidstaten? Wanneer we voor onze burgers een gezamenlijke toekomst voor een sterke Europese Unie willen, ook op het mondiale toneel, moeten we een werkelijk Europese consensus tussen het Parlement en de Raad tot stand brengen. Daarom mogen we niet te snel bakzeil halen, maar moeten we strijden voor Europese toegevoegde waarde. Dat is namelijk ook in het belang van de regeringen van de lidstaten en van onze burgers.</p>
    </intervention>
    <intervention id="2-427" speaker_id="23712" name="Jan Zahradil" is_mep="True" mode="spoken">
      <p sl="cs">Zoals de heer Schulz al geheel terecht zei, is dit niet alleen een debat over de begroting, maar tevens een debat over de toekomst van de Europese Unie. Hier is goed te zien dat er achter het debat over de begroting meer schuil gaat, en het hierbij bijvoorbeeld ook gaat om de vraag hoe gezorgd kan worden voor meer eigen middelen voor de Europese Unie en dus voor meer autonomie, dus om de vraag hoe de Europese Unie de facto op het spoor kan worden gezet richting een federalistische structuur.</p>
      <p sl="cs">Voor mij is dit volstrekt onaanvaardbaar. Dit kan en mag niet gebeuren! Verder moet ik zeggen dat het onderhand beu ben die aanmatigende toon jegens de Raad te moeten aanhoren en ook al die kinderlijke ultimatums en bedreigingen. Indien dit de weg is die het Europees Parlement verder volgen wil, en indien het dus de door enkele collega's gebezigde confronterende toon blijft aanslaan, dan kan het Parlement er vergif op innemen dat zij in de media en in de publieke opinie het onderspit delven zal.</p>
    </intervention>
    <intervention id="2-428" speaker_id="28406" name="Miguel Portas" is_mep="True" mode="spoken">
      <p sl="pt">Mijnheer de Voorzitter, beste collega’s, morgen zullen miljoenen Portugese werkers in staking gaan. En ze gaan staken met een heel eenvoudige boodschap: dat het niet zo mag zijn dat degenen die werken, de gepensioneerden, jongeren en werklozen verplicht worden op te draaien voor deze crisis die zij niet hebben veroorzaakt. De huidige impasse in het debat over de Europese begroting is niet goed te begrijpen als je de context waarin deze discussie zich afspeelt niet in de analyse betrekt. We hebben hier immers te maken met een maatschappelijk drama, nu onze volkeren allerlei bezuinigingsmaatregelen opgedrongen krijgen. Die bezuinigingsmaatregelen zijn niet alleen onrechtvaardig maar ook een kolossale economische vergissing. Ze zullen Europa namelijk opnieuw in een recessie dompelen, met nog meer werkloosheid in het verschiet. Belangrijker nog, ze zullen de verschillen tussen de landen met een overschot en die met een tekort nog eens accentueren.</p>
      <p sl="pt">Tegen die achtergrond is het van belang dat we heel duidelijk zijn over dit begrotingsdebat. Wij geloven dat er geen munt kan bestaan zonder een samenhangende begroting. En laten we eerlijk zijn: de begroting 2011 die we nu bespreken is niet alleen bescheiden, maar zelfs middelmatig. Dit is een begroting die geen antwoord biedt op de crisis, maar daar juist een onderdeel van is. Daarom moeten we ervoor zorgen dat we in 2012, 2013 of na 2014 niet nog eens zo’n begroting krijgen.</p>
      <p sl="pt">Dat is namelijk het onderwerp dat we hier bespreken: de toekomst. Willen we een Europa dat zich schikt naar de wensen van de regeringen, of een Europa dat steeds weer een paard van Troje voor de belangen van het financiële systeem is? Europees Links is gaarne bereid om de eigen middelen te bespreken. We willen de Europese burgers niet met nieuwe belastingen bezwaren. Wat we wel willen is praten over de manier waarop we het financieel kapitaal kunnen laten betalen wat het verschuldigd is en tot nu toe niet heeft betaald. Dat is de boodschap, dat is de eis die de Europese werkers en werklozen dit Parlement en de Europese Unie voorleggen. Willen we een Europa op een zacht pitje, zonder enige ambitie? Het moet toch duidelijk zijn dat we ons verzetten tegen het idee dat ons door het Verenigd Koninkrijk en een aantal andere regeringen wordt voorgelegd: “Doe meer met minder geld, want dat is het Europa dat we u te bieden hebben”.</p>
    </intervention>
    <intervention id="2-429" speaker_id="96666" name="Timo Soini" is_mep="True" mode="spoken">
      <p sl="fi">Mijnheer de Voorzitter, wij bevinden ons nu in een uitstekende situatie. De Europese Unie is in crisis, al haar instellingen zijn in crisis. Het is waar dat dit precies is wat wij wilden. Nu is er de gelegenheid om te groeien.</p>
      <p sl="fi">Gecentraliseerde staatsmacht en een gecentraliseerd monetair beleid mislukten in de Sovjet-Unie en zullen ook in het Westen mislukken. Er is geen eenheidsmunt, maar slechts geld van belastingbetalers in verschillende delen van Europa. Nu er tegelijkertijd wordt gekort op de nationale begrotingen − in Finland was niet eens 1 miljoen euro te vinden voor een ziekenhuis voor reumatische aandoeningen − willen in ieder geval mijn kiezers – en dat waren er 130 000 – niet dat ik de EU-vertegenwoordiger in Finland ben, maar de vertegenwoordiger van de Finse belastingbetaler in de Europese Unie, en dat ben ik van plan te zijn.</p>
      <p sl="fi">Er zal niets van een gecentraliseerd beleid terechtkomen. Eerst viel Griekenland, nu valt Ierland en hierna volgen Portugal en Spanje. Deze oefening zal snel voorbij zijn.</p>
    </intervention>
    <intervention id="2-430" speaker_id="103132" name="Lucas Hartong" is_mep="True" mode="spoken">
      <p sl="nl">Voorzitter, wat ben ik blij met de opstelling van met name de Engelse en Nederlandse regering tot nu toe. Ze hebben op uitstekende gronden de verhoging van de EU-begroting 2011 tegengehouden en zijn niet akkoord gegaan met de invoering van eigen middelen, lees Europese belastingen. Hulde daarvoor. Tegelijkertijd moet ik helaas constateren dat het Europees Parlement niets wenst te leren van het lesje dat de lidstaten geven. De Eurokliek dacht wel even nog meer geld voor de eigen hobby's binnen te halen, losgezongen als zij is van de werkelijkheid. Men heeft geen idee meer wat er leeft onder de eigen burgers. Men eist en eist, terwijl het Parlement en de Commissie pas op de plaats zouden moeten maken en zelfs zouden moeten bezuinigen op de uitgaven. Niets van dat alles. Nederland heeft, met andere lidstaten, uitermate goede redenen om de verhoging van de EU-begroting én invoering van Europese belastingen af te wijzen. We doen dit op democratische gronden en vinden het dan ook volstrekt ongepast dat collega's bij bijvoorbeeld de Christen-democratische Fractie menen Nederland daarvoor te moeten straffen. Nederland is als medeoprichter van de EU bijna altijd de grootste betaler geweest. Geld van de Nederlandse belastingbetaler. Gaat collega Daul nu ook strafmaatregelen eisen tegen andere lidstaten? Is dit dan het einde van de EU? Je zou het bijna hopen, als de belangen van de burgers zo verkwanseld worden. Het is intens triest, Voorzitter, en dan krijgen wíj de beschuldiging over ons heen dat we populisten zijn. Als populisme betekent dat wij goed luisteren naar het volk, hen vertegenwoordigen en werkelijk steekhoudende argumenten bieden om uit de economische crisis te komen, die de EU ons mede heeft opgedrongen, dan ben ik trots op die geuzennaam. Uiteraard zullen wij ons blijven verzetten tegen de verhoging van de begroting 2011 en de Europese belastingen. En, meneer Schulz, voor u erover begint, ik ben niet blond.</p>
    </intervention>
    <intervention id="2-431" speaker_id="23820" name="László Surján" is_mep="True" mode="spoken">
      <p sl="hu">Mijnheer de Voorzitter, dames en heren, gaat dit debat over geld en macht? Nee! De motor van de Europese ontwikkeling hapert. Al jaren wacht de ontvangstenkant van de begroting op een hervorming. In het Verdrag van Lissabon wordt gesteld dat de ontvangsten uit eigen middelen moeten bestaan. Waarom zorgen we daar dan niet voor? Waarom kunnen we hier niet over onderhandelen? Al jaren zeggen de experts dat de Europese begroting onflexibel is en dat de Europese Unie daardoor vleugellam is. Waarom stellen we dan geen flexibele begroting op?</p>
      <p sl="hu">We kunnen niet met gebonden handen, in de houdgreep van een zevenjarige begroting anticiperen op de uitdagingen van een snel veranderende wereld, maar we mogen ook de Europese basisbeginselen dat meningsverschillen moeten worden opgelost in een publiek debat door middel van een compromis, niet aan onze laars lappen. Het is onaanvaardbaar dat er staten zijn die zelfs niet bereid zijn om te onderhandelen. Dit betekent het einde van de Europese geest. Wij blijven openstaan voor onderhandelingen, maar de verantwoordelijkheid ligt bij degenen die daartoe niet bereid zijn.</p>
      <p sl="hu">Sommige mensen zeggen dat politieke kwesties niet mogen worden gekoppeld aan begrotingskwesties. Wat een onzin! Daar draait de hele geschiedenis van de Europese Unie om. Duikt u eens wat dieper in deze materie. Wij vertegenwoordigen hier de burgers en we kunnen hen niet in de ogen kijken door ze steeds opnieuw op prachtige voorbeelden van bluf te trakteren, zoals het 2020-programma en de strategie van Lissabon, terwijl we voor de verwezenlijking ervan geen instrumenten beschikbaar hebben. Dit kan zo niet langer. Het is niet de Raad die ruzie maakt met het Parlement. Het zijn degenen die niet in staat zijn de tijdsgeest te begrijpen, die ruzie maken met degenen die een werkbaar Europa voorstaan.</p>
    </intervention>
    <intervention id="2-432" speaker_id="4265" name="Göran Färm" is_mep="True" mode="spoken">
      <p sl="en">Mijnheer de Voorzitter, allereerst wil ik het Belgische voorzitterschap bedanken omdat het echt zijn best doet, maar het moet zich nog iets harder inspannen. Het Europees Parlement heeft zijn goede wil getoond door de cijfers voor 2011 te accepteren, omdat we weten hoe de economische situatie in de lidstaten is.</p>
      <p sl="en">Wat vastleggingen betreft: zelfs in reële termen betekent dit een verlaging van de begroting. We hebben ook oplossingen voorgesteld voor een aantal praktische kwesties zoals de ITER-instanties, de financiële toezichthouders en de Europese Dienst voor extern optreden; we zijn constructief geweest. We kunnen echter niet accepteren dat de economische crisis altijd blijft voortduren en dat de crisis de grenzen bepaalt voor de toekomst van Europa. We kunnen niet accepteren dat steeds maar bezuinigen het antwoord op de crisis is. We accepteren niet dat de crisis minder Europa of een anti-Europese agenda zou vereisen. Meer concreet: we bekritiseren al jaren het gebrek aan flexibiliteit in de begroting van de Europese Unie, en de Commissie is het met ons eens. Hoe kan een beperking van de flexibiliteit nu opeens de oplossing zijn voor de begrotingsproblemen?</p>
      <p sl="en">Hoe kan de toekomst van Europa liggen in het weghalen van middelen bij de prioritaire programma’s die we zijn overeengekomen en in een stop op de financiering van nieuwe programma’s – ITER is niet de enige prioriteit –of zelfs van de belangrijkste ervan. Zonder redelijke flexibiliteit lopen we het risico voor 2012 en 2013 een hele hoop problemen te creëren. Laten we dat proberen te voorkomen.</p>
      <p sl="en">Hoe kan het een probleem zijn om het Europees Parlement bij een constructieve dialoog over het toekomstige financiële kader en de volgende langetermijnbegroting te betrekken? Ik snap dat niet. Laten we opnieuw proberen overeenstemming te bereiken, maar we moeten voor flexibiliteit een oplossing vinden die minstens even ambitieus is als wat we al hebben in het Interinstitutioneel Akkoord. We moeten een open en constructieve procedure voor het volgende financiële kader vinden. Dat is onze ondergrens. Raad, probeer het alstublieft nog eens.</p>
    </intervention>
    <intervention id="2-433" speaker_id="96683" name="Carl Haglund" is_mep="True" mode="spoken">
      <p sl="sv">Mijnheer de Voorzitter, het is gemakkelijk om het eens te zijn met veel van datgene wat mijn collega's hebben gezegd. Voor mij en vele anderen ging het bij dit onderwerp feitelijk om een oprechte ongerustheid over de toekomst, een ongerustheid over de manieren waarop wij de komende jaren en het komende decennium moeten doorkomen. Het is belangrijk om niet te vergeten dat we er samen in zijn geslaagd om het eens te worden over een vrij of zelfs zeer ambitieuze EU 2020-strategie, een strategie die Europa vooruit moet helpen. Het is echter naïef om te geloven dat een dergelijke strategie zichzelf financiert of zichzelf uitvoert. Het spreekt ook voor zich dat die strategie en haar successen niet alleen een kwestie zijn van geld, maar helaas zal geld tot op zekere hoogte een rol spelen.</p>
      <p sl="sv">Noch de Raad noch de Commissie is er tot dusver in geslaagd om voor de komende jaren plannen voor te stellen waarvan wij voldoende onder de indruk waren, wat een van de redenen was waarom we in het recente conflict verzeild zijn geraakt. Staat u mij toe aan de Raad te zeggen dat u bijzonder graag op de groepsfoto wilde staan toen u het Verdrag van Lissabon goedkeurde en erin slaagde om een akkoord te bereiken over de EU 2020-strategie. Dan zijn alle voorname heren en dames graag present en vertellen ze iedereen hoeveel ze van Europa houden, maar als het er vervolgens op aankomt om de daad bij het woord te voegen en die teksten uit te voeren, dan heeft de Raad plotseling problemen. Dat zijn problemen die we nu tot uiting zien komen in het feit dat we plotseling in een begrotingscrisis zitten. Zoals hier is gezegd zijn dat de problemen die de Raad zou moeten aanpakken en oplossen. Het is namelijk een feit dat het hierbij om de toekomst gaat en niet alleen om de begroting voor volgend jaar. Dat is vandaag onze politieke boodschap aan de Raad.</p>
    </intervention>
    <intervention id="2-434" speaker_id="96949" name="Vicky Ford" is_mep="True" mode="spoken">
      <p sl="en">Mijnheer de Voorzitter, dit weekend is een delegatie van de Commissie en het IMF in Dublin geweest om economisch advies te geven. Weer heeft een Europees land een nieuwe nationale begroting moeten opstellen, en het is voor onze vrienden aan de overzijde van de Ierse Zee een zeer moeilijke tijd.</p>
      <p sl="en">Het is natuurlijk buitengewoon ironisch dat Europese ambtenaren adviezen geven over een nationale begroting, terwijl er over de eigen begroting van de EU nog geen akkoord is bereikt. Mijn fractie waarschuwt al vele maanden dat het, nu de lidstaten in eigen land worden geconfronteerd met een zo zware druk op de begroting, van cruciaal belang is dat de EU terughoudendheid betracht bij haar eigen uitgaven en ervoor zorgt dat iedere cent belastinggeld goed wordt besteed. Bij de laatste stemming in het Europees Parlement was van een dergelijke terughoudendheid geen sprake, en het is natuurlijk een goed teken dat er nu tussen het Parlement en de Raad overeenstemming is over de cijfers, hoewel ik vind dat de begroting nog wel iets lager had gekund. Het stemt echter triest dat er, ondanks de overeenstemming over de cijfers, nog steeds geen akkoord is over de begroting.</p>
      <p sl="en">Onze markten zijn nog steeds verre van stabiel; de markten zijn nerveus als er onzekerheid heerst, en ik wil de leden van dit Parlement dan ook dringend verzoeken om politieke ambities opzij te zetten en een begroting goed te keuren.</p>
    </intervention>
    <intervention id="2-435" speaker_id="4507" name="Bastiaan Belder" is_mep="True" mode="spoken">
      <p sl="nl">Voorzitter, het Europees Parlement vertraagt de goedkeuring van de begroting 2011. Zijn eis van zeggenschap over de financiering van de Europese Unie op de lange termijn omvat een EU-belasting, al wordt dit niet ruiterlijk erkend. Het Europees Parlement laadt zo de verdenking op zich geen constructieve rol te willen vervullen bij de jaarlijkse begrotingsprocedure, passend bij artikel 234 van het Verdrag. Dat belooft weinig goeds voor de financiële vooruitzichten voor 2014-2010, waarbij het zo graag betrokken wil worden. Het Europees Parlement heeft met 2,91% begrotingsverhoging al meer bereikt dan goed is voor Europa, de burgers, de bedrijven en de begrotingen van de lidstaten. Op ons rust de verantwoordelijkheid om ons redelijk op te stellen voor de begroting 2011. Dat kan een einde maken aan deze wellicht toch nog leerzame begrotingsperikelen.</p>
    </intervention>
    <intervention id="2-436" speaker_id="24030" name="Philip Claeys" is_mep="True" mode="spoken">
      <p sl="nl">Voorzitter, het zou geen kwaad kunnen als het Europees Parlement voor een keer het goede voorbeeld zou geven, en dus het principe zou verdedigen dat de Europese Unie de tering naar de nering moet zetten. Op het moment dat er overal bespaard moet worden en dat de burgers de buikriem moeten aanhalen, is het een totaal verkeerd signaal om een forse verhoging van de begroting van de EU te gaan bepleiten. De EU trekt al maar nieuwe bevoegdheden naar zich toe en wil daar meer geld voor. Welnu, er zijn mogelijkheden genoeg om serieus te besparen. Volgens de Europese Rekenkamer ligt de financiële impact van onregelmatigheden in het landbouwbeleid tussen 2% en 5% van de uitgaven. Voor de regionale fondsen ligt de financiële foutenmarge boven de 5%, en dat gaat dus over de twee belangrijkste uitgavenposten in de begroting. Er moet dus beter gecontroleerd worden hoe gelden worden uitgegeven, met strengere sancties bij foutief, onrechtmatig en frauduleus gebruik. In plaats van altijd maar een verhoging van de inkomsten te gaan bepleiten, zou ook eens over besparing gesproken mogen worden. Een rechtstreekse EU-belasting, zoals de Commissie wil, is om meerdere redenen onaanvaardbaar. Het is de zoveelste stap naar een Europese superstaat, het zal onvermijdelijk leiden tot altijd maar nieuwe uitgaven en het zal even onvermijdelijk leiden - en dat wordt ook toegegeven door commissaris Lewandowski - tot een verhoging van de globale belastingdruk in de netto betalende landen, en dit is op dit moment onverkoopbaar.</p>
    </intervention>
    <intervention id="2-437" speaker_id="1204" name="Alain Lamassoure" is_mep="True" mode="spoken">
      <p sl="fr">Mijnheer de Voorzitter, mijnheer Wathelet, mijnheer Barroso, mijn dank gaat uit naar de Commissie, alsmede naar het Belgische voorzitterschap voor zijn open, coöperatieve en Europese benadering.</p>
      <p sl="fr">In deze tijden van crisis moeten wij het behoud van de toekomst niet uit het oog verliezen. Vorig jaar wedijverden regeringen nog met elkaar om de hoogste uitgaven. Iedereen gaf plankgas. Dit jaar is het tegenovergestelde het geval. Iedereen staat vol op de rem. Prima! Het Parlement gaat akkoord met het cijfer dat de Raad wordt opgelegd door de zuinigste of de gierigste lidstaat, maar op voorwaarde dat we het eens zijn over het beschermen van onze de toekomst.</p>
      <p sl="fr">De Unie beschikt niet meer over de nodige middelen voor de financiering van haar begroting. De Europese begroting is niet meer het voornaamste instrument voor solidariteit tussen de Europeanen, maar is de plaats geworden waar tegenstrijdige nationale belangen worden uitgevochten. Het Verdrag van Lissabon is een jaar geleden in werking getreden. De Unie heeft er nieuwe bevoegdheden mee gekregen, waarop zij lang had zitten wachten. Niettemin zijn er geen extra middelen in de begroting 2010 opgenomen, en zal dat in 2011 evenmin het geval zijn. Dit geldt ook voor het actieprogramma EU-2020.</p>
      <p sl="fr">Nu alle lidstaten op grote schaal bezuinigingen doorvoeren, hebben zij er enorm belang bij om vast te stellen welke besparingen zij kunnen realiseren door bepaalde uitgaven over bijvoorbeeld meerdere lidstaten of alle 27 lidstaten te verdelen en om deze besparingen te benutten. Met Europa, met een Europese visie en Europese benchmarking kunnen wij de uitgaven verlagen. Daarom stelt het Europees Parlement een akkoord tussen onze drie instellingen voor over een werkwijze waarop wij ons gezamenlijk op al deze voorstellen voor de toekomst kunnen toeleggen.</p>
      <p sl="fr">Op persoonlijke titel voeg ik daaraan toe dat we tijd zullen winnen door de nationale parlementen hierbij te betrekken, want zij beschikken over soevereiniteit op het gebied van de begroting en belastingen.</p>
    </intervention>
    <intervention id="2-438" speaker_id="97004" name="Ivars Godmanis" is_mep="True" mode="spoken">
      <p sl="en">Mijnheer de Voorzitter, ik wil drie dingen benadrukken. In de eerste plaats moeten wij, als de tijden voor iedereen moeilijk zijn, samenwerken. Volgens mij was het dieptepunt in onze bemiddeling toen de Raad weigerde gesprekken te beginnen, en het op één na diepste punt was toen hij weigerde gesprekken te beginnen op basis van de door de Commissie voorgestelde documenten over het politieke deel van onze gesprekken. Volgens het Verdrag moeten echter gesprekken worden gevoerd, en deze bestaan uit minstens twee delen. In de eerste plaats zegt artikel 312 over het meerjarig financieel kader heel duidelijk dat indien er geen gesprekken plaatsvinden alvorens een akkoord te bereiken over het nieuwe MFK, dit niet zal welslagen.</p>
      <p sl="en">Wat de eigen middelen betreft, die voor de Raad misschien heel gevoelig liggen, zijn er geen grote problemen te verwachten. Wij beginnen niet met nieuwe belastingen maar wij beginnen met gesprekken, zoals bedoeld in artikel 311. Wat mij betreft staat honderd procent vast dat er een begroting moet komen. Een andere oplossing is er niet. Maar als wij één ding werkelijk willen, namelijk samenwerken en gesprekken beginnen (zonder te weten wat het resultaat van die gesprekken zal zijn), dan vragen wij de Raad om deze gezamenlijke taak samen met ons op te pakken, en ik denk dat wij er dan samen een succes van zullen maken. Zo niet, dan hoop ik oprecht dat u niet alleen verder zult gaan, overeenkomstig artikel 315. U kunt dat wel doen, maar ik ben ervan overtuigd dat een gezamenlijke aanpak veel beter zal zijn dan wanneer ieder afzonderlijk zijn weg gaat.</p>
    </intervention>
    <intervention id="2-439" speaker_id="23695" name="Hynek Fajmon" is_mep="True" mode="spoken">
      <p sl="cs">Mijnheer de Voorzitter, ik moet zeggen dat ik buitengewoon teleurgesteld ben over het resultaat van de onderhandelingen tussen de Raad, de Commissie en het Parlement over de begroting van de Europese Unie voor 2011. Europa heeft op dit moment te kampen met een economische en financiële crisis. Europese regeringen hebben te kampen met steeds lagere inkomsten en moeten hoge schulden afbetalen. Het Europees Parlement kan dus niet net doen alsof deze beker aan hem voorbijgaat. In een dergelijke moeilijke situatie is het ronduit verwerpelijk dat het Parlement een verhoging van de begroting wil van zes procent. Ook is het uit den boze dat het probeert zijn instemming met de begroting afhankelijk te maken van de belofte dat de eigen middelen worden ingevoerd. De onderhandelaars van het Europees Parlement mogen de onderhandelingen niet stuk laten lopen, maar moeten zich juist inzetten voor een akkoord.</p>
      <p sl="cs">Burgers, huishoudens, bedrijven, gemeenten alsook de lidstaten van de Europese Unie hebben stabiliteit nodig, en die kan alleen geboden worden met behulp van een naar behoren goedgekeurde begroting en dus niet met een voorlopige. Ik roep het Parlement, de Raad en de Commissie dan ook op om zo snel mogelijk tot een akkoord over de begroting van de Europese Unie voor 2011 te komen.</p>
    </intervention>
    <intervention id="2-440" speaker_id="96951" name="Diane Dodds" is_mep="True" mode="spoken">
      <p sl="en">Mijnheer de Voorzitter, ik ben blij met dit debat van vandaag over de begroting. Dit zijn moeilijke tijden in de lidstaten, en dat is een realiteit waar dit Parlement niet omheen kan. Uit de gesprekken die ik met mijn kiezers voer, blijkt duidelijk dat zij vinden dat degenen die pleiten voor een hogere begroting, heel ver afstaan van hun economische realiteit, en verder dat deze hele kwestie bezig is het vertrouwen in de Europese instellingen uit te hollen.</p>
      <p sl="en">Het feit dat er geen overeenstemming over de begroting kan worden bereikt, is niet te wijten aan een starre opstelling, maar vooral aan de federalistische agenda en het najagen van de heilige graal van de eigen middelen. Een EU-belasting mag er wat mij betreft absoluut niet komen.</p>
      <p sl="en">In reactie op de verklaring van voorzitter Barroso van vandaag dat hij vóór juni volgend jaar met voorstellen voor een dergelijke belasting zal komen, wil ik premier Cameron oproepen om duidelijk te verklaren dat iedere stap in deze richting onvermijdelijk zal leiden tot een referendum in het Verenigd Koninkrijk.</p>
    </intervention>
    <intervention id="2-441" speaker_id="96782" name="Sidonia Elżbieta Jędrzejewska" is_mep="True" mode="spoken">
      <p sl="pl">Mijnheer de Voorzitter, als rapporteur voor de EU-begroting 2011, wil ik graag de constructieve rol van het Belgische voorzitterschap onderstrepen. Ook wil ik mijn dank uitspreken voor de betrokkenheid van de Commissie. We zijn er echter nog niet. We moeten onze inspanningen nu juist opvoeren. Persoonlijk denk ik dat het fiasco van de onderhandelingen over de begroting 2011 voor ons allemaal een nederlaag is. Ik wil u echter laten weten wat mijn interpretatie is van het waarom van het fiasco van maandag.</p>
      <p sl="pl">We hadden te maken met een betreurenswaardige situatie waarin verschillende lidstaten de onderhandelingen oprekten tot middernacht om ze te laten mislukken. We zijn er niet in geslaagd de onderhandelingen op tijd af te ronden, omdat er bij verschillende lidstaten simpelweg niet de wil was om te praten. Voor mij persoonlijk is het onverteerbaar en ongelofelijk als er diplomaten en staatssecretarissen voor financiën om de onderhandelingstafel zitten die niet over financiën of over de toekomstige en de huidige financiering van de Europese Unie willen praten. Dat vind ik volkomen onbegrijpelijk en onacceptabel, want waar moet het heen als politici en diplomaten niet meer met elkaar willen praten?</p>
      <p sl="pl">Mijn volgende punt is dat er spanning kwam in de discussie over de begroting 2011 omdat het Europees Parlement de aandacht van de lidstaten wil vestigen op een probleem dat we in de toekomst zien ontstaan en dat we vandaag ook al kunnen zien: namelijk dat de Europese Unie steeds nieuwe taken op zich neemt en activiteiten ontplooit op steeds nieuwe terreinen en een steeds grotere ambitie heeft, maar dat de lidstaten, die achter deze ambities staan, deze ambities, plannen, activiteiten en nieuwe terreinen niet willen financieren. We moeten het over dit toenemend inconsequente gedrag hebben. In een tijd van crisis is het des te belangrijker dat er over financiën gepraat wordt en over hoe de Europese Unie gefinancierd moet worden. Bovendien is het Europees Parlement steeds noodzakelijker, en dit is niet het juiste moment om het onderwerp van de begroting taboe te verklaren.</p>
    </intervention>
    <intervention id="2-442" speaker_id="23784" name="Janusz Wojciechowski" is_mep="True" mode="spoken">
      <p sl="pl">Mijnheer de Voorzitter, er is in de Europese Unie inderdaad sprake van een ernstige begrotingscrisis en, zoals de vorige spreekster al zei, zijn daar vele partijen verantwoordelijk voor. Misschien heeft het Parlement hier een beetje een fout gemaakt, als het gaat om wat het van de onderhandelingen verwachtte. We wilden teveel zaken tegelijkertijd regelen. Dat is een probleem voor de begunstigden, maar het is ook een ernstige politieke crisis die naar mijn mening ermee te maken heeft dat het enthousiasme voor Europa ergens verloren is gegaan. Dat enthousiasme voor Europa was in het Europees Parlement voelbaar toen we het over het Verdrag van Lissabon hadden, en mensen die het niet zo op Europa hadden, werden aangespoord wat meer enthousiasme op te brengen. Maar toen de onderhandelingen over het Verdrag waren afgerond en de integratie was verbeterd, begonnen de discussies over geld en de begroting, en toen bleek er niet zozeer sprake te zijn van enthousiasme voor Europa, als wel van euro-egoïsme en de wens zo weinig mogelijk te hoeven te betalen voor dat meer geïntegreerde Europa. Ik zou graag wat meer enthousiasme voor Europa willen zien als het om de begroting gaat.</p>
    </intervention>
    <intervention id="2-443" speaker_id="1037" name="Reimer Böge" is_mep="True" mode="spoken">
      <p sl="de">Mijnheer de Voorzitter, dames en heren, ik ben bezorgd, niet vanwege de begroting, niet vanwege het Interinstitutioneel Akkoord, en ook niet vanwege mogelijkheid van een begroting van twaalfden. Ik maak me in het algemeen zorgen over de politieke toestand van de Europese Unie, die duidelijk zichtbaar wordt bij de begroting. Ik maak me zorgen over de trend in de richting van intergouvernementele samenwerking. Ik maak me zorgen om het feit dat het blijkbaar de bedoeling is om de rechten die het Parlement verworven heeft te beperken, en dat men zich zelfs niet wil houden aan wat er in 2006 was afgesproken. Ik maak me zorgen dat het Verdrag van Lissabon geen leven zal worden ingeblazen. (Applaus) En, mijnheer Barroso, ik ben blij met uw woorden, maar die hadden misschien meer opgeleverd als ze tien dagen eerder waren gekomen. Dan had de Commissie duidelijker kunnen laten zien dat ze aan de kant van het Parlement stond.</p>
      <p sl="de">Ik wil ingaan op het flexibiliteitsinstrument, op onze drie prioriteiten voor de onderhandelingen. Het is duidelijk dat er beweging in dit dossier zit. Nu hoor ik echter dat er weer stappen terug worden gezet tijdens onderhandelingen die tegelijkertijd in Brussel plaatsvinden. Wat is daar aan de hand? Is het mogelijk om het eens te worden over de status-quo die we voor Lissabon hadden op het vlak van de flexibiliteit, of is dat teveel gevraagd? We hebben daar terecht voor gestreden in onderhandelingen die jaren hebben geduurd, eerst over de Agenda 2000. Is het teveel gevraagd om af te spreken dat geldig blijft wat wij - Raad, Commissie en Parlement – in de verklaring over het Interinstitutioneel Akkoord in 2006 hadden afgesproken in verband met de eigen middelen? En wanneer wij degenen die geen debat willen voeren over de eigen middelen vragen om het Verdrag eens te lezen, is dat dan teveel gevraagd? Daar staat namelijk in dat dit debat moet worden gevoerd.</p>
      <p sl="de">Ik heb nog een laatste punt, mijnheer de Voorzitter: is het soms teveel gevraagd om een bindend politiek akkoord te sluiten over alle punten waarvoor de instemmingsprocedure geldt? Op die manier zouden we aan crisispreventie doen, zodat we niet nog een keer in een dergelijke situatie terecht komen, ook wanneer het betrekking heeft op overeenkomsten inzake buitenlandse handel, of bij het volgende meerjarig financieel kader. Wanneer u zich dan zo opstelt als vandaag, krijgt u van het Parlement namelijk een duidelijk ‘nee’ te horen.</p>
    </intervention>
    <intervention id="2-444" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Het is duidelijk dat de lidstaten een moeilijke periode doormaken vanuit begrotingsoogpunt. Aan de andere kant is duidelijk gebleken dat de Europese begroting fors heeft bijgedragen aan de ontwikkeling van de lidstaten, zelfs van de nettobetalers.</p>
      <p sl="ro">Het is verbazend dat de bemiddeling niet vanwege onenigheid over cijfers is mislukt, maar vanwege de weigering om in praktische zin de gemeenschappelijke toekomst van de lidstaten te bespreken, de toekomst van Europa. Het Parlement wil zijn bevoegdheden niet overschrijden, maar wil dat het Verdrag gerespecteerd wordt en de toekomstige belangen van zijn kiezers beschermen.</p>
      <p sl="ro">Welke discussiepunten wilde de Raad niet bespreken?</p>
      <p sl="ro">De betrokkenheid van het Parlement bij het uitwerken van het MFK is een bepaling in het Verdrag. In 2006 is dit ook gebeurd en ik denk niet dat de begroting 2007-2013 slecht voor de Unie is geweest, integendeel.</p>
      <p sl="ro">Flexibiliteit – een mechanisme dat tot nu toe op efficiënte wijze is ingezet en waar alle lidstaten van hebben geprofiteerd.</p>
      <p sl="ro">Eigen middelen – juist de huidige begrotingsproblematiek van de lidstaten zou ons moeten stimuleren tot het vinden van stabiele methoden om de Europese begroting te voeden, zodat de uitvoering van het Europese beleid niet meer in gevaar wordt gebracht.</p>
      <p sl="ro">De nieuwe verantwoordelijkheden op basis van het Verdrag en de EU 2020-strategie moeten gefinancierd worden. Het is onacceptabel dat dezelfde instelling – de Raad – die de doelstellingen heeft vastgelegd voor 2020 tegelijkertijd weigert financiële middelen goed te keuren om die doelstellingen te bereiken. Ik denk dat we verplicht zijn om tot een akkoord te komen. We hebben een verantwoordelijkheid tegenover de burgers. We mogen het vertrouwen in de Europese instellingen niet kleiner laten worden!</p>
    </intervention>
    <intervention id="2-445" speaker_id="96816" name="Giovanni La Via" is_mep="True" mode="spoken">
      <p sl="it">Mijnheer de Voorzitter, dames en heren, deze week hadden wij de algemene begroting van de Europese Unie voor 2011 moeten goedkeuren. In plaats daarvan bevinden we ons nu in een situatie waarin Europa serieus het risico loopt om het nieuwe jaar te moeten beginnen met een voorlopige begroting, waarbij het systeem van twaalfden flink de rem op Europa zal zetten.</p>
      <p sl="it">Zoals inmiddels bekend is, waren het Parlement, de Commissie en de meeste lidstaten bereid om tot een akkoord te komen, maar werd dit akkoord geblokkeerd door een minderheid van lidstaten die geen constructieve discussie met het Parlement wilde aangaan over de tenuitvoerlegging van het Verdrag van Lissabon.</p>
      <p sl="it">Ik denk dat het Parlement zich verantwoordelijk en bescheiden heeft opgesteld tijdens de onderhandelingen. Het Parlement heeft verzocht om de uitvoering van het Verdrag van Lissabon, en zal daar krachtig om blijven verzoeken.</p>
      <p sl="it">Op zijn beurt is de Raad niet in staat gebleken om tot overeenstemming te komen en toonde zich diep verdeeld over fundamentele kwesties waartegen een minderheid van de lidstaten een veto heeft uitgesproken. Deze minderheid is daarmee de discussie met het Parlement over de regels en de procedures die aan de tenuitvoerlegging van het Verdrag van Lissabon ten grondslag moeten liggen, uit de weg gegaan.</p>
      <p sl="it">Toch moeten we vandaag vooruitkijken en samen bouwen aan het Europa van de toekomst – ik herhaal: samen, de Raad, het Parlement en de Commissie – zonder egoïsme en obstructie. Het Parlement heeft de door de Raad opgelegde beperking van de stijging van het uitgavenniveau geaccepteerd – de welbekende 2,91 procent – en heeft daarmee krachtig willen aangeven rekening te houden met het huidige tijdsgewricht.</p>
      <p sl="it">We zijn het er allemaal over eens dat er meer flexibiliteit nodig is om tegemoet te komen aan de behoeften van Europa, zoals de Commissie vandaag nog heeft bevestigd. Ik waardeer wat voorzitter Barroso vandaag heeft gezegd over de voorstellen die de Commissie zal doen met betrekking tot de eigen middelen en de aanpassing van de EU-begroting aan het Verdrag van Lissabon. Ik hoop dat de Raad sterker zal meewerken aan de opbouw van het Europa van de toekomst.</p>
    </intervention>
    <intervention id="2-446" speaker_id="96899" name="José Manuel Fernandes" is_mep="True" mode="spoken">
      <p sl="pt">Mijnheer de Voorzitter, het Europees Parlement heeft in de onderhandelingen met de Raad over de begroting 2011 alles gedaan om tot een akkoord te geraken. Het enige dat we willen is dat de Raad zijn beloften nakomt – zoals, bijvoorbeeld, de belofte inzake de financiering van de EU 2020-strategie – en dat het Verdrag van Lissabon wordt nageleefd.</p>
      <p sl="pt">Het Europees Parlement moet beslist bij de zaken worden betrokken – het moet stemmen, advies geven of geraadpleegd worden – of het nu gaat om het nieuw Interinstitutioneel Akkoord, het komend meerjarig financieel kader of de vaststelling van de nieuwe eigen middelen. Dat zijn eenvoudige en redelijke eisen, eisen waarmee we de belangen van de burgers dienen en eventuele conflicten tussen de instellingen kunnen voorkomen, en dus eisen waar de Raad achter zou moeten staan.</p>
      <p sl="pt">Wat het Interinstitutioneel Akkoord betreft: het is duidelijk dat de beloften die door de instellingen – en dan in de eerste plaats de Raad – zijn gedaan alleen kunnen worden nagekomen als de het huidige meerjarig financieel kader flexibel kan worden geïnterpreteerd.</p>
      <p sl="pt">De EU 2020-Strategie, het ITER-programma, de Europese Dienst voor extern optreden en de instanties voor financieel toezicht zijn allemaal voorbeelden van zaken die financiering behoeven. De Raad moet met het Verdrag van Lissabon leren omgaan, niet alleen als het de nieuwe bevoegdheden van de Europese Unie betreft, die consequenties hebben voor de begroting, maar ook als het gaat om de uitbreiding van de bevoegdheden van het Europees Parlement. Die bevoegdheden hebben vooral betrekking op de begroting, wat de democratische legitimiteit van de instellingen van de Europese Unie overigens alleen maar vergroot.</p>
      <p sl="pt">Door de communautaire, in plaats van de intergouvernementele methode te gebruiken, zorgen we dus voor een democratischer bestuur. Ik hoop dat de nationale zelfzuchtigheid van sommige lidstaten geen spaak in de wielen van dit project voor vrede, solidariteit en Europese vooruitgang zal steken.</p>
    </intervention>
    <intervention id="2-447" speaker_id="28115" name="Mairead McGuinness" is_mep="True" mode="spoken">
      <p sl="en">Mijnheer de Voorzitter, dit is een buitengewoon belangrijk debat geweest – in het bijzonder de politieke aspecten ervan – maar we moeten het mijns inziens vooral ook over enkele praktische aspecten van het debat hebben. Als rapporteur voor landbouw voor de begroting 2011 wil ik erop wijzen dat een eventueel uitblijven van een akkoord over de begroting ernstige gevolgen zal hebben voor de kasstroom van de lidstaten die in de afgelopen weken voorschotten hebben betaald aan hun landbouwers. Deze landbouwers kampen met financiële problemen en inkomenstekorten. Er zijn dus heel reële en praktische gevolgen, en dit is er daar maar een van.</p>
      <p sl="en">Ik wil het nu echter over de toekomst hebben. Wij debatteren op dit moment over de toekomst van het gemeenschappelijk landbouwbeleid en wij willen dat dat beleid meer oplevert voor Europa op het vlak van het milieu, de voedselveiligheid en de territoriale dimensie. Toch gaat het hele debat tot nu toe alleen maar over de vraag hoe we de landbouwbegroting kunnen verlagen. Het baart mij grote zorgen dat wij in dit debat over de begroting 2011 een heel negatief beeld oproepen van de landbouwbegroting en de Europese Unie na 2013. Die twee zijn nauw met elkaar verbonden en volgens mij moeten wij ons daar goed bewust van zijn.</p>
    </intervention>
    <intervention id="2-448" speaker_id="28155" name="Edit Herczog" is_mep="True" mode="spoken">
      <p sl="hu">Mijnheer de Voorzitter, de afgelopen tien jaar hebben we tegen de Europese burgers gezegd dat er een Europees verdrag nodig was, en dit hebben de landen dan ook geratificeerd. De afgelopen tien jaar hebben we tegen de mensen gezegd dat onderzoek en ontwikkeling beter konden worden bevorderd en gefinancierd op EU-niveau. We hebben gezegd dat het Europese ruimtevaartbeleid beter kon worden uitgevoerd op EU-niveau, we hebben gezegd dat energieonderzoek en de strijd tegen klimaatverandering beter konden worden opgelost binnen de Europese Unie dan op nationaal niveau. Toen we dit geloofden en naar buiten uitdroegen, dachten we dat we de waarheid spraken. Wie a zegt, moet ook b zeggen. Als we ook nu nog staan voor wat we de afgelopen tien jaar hebben gezegd, moeten we de begrotingsmiddelen daarvoor in het leven roepen, waarbij het eerste instrument de flexibiliteit is en het tweede het creëren van eigen middelen voor het Parlement en de Europese Unie. Ceterum censeo , we hebben de Europese Unie nodig.</p>
    </intervention>
    <intervention id="2-449" speaker_id="96660" name="Niki Tzavela" is_mep="True" mode="spoken">
      <p sl="en">Mijnheer de Voorzitter, uw recente verklaring na de topontmoeting EU-VS was de eerste verklaring in lange tijd waarin de Commissie autoriteit, optimisme, kracht en solidariteit, en ook samenhang uitstraalde. Dat lijkt in tegenspraak met ons onvermogen om het hier eens te worden over de begroting. Als wij willen dat Europa een internationale mogendheid is, en dat willen wij, dan kunnen we ons de luxe niet veroorloven om geen begroting te hebben. Dat is wat ik wilde zeggen, en gaat u vooral zo door.</p>
    </intervention>
    <intervention id="2-450" speaker_id="97195" name="Giovanni Collino" is_mep="True" mode="spoken">
      <p sl="it">Mijnheer de Voorzitter, dames en heren, het mislukken van de trialoog biedt ons een belangrijke politieke mogelijkheid om te reflecteren over de recente geschiedenis van Europa.</p>
      <p sl="it">Het betreft niet alleen een politiek, maar ook een cultureel probleem waar veel lidstaten mee te maken hebben. De huidige economische en financiële crisis is structureel en niet van voorbijgaande aard. De crisis markeert een transformatie van de economie, de werkgelegenheid en de maatschappij waarin wij momenteel leven. Als wij geen politieke en culturele groei doormaken en geen brede visie op Europa ontwikkelen, zal het ons niet lukken om de problemen van het begin van dit millennium op te lossen, op het vlak van bijvoorbeeld de welvaart, het onderzoek, het energiebeleid, het milieubeleid en de veiligheid, problemen die alleen kunnen worden opgelost als de lidstaten samenwerken.</p>
      <p sl="it">Ik zeg u, collega's, dat het Parlement ook nu de trialoog is mislukt, voortreffelijk werk verricht dat volledig recht doet aan onze taak als volksvertegenwoordigers. Dankzij het Verdrag van Lissabon heeft het Parlement meer gewicht gekregen en kan de Raad niet langer zijn wil opleggen aan het Parlement, dat de volkssoevereiniteit vertegenwoordigt …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-451" speaker_id="96981" name="Franz Obermayr" is_mep="True" mode="spoken">
      <p sl="de">Mijnheer de Voorzitter, dames en heren, het is inderdaad wel duidelijk dat de gebruikelijke vertegenwoordigers van het Europees Parlement zo veel mogelijk flexibiliteit voor de begroting willen, maar ik hoor in dit Parlement niets over de belangen van de nettobetalers of over de belangen van de burgers.</p>
      <p sl="de">Uiteindelijk zijn de nettobetalers degenen die de EU financieren, die de motor na de crisis weer starten, de begrotingszondaars redden, en uiteindelijk ook de euro, en die van hun burgers verwachten dat ze daarvoor een enorm pakket op hun schouders nemen. Daarom vind ik het begrijpelijk en terecht dat die landen en die burgers willen blijven bij de afspraken die over de begroting zijn gemaakt, en dat ze niet willen dat de nettobijdrage achteraf willekeurig wordt verhoogd, of dat het geld voor allerlei doelen wordt gebruikt. Daarbij heb ik het natuurlijk niet over de bijstand die wordt gegeven in geval van rampen, die hier buiten valt.</p>
      <p sl="de">Een kritische opstelling tegenover een EU-belasting wijst niet op een gebrek aan solidariteit, wat wel eens wordt gezegd. De meeste lidstaten zijn hier doodgewoon volkomen tegen. Daarom is het wel duidelijk dat we met het oog op de subsidiariteit moeten vasthouden aan ratificatie door de nationale Parlementen.</p>
    </intervention>
    <intervention id="2-452" speaker_id="96780" name="Monika Hohlmeier" is_mep="True" mode="spoken">
      <p sl="de">Mijnheer de Voorzitter, allereerst wil ik één punt rechtzetten, want het wordt hier keer op keer genoemd: tijdens de onderhandelingen over de begroting hebben we geen cent meer geëist dan wat de Raad ons had aangeboden. Dat betekent dat we voor de volle honderd procent hebben ingestemd met het voorstel van de Raad. Ik wil ook iets zeggen over het flexibiliteitsinstrument: we hebben dat nodig omdat de Raad ons regelmatig in de problemen brengt met besluiten over grote projecten, waarvoor geen financiering voorzien is. We proberen dan om daarvoor samen met de lidstaten een oplossing te bedenken, zodat ze tenminste enigszins gefinancierd worden en er een redelijke planning mogelijk is. We hebben ook niet meer gevraagd dan wat er staat in het Verdrag van Lissabon. We willen alleen maar dat de hand wordt gehouden aan dat Verdrag, niet meer en niet minder. Dat is alles!</p>
      <p sl="de">Ik wil ook iets zeggen over de eigen middelen. Het is toch niet teveel gevraagd als het Parlement zegt tenminste te willen bespreken hoe dit vraagstuk kan worden ingevuld, welke vorm dit kan krijgen en of er eigen middelen moeten komen? De Raad kan toch niet zomaar weigeren om het daarover te hebben, en vervolgens het Parlement de schuld in de schoenen schuiven?</p>
    </intervention>
    <intervention id="2-453" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mijnheer de Voorzitter, nu ik de opmerkingen van de geachte afgevaardigden heb beluisterd, wil ik graag een korte aanvulling geven op wat voorzitter Barroso in zijn inleiding heeft gezegd.</p>
      <p sl="en">De strategie van de Commissie in deze specifieke omstandigheden is heel simpel. Zij is gebaseerd op het simpele uitgangspunt dat Europa, om andere problemen het hoofd te kunnen bieden, behoefte heeft aan eenheid, niet aan verdeeldheid. Volgens mij handelt het Belgische voorzitterschap vanuit datzelfde uitgangspunt.</p>
      <p sl="en">Onze rol staat duidelijk geformuleerd in de Verdragen, zowel voor het geval er een akkoord is als voor het geval er geen akkoord is. Dat laatste was niet erg waarschijnlijk maar heeft zich nu voor het eerst in 26 jaar voorgedaan. Wij zien de frustratie van miljoenen begunstigden overal in de Europese Unie. Daarom moeten wij reageren. Wij begrijpen dat wij haast moeten maken en wij hebben vandaag de eerste stap gezet naar een akkoord over de richtsnoeren. Vervolgens zullen wij, mogelijk op 1 december, de cijfers publiceren, die niet langer controversieel zijn. Wij zullen de benodigde flexibiliteit waarborgen en met een voorstel komen voor de afspraken over samenwerking op basis van het Verdrag van Lissabon. Tevens zullen wij het – eveneens belangrijke – initiatiefrecht van de Commissie verdedigen om volgend jaar de toekomstvisie te presenteren.</p>
      <p sl="en">Het is onze gemeenschappelijke verantwoordelijkheid om te doen wat is beloofd, en wat door de begunstigden wordt verwacht, wat er aan de ontvangstenkant van de begroting is opgebouwd. Tegelijkertijd zal de begrotingssoevereiniteit van de lidstaten volledig worden gerespecteerd. Het gaat om een bescheiden begroting, die ondanks de uitbreiding met meer dan twaalf nieuwe landen met slechts de helft van het percentage is gestegen waarmee de nationale begrotingen zijn gestegen. Dit was een duidelijk bewijs van strikte begrotingsdiscipline. Laten wij daarom het werk uitvoeren en tegelijk werken aan een beter scenario. Ik doe een beroep op uw verantwoordelijkheidsgevoel. Net als voorzitter Barroso voel ik mij zeer bemoedigd door het debat van vandaag in het Parlement.</p>
    </intervention>
    <intervention id="2-454" speaker_id="photo_generic" name="Melchior Wathelet" is_mep="True" mode="spoken">
      <p sl="fr">fungerend voorzitter van de Raad. − Mijnheer de Voorzitter, een debat als dit moet de weg vrijmaken voor een akkoord, en de situatie niet nog problematischer maken. Ik hoop te kunnen zeggen dat we vanmiddag in deze geest met elkaar hebben gediscussieerd.</p>
      <p sl="fr">Ja, er zal vooruitgang worden geboekt en we moeten op één lijn trachten te komen over flexibiliteit en de financiering van ITER. Ja, dit perspectief voor de begrotingen 2012 en 2013 moet tot een akkoord leiden en wij proberen echt te laten zien dat wij in staat zijn een akkoord te sluiten over dit perspectief voor 2012 en 2013, met name over de belangrijke kwestie van de flexibiliteit.</p>
      <p sl="fr">Dan wil ik nog een tweede punt aanstippen. Ja, wij zullen debatten voeren in het kader van de artikelen 312 en 324 om te zien hoe we dit in de praktijk ten uitvoer kunnen leggen en verwezenlijken, en hoe we ervoor kunnen zorgen dat deze artikelen en deze nieuwe procedures werkelijkheid worden. Wij moeten op één lijn komen.</p>
      <p sl="fr">Ik heb vandaag gehoord dat de Commissie gebruik gaat maken van haar initiatiefrecht, zowel voor de kwestie van de eigen middelen, als voor het meerjarig financieel kader. Op basis van deze elementen moeten wij rond de tafel gaan zitten, besprekingen voeren en ervoor zorgen dat de artikelen 312 en 324 van het Verdrag in acht worden genomen. Daarin is namelijk vastgelegd dat we alles moeten doen om tot een akkoord te komen, om nader tot elkaar te komen en om de coördinatie te waarborgen waarmee deze nieuwe procedures in het Verdrag concreet kunnen worden ingevuld.</p>
      <p sl="fr">Voor wat betreft de flexibiliteit voor 2012-2013 moeten we de artikelen 312 en 324 van het Verdrag ten uitvoer leggen, ofschoon we, en ik wil dit echt benadrukken, ervoor moeten zorgen dat de begroting 2011 wordt goedgekeurd. De geloofwaardigheid van de Europese Unie staat op het spel. De effectiviteit van het beleid staat op het spel. Het beleid kan pas worden verwezenlijkt als de begroting 2011 is goedgekeurd, en dan hebben we het enkel over het cohesiebeleid. Laten we het alleen daarover hebben! Onze geloofwaardigheid en de tenuitvoerlegging van ons beleid zijn ermee gemoeid.</p>
      <p sl="fr">Ten derde moeten wij voorkomen dat degenen die geen begroting willen en de Europese Unie nog minder middelen willen geven voor haar beleid, gelijk krijgen. Als we hen in het ongelijk willen stellen, dan moeten wij ons verzoenend opstellen en deze resterende weken gebruiken om tot een akkoord te komen ten bate van iedereen, ook al moeten daarvoor concessies worden gedaan. Maar het gaat ten minste om een logica die erin bestaat vooruit in plaats van achteruit te gaan, wat het geval zou zijn als we over een paar weken nog geen begroting 2011 hebben.</p>
    </intervention>
    <intervention id="2-455" speaker_id="28269" name="De Voorzitter" is_mep="True" mode="spoken">
      <p sl="nl">Mijnheer de fungerend voorzitter, de Conferentie van voorzitters begint zo meteen en dus gaat het nu in dit Parlement om echte vragen en antwoorden, want het wordt een echt belangrijke vergadering. We moeten vooruitgang zien bij de Raad. U hebt waarschijnlijk veel gesproken met de leden van de Raad, met de lidstaten. Welke uitleg kunt u ons daarvan geven? Is het mogelijk in onze richting te bewegen? We hebben bepaalde verwachtingen. U kent deze heel goed, want zij waren in feite het onderwerp van onze laatste vragen: het waren de drie punten die op 15 november helemaal aan het eind, een paar minuten voor middernacht, aan de orde kwamen. Het is heel belangrijk voor ons om nu een dergelijk antwoord van u te krijgen.</p>
    </intervention>
    <intervention id="2-456" speaker_id="photo_generic" name="Melchior Wathelet" is_mep="True" mode="spoken">
      <p sl="fr">fungerend voorzitter van de Raad. − Mijnheer Schulz, ik heb ook uw vraag gehoord. Ik geloof dat niemand is gespaard.</p>
      <p sl="fr">Ik denk dat we òf ervoor kunnen kiezen om met de vinger naar elkaar te wijzen – uw schuld, onze schuld – òf kunnen proberen een andere weg in te slaan en aan beide kanten water bij de wijn te doen om dichter bij een akkoord te kunnen komen. We kunnen ook blijven vasthouden aan de benadering die op 15 november helaas heeft geleid tot onenigheid.</p>
      <p sl="fr">Wiens schuld is het? Ik had u van meet af aan kunnen voorspellen dat het Parlement zou zeggen dat het de schuld van de Raad was, en dat de Raad zou zeggen dat het de schuld van het Parlement was, en dat zij beiden de Commissie zouden bedanken voor haar bemiddelingspogingen. We moeten uit deze logica zien te komen en de laatste weken en dagen gebruiken om het over een andere boeg te gooien.</p>
      <p sl="fr">De Voorzitter vroeg of er vooruitgang mogelijk was. Ik denk van wel, want het is bekend dat als we de koers van 15 november blijven varen, de onenigheid die zich op 15 november voordeed enkel zal worden herhaald, met name over de belangrijke kwestie van de flexibiliteit. Waarom is dit thema zo belangrijk? Omdat het mijns inziens inspeelt op een van de belangrijke zorgen van het Parlement, namelijk het bieden van een aantal perspectieven, althans voor 2012-2013, wanneer het huidige meerjarige kader afloopt.</p>
      <p sl="fr">Dat is de reden waarom het Belgische voorzitterschap op dit punt daags na 15 november direct weer contact heeft gelegd om te trachten ook bij deze andere elementen vooruitgang te boeken. Ja, er zijn mogelijkheden voor een akkoord in dit kader, maar dan moeten beide zijden een andere koers varen en moeten zij zich verzoenend opstellen om de zaken tot een goed einde te brengen. Anders zullen we opnieuw getuige zijn van een fiasco, en ik heb zojuist al gewezen op de desastreuze uitwerking die een dergelijk fiasco zou hebben op hoofdzakelijk de tenuitvoerlegging van ons beleid. Ik denk dat de Europese burgers beter verdienen.</p>
    </intervention>
    <intervention id="2-457" speaker_id="28269" name="De Voorzitter" is_mep="True" mode="spoken">
      <p sl="nl">Fungerend voorzitter, dank u voor uw inspanningen tijdens de onderhandelingen, en ook voor de discussie. We hopen dat het resultaat zo snel mogelijk positief zal zijn.</p>
      <p sl="nl">Ik dank u, voorzitter Barroso en commissaris Lewandowski, tevens voor uw bijdragen aan onze discussie.</p>
      <p sl="nl">Ik heb nu enige belangrijke mededelingen te doen en zal dat in mijn moedertaal doen.</p>
    </intervention>
    <intervention id="2-458" speaker_id="28269" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Ik deel u mede dat de indieningstermijnen in verband met dit punt als volgt zijn: ontwerpresoluties – woensdag 24 november om 10.00 uur, amendementen – woensdag 24 november om 15.00 uur.</p>
      <p sl="nl">De stemming vindt donderdag 25 november 2010 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-799" speaker_id="96857" name="Cătălin Sorin Ivan" is_mep="True" mode="written">
      <p sl="ro">We bevinden ons op dit moment in een impasse die in feite verder gaat dan de begrotingsprocedure 2011 en beslissend kan zijn voor de toekomst van de Unie. Dit kan een precedent worden voor toekomstige begrotingsprocedures en de rol van het Europees Parlement daarin.</p>
      <p sl="ro">De bezwaren van het Parlement zijn niet absurd. In feite willen we niets anders dan dat de rol die het Parlement op grond van het Verdrag heeft, wordt gerespecteerd. Het Parlement heeft zeer veel concessies gedaan in het kader van deze onderhandelingen en men vraagt nog vele andere van ons. Ik hoop echter dat wij deze impasse kunnen doorbreken en in december over de nieuwe begroting kunnen stemmen.</p>
    </intervention>
    <intervention id="2-798" speaker_id="96746" name="Marie-Thérèse Sanchez-Schmid" is_mep="True" mode="written">
      <p sl="fr">Europa had al sinds 1988 niet meer meegemaakt dat er tussen het Parlement en zijn institutionele partners een dusdanig diepe kloof over de Europese begroting ontstond. We beleven een historisch moment: zal de Raad, en vooral het Verenigd Koninkrijk, Nederland en Denemarken, willen inzien dat Europa middelen poolt om het samen beter te kunnen doen? Sommige lidstaten nemen een inconsequent standpunt in: zij snijden in hun nationale begrotingen en voeren bezuinigingen door, en vragen de EU hun problemen op te lossen door haar ambitieuze taken te geven. Wanneer er vervolgens concreet invulling moet worden gegeven aan deze ambities, verzetten zij zich tegen verhoging van de begroting. Galileo, ITER, de EU 2020-strategie, de Europese Dienst voor extern optreden: daar zijn kosten aan verbonden! Moeten we ieder jaar vechten om een bijdrage van recalcitrante lidstaten te verkrijgen die Europa vervolgens beschuldigen van inefficiëntie en overbodigheid? Ik ben dan ook vóór een debat over eigen middelen, vóór eerbiediging van het Verdrag van Lissabon en een ambitieus en realistisch Europa.</p>
    </intervention>
    <intervention id="2-459" speaker_id="97008" name="Georgios Stavrakakis" is_mep="True" mode="written">
      <p sl="el">De onverbiddelijke houding van een kleine minderheid van lidstaten vormt in feite een duidelijke weigering om de basis te leggen voor tijdige en werkelijke oplossingen voor fundamentele behoeften van de Europese burgers nu of wanneer deze zich ook maar voordoen in de nabije toekomst. Wij moeten op verantwoordelijke wijze de problemen aanpakken die de Europese burgers aangaan. Laten we trouwens niet vergeten dat, afgezien van de nieuwe bevoegdheden van de EU na Lissabon, de lidstaten voortdurend nieuw beleid en nieuwe strategieën voorstellen en aannemen, zoals de EU 2020-strategie die de EU moet implementeren. Aan de andere kant verklaren zij zich niet bereid om de middelen te verschaffen voor die implementatie, met als gevolg dat ze tot mislukken zijn gedoemd voordat ze worden uitgevoerd. Ook ik wil onderstrepen dat het Europees Parlement geen verhoging van de uitgaven vraagt, noch meer bevoegdheden dan die waarin het Verdrag van Lissabon voorziet. Het standpunt van het Parlement is duidelijk: de EU moet over voldoende middelen beschikken om ongehinderd beleid te kunnen implementeren dat een aanvulling is op de inspanningen van de lidstaten om de werkgelegenheid, investeringen en algehele economische groei te bevorderen. Het Parlement is van mening dat de begroting van de EU geen deel van de crisis vormt; zij is – door investeringen in cruciale sectoren – het antwoord op de crisis.</p>
    </intervention>
    <intervention id="2-797" speaker_id="96776" name="Róża Gräfin von Thun und Hohenstein" is_mep="True" mode="written">
      <p sl="pl">De verwarring rondom de EU-begroting 2011 baart mij grote zorgen, enerzijds omdat we onze ambitieuze plannen om een sterke Europese Unie op te bouwen niet mogen laten varen en anderzijds omdat Polen in de tweede helft van 2011 het voorzitterschap van de EU-Raad zal overnemen. Als de Europese Unie tegen die tijd geen begroting heeft en nog steeds elke maand een begroting moet vaststellen, wordt het voor ons voorzitterschap erg moeilijk om zich van zijn taken te kwijten. We moeten onszelf afvragen wat belangrijker is: een makkelijke kortetermijnoplossing, wat inhoudt dat we een aantal landen en het voorzitterschap hun zin geven, of een ambitieuzer plan, dat wellicht moeilijker is maar waardoor de EU op de lange termijn sterker zal worden en waarvan we uiteindelijk allemaal beter worden? Naar mijn mening is het belangrijker dat we samen een sterke Europese Unie opbouwen. Een dergelijke Europese Unie heeft eigen middelen nodig en een stevige begroting, die gebaseerd is op het beginsel van solidariteit, om te kunnen financieren wat nodig is. Er zijn verschillende EU-lidstaten, met name het Verenigd Koninkrijk, die hier niet eens over willen praten. We kunnen het ons niet veroorloven toe te geven aan nationaal egoïsme.</p>
    </intervention>
  </section>
  <section id="creitem38" title="14. Presentatie van het werkprogramma van de Commissie voor 2011 (debat)">
    <intervention id="2-462" speaker_id="4436" name="De Voorzitter" is_mep="True" mode="spoken">
      <p sl="nl">Ik herinner u eraan dat 30 jaar geleden enkele regio’s in Italië, Irpinia en Basilicata, werden getroffen door een verschrikkelijke aardbeving, die leidde tot de dood van vele duizenden mensen. Ik meen dat we allen ons medegevoel moeten tonen en onze condoleances en solidariteit moeten aanbieden aan de getroffen families en gebieden.</p>
      <p sl="nl">Aan de orde is de verklaring van José Manuel Barroso, voorzitter van de Commissie, over de presentatie van het werkprogramma van de Commissie voor 2011.</p>
    </intervention>
    <intervention id="2-463" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, ik heb vandaag de eer u het werkprogramma van de Commissie voor 2011 te mogen presenteren. Deze presentatie luidt zowel een begin als een einde in. Enerzijds betekent het werkprogramma de start van een nieuwe fase van buitengewoon belangrijke politieke werkzaamheden. Anderzijds betekent de goedkeuring van het programma de afsluiting van de versterkte gestructureerde dialoog die op gang was gebracht met het debat over de "State of the Union"-toespraak in september hier in dit Parlement.</p>
      <p sl="en">De voorbereidingen voor het werkprogramma van de Commissie voor dit jaar waren inderdaad een ‘première’, en naar mijn oordeel een zeer geslaagde. Door de tenuitvoerlegging van ons herzien kaderakkoord te vervroegen hebben wij diepgaande discussies kunnen voeren over de beleidsprioriteiten voor de komende jaren.</p>
      <p sl="en">Gedurende dit vruchtbaar proces ben ik bemoedigd door de grote mate van convergentie ten aanzien van de grote lijnen en concrete initiatieven. Dit proces heeft bijgedragen aan de versterking van wat ik ‘een speciaal partnerschap’ heb genoemd.</p>
      <p sl="en">Europees optreden moet gericht zijn op de uitdagingen waar de EU concrete meerwaarde kan opleveren. De veertig strategische initiatieven die de Commissie heeft aangekondigd voor 2011 weerspiegelen de belangrijkste beleidsprioriteiten die wij samen hebben geformuleerd. Met het oog op transparantie bevat het programma bovendien 150 andere voorstellen waaraan de Commissie momenteel werkt.</p>
      <p sl="en">Het ondersteunen van het economisch herstel en het veiligstellen van onze samenlevingen voor de toekomst blijft onze overkoepelende prioriteit in 2011. Wij zullen onze inspanningen blijven richten op drie hoofdlijnen: versterking van het bestuur, afronding van de hervorming van de financiële sector en een versnelde uitvoering van de EU 2020-strategie voor slimme, duurzame en inclusieve groei.</p>
      <p sl="en">Langetermijngroei moet een solide macro-economisch fundament hebben. Door middel van het door ons geïnitieerde, zogenoemde ‘Europees semester’ en de follow-up van onze voorstellen van 29 september, zullen wij het Europees financieel kader versterken en het macro-economische toezicht uitbreiden om onevenwichtigheden te voorkomen.</p>
      <p sl="en">Er zijn goede vorderingen gemaakt met een ambitieuze hervorming van de financiële sector en er is belangrijke wetgeving tot stand gebracht. In 2011 zal de Commissie met voorstellen komen voor de resterende regelgeving. Wij zullen hard werken aan de belangrijkste prioriteiten, zoals transparantie en consumentenbescherming. Met een kader voor bankencrises zullen wij crises in de toekomst voorkomen en aanpakken. De Commissie zal trachten het Parlement en de Raad bij te staan om voor eind 2011 een akkoord te bereiken over de totale hervorming.</p>
      <p sl="en">Europa moet de vaart erin houden en zich in deze eenentwintigste eeuw van globalisering concentreren op onze relatieve voordelen. Als concurrenten goedkoper zijn, moeten wij slimmer zijn. Als voorbeeld van optreden op Europees niveau zullen wij een sterker geïntegreerd normalisatiestelsel ontwikkelen dat een belangrijk platform zal zijn om het concurrentievoordeel van onze bedrijven, in het bijzonder van KMO’s, verder te versterken.</p>
      <p sl="en">Om concurrerend te blijven en meer en betere banen te verzekeren, moet de overgang van Europa naar een koolstofarme maatschappij die efficiënt gebruik maakt van haar hulpbronnen, zorgvuldig worden gepland. Daarom wordt de integratie van het beleid op het gebied van klimaatverandering, energie, vervoer en milieu een prioriteit. In 2011 zal speciale nadruk worden gelegd op efficiënt energiegebruik.</p>
      <p sl="en">De aanpassing aan een dynamische economische realiteit betekent ook zorgen voor een goede bescherming van de rechten van werknemers, in nauwe samenwerking met de sociale partners. Wij zullen in 2011 belangrijke voorstellen op het gebied van detachering van werknemers en arbeidstijden ontwikkelen en indienen. Tegelijkertijd vormt de herziening van de regels voor overheidssteun aan diensten van algemeen belang een concrete stap in de richting van de vaststelling van een kwaliteitskader dat rekening houdt met de bijzondere aard van deze diensten.</p>
      <p sl="en">Met de akte voor de interne markt heeft de Commissie een ambitieus proces in gang gezet om ervoor te zorgen dat de interne markt optimaal kan functioneren. Onze bedrijven moeten zich in de eerste plaats bezighouden met zaken doen, niet met bureaucratische regels. Vooral de KMO’s zijn vaak overbelast of raken zelfs zo ontmoedigd dat zij afzien van overigens veelbelovende grensoverschrijdende projecten. Een concreet voorbeeld is dat wij, door de regels voor collectief beheerde auteursrechten inzichtelijker te maken, de huidige kadervoorwaarden kunnen vereenvoudigen. Dit zal bedrijven stimuleren tot meer grensoverschrijdende activiteiten en belangrijke mogelijkheden openen voor het scheppen van nieuwe banen, niet in de laatste plaats in de veelbelovende digitale sector.</p>
      <p sl="en">Aan de vraagkant zullen wij prioriteit geven aan de versterking van het consumentenvertrouwen met ons voorstel over alternatieve conflictoplossing als belangrijk instrument om de vaak veel te trage oplossing van consumentenproblemen te versnellen.</p>
      <p sl="en">Of we nu handelen als consumenten, werknemers, studenten, reizigers of in welke van de vele rollen die we in het moderne leven van alledag vervullen dan ook, juist als wij nieuwe mogelijkheden, vermindering van risico’s of verbeteringen in de levenskwaliteit ervaren, heeft de Europese Unie zin. Dit is een Europese Unie ten dienste van de burgers.</p>
      <p sl="en">De ambitie om de EU tot een tastbare werkelijkheid voor de burgers te maken, moet verder gaan dan de interne markt. De vergroting van de veiligheid moet altijd een middel zijn om de burgers te helpen bij het profiteren van de mogelijkheden van de Europese Unie, nooit een doel op zich. Ons voorstel voor ‘slimme grenzen’ zal het reizen naar of vanuit de EU gemakkelijker maken en tegelijk illegale immigratie ontmoedigen. Om Europa open te houden, zullen wij ook maatregelen treffen tegen degenen die ons economisch systeem proberen te misbruiken voor onwettige doeleinden. Met het kader voor gegevensbescherming reageren wij op een heel reële zorg van burgers in het internettijdperk. De Unie moet in de wereld een rol spelen die bij haar economische gewicht past, en wij moeten bij ons extern optreden dan ook zorgen voor samenhang.</p>
      <p sl="en">In dat verband worden in het werkprogramma concrete maatregelen aangekondigd om onze doelstellingen voor banen en groei ook op landen buiten Europa te richten. Wij zullen ook ons ontwikkelingsbeleid en onze humanitaire hulp moderniseren. De mensen in de wereld die hulp nodig hebben, hebben echt een sterker Europa nodig.</p>
      <p sl="en">Voor ik afrond, wil ik nog graag kort toelichten wat u in het werkprogramma van de Commissie niet zult vinden, en waarom.</p>
      <p sl="en">Zoals aangekondigd, zullen wij het voorstel voor het volgend meerjarig financieel kader halverwege 2011 indienen. De specifieke financiële instrumenten en programma’s zullen in de tweede helft van 2011 worden gepresenteerd, samen met het algemene kader. Om het beleidsmatige karakter van het werkprogramma te behouden zijn de uitvoeringsaspecten er als regel niet in opgenomen. Hetzelfde geldt voor de internationale onderhandelingen, omdat de conclusies daarvan afhankelijk zijn van derden. Deze activiteiten blijven intussen wel een belangrijk onderdeel van onze kernactiviteit. Wij zullen ons blijven inzetten en wij zullen onze dialoog met u hierover voortzetten.</p>
      <p sl="en">In mijn inleiding merkte ik op dat het werkprogramma niet alleen de afronding is van onze vruchtbare dialoog, maar ook het begin van een volgende stap in onze concrete inspanningen om de Europese Unie uit de crisis en verder te loodsen. Het is nu de tijd om de vaart erin te houden. Wij moeten met zijn allen manieren vinden om het tempo van ons werk te verhogen.</p>
      <p sl="en">Ik maak daarom van deze gelegenheid gebruik om het Parlement en de Raad aan te moedigen om trilaterale gesprekken aan te gaan over de vraag hoe we de bepalingen van het Verdrag inzake de programmering van de Unie kunnen uitvoeren. Naar de mening van de Commissie kan dit leiden tot afspraken om meer vaart te maken bij onderhandelingen over bepaalde initiatieven die van bijzonder belang zijn om onze beleidsdoelen te realiseren. Een dergelijke gezamenlijke inspanning zou duidelijk laten zien dat wij vastbesloten zijn om concreet en snel te reageren en om de crisis die ons allen heeft geschokt te lijf te gaan. De burgers van Europa verwachten dat. Ik vind dat de instellingen van de Europese Unie moeten ingaan op de zorgen van de burgers.</p>
      <p sl="en">Ik dank u voor uw aandacht.</p>
    </intervention>
    <intervention id="2-464" speaker_id="23821" name="József Szájer" is_mep="True" mode="spoken">
      <p sl="hu">namens de PPE-Fractie. – Mijnheer de Voorzitter, voorzitter Barroso, dames en heren, Europa moet de crisis overwinnen. De economie van Europa moet gebaseerd zijn op werk. De landen van de Europese Unie moeten dusdanig uit de huidige ernstige crisis worden geleid dat we het als de belangrijkste prioriteit beschouwen zo veel mogelijk Europeanen een kans te bieden op werk. Daarom geeft de Fractie van de Europese Volkspartij (Christendemocraten) volledige steun aan het creëren van banen als de belangrijkste doelstelling van het werkprogramma van de Commissie voor volgend jaar.</p>
      <p sl="hu">Europa heeft veel geleerd van de crisis. Dit jaar zijn we via een versnelde procedure begonnen met de ontwikkeling van een nieuw systeem van economisch bestuur, en we hopen dat het Parlement volgend jaar de nieuwe voorstellen over de financiële regelgeving en het economisch bestuur dusdanig zal behandelen dat deze zo snel mogelijk kunnen worden aangenomen.</p>
      <p sl="hu">Mijn collega’s van de Volkspartij zullen de belangrijke kwesties op de afzonderlijke gebieden uiteenzetten; ik wil er slechts enkele uit lichten. Het concurrentievermogen moet worden gebaseerd op innovatie en onderzoek. We vinden de initiatieven in het werkprogramma van de Commissie op dit gebied ontoereikend. Er is behoefte aan een sterkere bescherming van intellectuele-eigendomsrechten en tevens aan een werkbaar, concurrerend Europees octrooisysteem. We vinden een toenemende controle op de Europese voedselimport belangrijk. Hieraan moet de Europese Unie op zijn minst dezelfde kwaliteitseisen stellen als die zij aan haar eigen producenten oplegt. Ook in verband met de waterkwestie die door het Hongaarse voorzitterschap als een van de hoofddoelen is gesteld, hadden we meer voorstellen willen zien.</p>
      <p sl="hu">Dames en heren, op grond van het Verdrag van Lissabon is er met de “State of the Union”-toespraak van de heer Barroso van september jongstleden een begin gemaakt met een nieuwe orde op het gebied van het wetgevings- en werkprogramma van de Europese Unie. Aangezien het Verdrag voorziet in sterke rechten voor het Parlement om betrokken te worden bij het programma van de Europese Unie, vinden we verdere maatregelen belangrijk. Helaas zijn eerdere ervaringen niet positief. Eerdere werkprogramma’s van de Commissie zijn slechts ten dele volgens de plannen verwezenlijkt, en samen met diverse collega’s vind ik – en dat heb ik al meermalen onder woorden gebracht – dat het nutteloos is meerdere keren per jaar zoveel tijd en energie te verspillen aan het analyseren en het aannemen van een document dat slechts deels strookt met de werkelijkheid. Daarom stel ik voor dat de bevoegde commissie van het Parlement ook gedurende het jaar de uitvoering van het werkprogramma van het Commissie regelmatig toetst, zodat de door ons vertegenwoordigde burgers sterker invloed kunnen uitoefenen op de gemeenschappelijke zaken van de Europese Unie.</p>
    </intervention>
    <intervention id="2-465" speaker_id="2295" name="Hannes Swoboda" is_mep="True" mode="spoken">
      <p sl="de">namens de S&amp;D-Fractie. – Mijnheer de Voorzitter, mijnheer Barroso, mijnheer Šefčovič, ik denk dat wij grotendeels kunnen instemmen met dit programma. U begrijpt echter vast wel dat wij vandaag sterker op de kritieke punten ingaan, waarvoor wij gewoon nog meer willen doen. We leven in een Europa dat al sterker wordt beïnvloed door krachten die nogal anti-Europees zijn, die strijden tegen de instellingen van de Europese Unie. We moeten ons werkelijk afvragen welke methodes en argumenten we dan kunnen gebruiken. Daar kom ik nog op terug.</p>
      <p sl="de">Het eerste punt is het groeibeleid. Mijnheer de Voorzitter, het is waar dat we de financiële markten moeten reguleren, we moeten een paraplu opsteken om bepaalde landen te redden, en we moeten nog veel meer. We moeten echter ook op de een of andere manier de weg terug vinden naar de door ons gewenste groene groei, naar groene werkgelegenheid, naar een herstructurering van de economie, en dat heeft u zelf ook keer op keer heel duidelijk gezegd. Commissaris Oettinger heeft in de laatste tijd allerlei documenten gepubliceerd over het energiebeleid, en daarvoor moeten gigantische bedragen worden geïnvesteerd. Hij zegt echter niet hoe die investeringen moeten worden gefinancierd. We moeten ook een actief groeibeleid voeren om deze crisis aan te pakken. Ik vraag me bijvoorbeeld af waar in de sector energie of vervoer kan worden geïnvesteerd om die groene groei en die groene werkgelegenheid mogelijk te maken. Daarover wordt te weinig gezegd.</p>
      <p sl="de">Ten tweede wil ik het over de interne markt hebben. U heeft gelijk, mijnheer de voorzitter, we moeten het concept voor de interne markt publiceren. U heeft een aantal verslagen voorgelegd die van Mario Monti komen. Mario Monti heeft veel kritiek op met name de sociale dimensie van de interne markt. Daar moeten we nog aan werken, maar we wachten vooral op uw concrete voorstellen voor de detacheringsrichtlijn. We moeten in het belang van de werknemers duidelijk maken dat niemand mag profiteren van die detacheringsrichtlijn om loondumping te bedrijven. Die richtlijn is er voor het sociale welzijn.</p>
      <p sl="de">Ten derde wil ik op het belastingbeleid ingaan, daar schiet u volgens ons te kort met uw aanpak. We hebben net tijdens het debat over Ierland gezien dat het onaanvaardbaar is dat bepaalde landen lage belastingen heffen om bedrijven aan te trekken, en dan vervolgens, wanneer ze in de financiële problemen komen, tegen de andere landen zeggen: nu moeten jullie ook ons begrotingstekort nog financieren. Ik geef toe dat het wat kort door de bocht is, maar we moeten de belastingen tot op zekere hoogte harmoniseren, bijvoorbeeld door een minimumpercentage voor de vennootschapsbelasting vast te stellen. Dat is absoluut nodig. Op dat vlak moeten we vooruitgang boeken. Ik weet dat u het moeilijk heeft met bepaalde lidstaten, maar ik vind dit van het grootste belang, met name voor de sociale aspecten. De kloof tussen arm en rijk is onaanvaardbaar, en we moeten op dat vlak meer voorstellen doen, zeker ook in het belang van de vrouwen die vaker door armoede worden getroffen.</p>
      <p sl="de">Mijn laatste punt is het volgende: u heeft het over de citizens' concerns gehad, mijnheer de voorzitter van de Commissie. Dat is ook heel belangrijk, maar even belangrijk is hoe we onze keuzes en activiteiten naar buiten toe duidelijk maken. Dat geldt voor u, maar ook voor onszelf, voor het Parlement. Veel burgers begrijpen niet waarom we alleen maar moeilijk leesbare persmededelingen over ons werk publiceren. We moeten onze activiteiten naar buiten toe samen beter verkopen. Nu krijgen we het burgerinitiatief. De tegenstanders zullen daarvan profiteren, en dit instrument tegen Europa gebruiken. Wij moeten ervoor zorgen dat de burgers dit instrument gebruiken vóór Europa, voor de opbouw van Europa.</p>
    </intervention>
    <intervention id="2-466" speaker_id="37324" name="Adina-Ioana Vălean" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, het zijn zware tijden voor de Europese economie en voor het Europese project in zijn geheel. We hebben grootse strategieën ontwikkeld zoals het klimaatpakket, het energiepakket en de 2020-strategie; programma na programma. We lijken nog steeds niet te weten waar we heen willen en wat onze rol is.</p>
      <p sl="en">Waarom vertel ik u dit? Omdat de beste willen zijn niet voldoende is om ook daadwerkelijk de beste te zijn. De realiteit is dat we strategieën aannemen waar we niet allemaal in geloven. Niemand – of bijna niemand – brengt ze ten uitvoer en niemand is bereid om ze te financieren.</p>
      <p sl="en">Het lijkt erop dat we te veel strategieën hebben en dat er een gebrek aan belangstelling is om deze strategieën te realiseren. Daarom denk ik dat het tijd is om terug te keren naar de grondbeginselen die het Europese project mogelijk hebben gemaakt en ons bij elkaar hebben gebracht: eenvoudige, natuurlijke zaken. De interne markt zou ons belangrijkste programma moeten zijn en we moeten al het mogelijke doen om dit programma te handhaven, want als we op het wereldpodium willen kunnen concurreren, hebben we meer economische integratie nodig. De enige manier waarop dit redelijkerwijs mogelijk is, is via de interne markt.</p>
      <p sl="en">Ik ben blij met het werkprogramma van de Commissie, vooral met uw voorstel met betrekking tot de akte voor de interne markt. Dat is echter niet voldoende. Er is ook nog het monetaire verslag. U weet dat we investeringen moeten stimuleren, kapitaal moeten aantrekken en bureaucratische uitgaven sterk moeten beperken. We moeten ons concentreren op eenvoudige zaken die een duidelijke invloed hebben op het concurrentievermogen van Europa, zoals een efficiënt gebruik van bronnen, een verlaging van de energiekosten, hervorming van het landbouwbeleid en de toekomst van transport.</p>
      <p sl="en">De Commissie en het Parlement moeten hierbij hand in hand te werk gaan en waarborgen dat deze middelen worden afgestemd op onze wensen. Daarom verheugen we ons op een ambitieus voorstel voor het meerjarig financieel kader in 2011.</p>
      <p sl="en">Hebben we nog meer verordeningen nodig om de financiële crisis aan te pakken? Ja, maar alleen als het doel ervan een versterking van het Europese concurrentievermogen is. We moeten in elk geval een autistische reactie op de crisis voorkomen en hopen dat de rest van de wereld ons hierin zal volgen.</p>
      <p sl="en">Als we onze burgers en de wereld niet de boodschap meegeven dat de EU een pragmatisch verbond van ideeën, kapitaal en waarden is, zullen we nooit de wereldspeler worden die we zo graag willen zijn. In plaats van beleidsplannen elders in de wereld te beïnvloeden, zullen we juist door die beleidsplannen worden beïnvloed.</p>
      <p sl="en">Nu wil ik het nog kort hebben over het Europese semester. De Commissie bevindt zich in de beste positie om onze sterke en zwakke punten te bepalen bij het plannen van werk. U moet hierbij echter voorzichtig zijn, want wat u voorstelt aan de inwoners en lidstaten van de EU, is dat zij maar moeten geloven dat Brussel het beter weet en dat politici in Brussel dichter bij de belangen van de burgers staan dan een kabinetslid uit hun eigen kiesdistrict. Dit is een lastige taak en u legt zich hierop vast door de beleidscoördinatie in 2011.</p>
      <p sl="en">Ik hoop dat u erin zult slagen dit te bewijzen en dat u groei en banen zult kunnen stimuleren – niet slechts voor enkelen maar voor iedereen. Anders zullen wij getuige zijn van de opkomst van een echte anti-Europese beweging.</p>
      <p sl="en">Ik wens u veel succes.</p>
    </intervention>
    <intervention id="2-467" speaker_id="28233" name="Rebecca Harms" is_mep="True" mode="spoken">
      <p sl="de">namens de Verts/ALE-Fractie. – Mijnheer de Voorzitter, mijnheer Barroso, we moeten onder ogen zien dat we dit werkprogramma niet kunnen bespreken zonder in te gaan op het conflict dat we nu hebben over de begroting, en zonder te denken aan Griekenland, Ierland, en andere landen die problemen zouden kunnen krijgen.</p>
      <p sl="de">Allereerst wil ik het volgende zeggen. Aan het einde van het begrotingsdebat heeft u gezegd dat u bijzonder veel begrip heeft voor de standpunten van het Parlement, mijnheer Barroso. Ik denk dat we werkelijk eerlijk moeten zijn bij het goedkeuren van een dergelijk werkprogramma. We mogen niet doen alsof we al die prachtige doelstellingen kunnen bereiken zonder een degelijke en adequate begroting, of met een begroting waarover telkens weer opnieuw moet worden onderhandeld.</p>
      <p sl="de">Ten tweede is uit de discussie over Ierland gebleken dat we nog ver verwijderd zijn van een echte oplossing, en van het einde van de crisis waarin we terechtgekomen zijn omdat we te toegeeflijk waren tegenover de financiële markten. Namens mijn fractie kan ik wel zeggen dat u een aantal goede voorstellen heeft gedaan voor de aanpak van deze financiële crisis, maar wij geloven niet dat u ambitieus genoeg bent met uw doelstellingen.</p>
      <p sl="de">We hebben het nu al zo lang over een goed functionerende monetaire unie binnen de EU, maar als we willen garanderen dat we werkelijk de weg kiezen van economisch bestuur op Europees niveau, dan moeten we ook de volgende stap zetten.</p>
      <p sl="de">Wat in uw voorstel ontbreekt, is een bewuste keuze om verder te kijken dan de crisis, om te streven naar een meer gemeenschappelijk economisch beleid, waarbij we niet alleen maar de symptomen aanpakken, en daar komen we nog op terug.</p>
      <p sl="de">De heer Swoboda heeft al gesproken over de groene politiek. Ik ben niet tevreden met wat er in dit werkprogramma terug te vinden is van de EU 2020-strategie voor duurzame, billijke en groene groei. Dat is niet wat we hadden besproken in verband met EU 2020, en het is een feit dat de heer Oettinger een van de commissarissen is die al duidelijker afstappen van de idee van een duurzame wederopbouw in Europa.</p>
    </intervention>
    <intervention id="2-468" speaker_id="28323" name="Oldřich Vlasák" is_mep="True" mode="spoken">
      <p sl="cs">namens de ECR-Fractie . – Volgend jaar wordt een lakmoesproef voor de Europese instellingen. Dan zal blijken of zij met hun uiteenlopende beleidsvormen in staat zijn de huidige economische opleving te ondersteunen en voorwaarden te scheppen voor langdurigere groei. Wat dat betreft is het werkprogramma van de Commissie een cruciaal document.</p>
      <p sl="cs">Ik wil hier echter opmerken dat minder wetgeving soms meer betekent. Ik volg dan ook met enige vrees de regulerende activiteiten van de Commissie op het gebied van concessieovereenkomst voor diensten. Er dient in dit concrete geval op gewezen te worden dat het onderwerp concessieovereenkomst voor diensten momenteel expliciet geen onderdeel uitmaakt van het kader voor overheidsopdrachten. Dat blijkt ook uit de talrijke arresten van het Europees Hof van Justitie. Radicale veranderingen op dit vlak kunnen nooit veel goeds brengen. Het zit de economische spelers, waaronder die uit de publieke sector, namelijk het meest dwars dat de regels waarmee zij hebben leren te werken, keer op keer weer veranderen. Zo hebben ze dus nooit een zekere basis voor hun besluitvorming. Het is van groot belang dat beleid, op welk terrein dan ook, ruim van tevoren tot stand komt, teneinde iedereen in de implementeringsfase genoeg ruimte te geven zich voor te bereiden.</p>
    </intervention>
    <intervention id="2-469" speaker_id="96735" name="Patrick Le Hyaric" is_mep="True" mode="spoken">
      <p sl="fr">namens de GUE/NGL-Fractie. – Mijnheer de Voorzitter, mijnheer Barroso, de Commissie lijkt in haar redenering constant te vergeten dat er een ernstige crisis in Europa is. U schrijft zelfs in uw document, en ik citeer: "Er zijn duidelijke tekenen van economisch herstel." Waar zijn deze tekenen van herstel voor de werklozen, armen en daklozen?</p>
      <p sl="fr">Weet u dat we meer dan 400 miljard euro aan openbare middelen hebben geleend voor de redding van banken, en weet u dat dit precies het bedrag van de bezuinigingen is die zijn opgelegd aan de bevolking van de acht landen waar een bezuinigingsplan is ingevoerd? Uw keuzes schieten hun doel dan ook voorbij.</p>
      <p sl="fr">Ik stel voor om in het programma van de Commissie een beoordeling op te nemen van de resultaten die de tenuitvoerlegging van het Verdrag van Maastricht en het Verdrag van Lissabon heeft opgeleverd voor de werknemers en de Europese burgers. De oplossing ligt mijns inziens niet in bezuinigingen op inkomens en de begroting. Er zou meer effect worden gesorteerd met een verhoging van de beloning voor werk, verbetering van de sociale bescherming en op solidariteit gebaseerde pensioenstelsels, alsmede met een bijdrage uit de kapitaalinkomsten aan de openbare financiën, waarmee een nieuwe fiscale rechtvaardigheid zou worden gecreëerd. Waarom zouden we niet onmiddellijk onderzoek kunnen laten verrichten naar de invoering van een belasting op het kapitaalverkeer, naar de opzet van een ander krediet, met een nieuwe rol voor de Europese Centrale Bank, die door middel van geldschepping en een ander krediet de lidstaten moet helpen de banken te herfinancieren om werkgelegenheid, onderwijs en opleiding veilig te stellen en te zorgen voor alle collectieve goederen, met nieuwe openbare diensten voor onderzoek en innovatie.</p>
      <p sl="fr">De geloofwaardigheid van Europa kan kracht worden bijgezet met een andere verdeling van de rijkdom, niet met de dwangbuis van bezuinigingen en werkloosheid.</p>
    </intervention>
    <intervention id="2-470" speaker_id="96660" name="Niki Tzavela" is_mep="True" mode="spoken">
      <p sl="en">namens de EFD-Fractie . – Mijnheer de Voorzitter, aangezien het scheppen van banen een van de prioriteiten is in het programma waarover we beschikken, wil ik de aandacht van de Commissie graag vestigen op een nieuw tijdperk van emigratie uit Zuid-Europa. Ik vrees echter dat niemand in de Commissie naar mij luistert. In Griekenland zien we nu al grote aantallen jonge, geschoolde en hooggeschoolde arbeidskrachten emigreren naar Australië, Canada en de Emiraten. Hetzelfde gebeurt in Ierland.</p>
      <p sl="en">Aan de ene kant heeft Duitsland bekendgemaakt dat het een tekort aan geschoolde arbeidskrachten heeft. Wat ik graag wil zeggen is dat Duitsland geen geschoolde arbeidskrachten uit derde landen hoeft te importeren. Lidstaten die worden geconfronteerd met economische problemen, zouden geschoolde arbeidskrachten kunnen leveren aan Duitsland. Ik zou graag een voorstel willen doen voor een initiatief dat de Commissie zou kunnen overnemen om het idee van de toegevoegde waarde te kunnen ontwikkelen. Waarom zouden we niet kiezen voor een arbeidsmarkt met Europese toegevoegde waarde? We moeten binnen de lidstaten omgaan met vraag en aanbod. We moeten Europa sterker maken met geschoolde Europese arbeidskrachten. Dit ontbreekt nog in het programma; ik ben sterk voorstander van een dergelijk voorstel.</p>
    </intervention>
    <intervention id="2-471" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, ik zou de Commissie willen feliciteren met haar werkprogramma, maar we moeten proberen dit nog sterker af te stemmen op de strategische doelstellingen van Europa, op de langetermijnstrategie. In dat verband zou ik de Commissie willen verzoeken om de toekomst met wat meer moed tegemoet te zien, en niet zo bangelijk te zijn. In het Parlement heeft u de nodige steun, terwijl de Raad trapt juist eerder op de rem. De progressieve krachten moeten samenwerken. Ons concurrentievermogen is een centraal punt dat we moeten aanpakken om de concurrentiepositie van Europa te handhaven. Op die manier kunnen we onze doelstellingen, zoals duurzame en sociale groei, bereiken. Daarbij is het ook belangrijk dat we die message goed verkopen. Helaas zijn de anti-Europese krachten met name in de media veel sterker aanwezig dan de pro-Europese krachten, maar we weten allemaal dat we in Europa alleen maar de goede kant op gaan wanneer we samenwerken.</p>
      <p sl="de">We moeten de Commissie verzoeken om voor haar werkprogramma's in de komende jaren "verhoging van de efficiëntie" als motto te nemen, en dan heb ik het over energie, het gebruik van grondstoffen en andere hulpbronnen, maar ook over onderwijs. De universiteiten en scholen moeten ook heel wat bijdragen aan het tot stand brengen van dit smart Europe . Ook voor het onderzoeks- en ontwikkelingsbeleid is een taak weggelegd. We moeten ons ervan bewust zijn dat de rest van de wereld niet slaapt. We mogen niet bang zijn voor de toekomst, en alleen maar kleinzielig naar de belangen van onze kleine landjes kijken, wat de Raad soms doet. Het is onze taak om samen met de Commissie de uitdagingen van de toekomst aan te gaan.</p>
    </intervention>
    <intervention id="2-472" speaker_id="23868" name="Monika Flašíková Beňová" is_mep="True" mode="spoken">
      <p sl="sk">Mijnheer de Voorzitter, ik denk dat het in deze roerige tijden niet eenvoudig is geweest voor de Commissie om een zo ambitieus plan op te stellen en daarom wil ik U allereerst feliciteren. Toch heb ik enkele opmerkingen.</p>
      <p sl="sk">Het sleutelwoord van het programma is economisch herstel na de crisis en intelligente, duurzame en inclusieve groei. Mijnheer de vicevoorzitter, neemt u mij niet kwalijk dat ik op dat punt enigszins sceptisch ben. In de eerste plaats denk ik dat het een beetje voorbarig is om te spreken over herstel, omdat er weliswaar enkele tekenen van herstel zijn maar het nog helemaal niet zeker is of er daadwerkelijk sprake is van een opbloei, en ik vind dat we ons verdere twijfel niet kunnen permitteren.</p>
      <p sl="sk">Bovendien ben ik van mening dat de Commissie in veel lidstaten beleid steunt dat een opbloei zeer onwaarschijnlijk maakt. Litouwen, Griekenland en sinds kort ook Ierland zijn daar een voorbeeld van. De schuldenlast is weliswaar vaak te zwaar, maar we zullen snel vaststellen dat met restrictieve economische maatregelen de economische groei niet terugkeert en de reële schuldenlast alleen maar zwaarder wordt.</p>
      <p sl="sk">Het streven naar begrotingsdiscipline door in heel Europa striktere regels in te voeren bekijk ik in hetzelfde licht. In een periode van crisis zijn dergelijke maatregelen contraproductief. Bovendien biedt begrotingsdiscipline geen oplossing voor de structurele onevenwichtigheden in de economieën van de Europese Unie, zoals de handelsoverschotten en -tekorten. Maar dat is een thema voor een uitgebreidere discussie.</p>
      <p sl="sk">Ik steun de Commissie echter uitdrukkelijk in haar streven naar regulering van de financiële sector. Ik ben er niet helemaal zeker van of de voorgestelde en goedgekeurde maatregelen voldoende zijn, maar in principe gaat het beslist om een stap in de goede richting. Het streven naar intelligente en duurzame groei is ook prijzenswaardig. Ik begrijp dat het programma niet in alle details kan treden, maar momenteel hebben we in de strijd tegen armoede en sociale uitsluiting veel ambitieuzere formuleringen en maatregelen nodig.</p>
    </intervention>
    <intervention id="2-473" speaker_id="2338" name="Ian Hudghton" is_mep="True" mode="spoken">
      <p sl="en">Mijnheer de Voorzitter, het programma van de Commissie bevat enkele waardevolle prioriteiten: het handhaven van de economische groei, het behouden en scheppen van banen, het verbeteren van de energie-efficiëntie en het ontwikkelen van hernieuwbare energiebronnen.</p>
      <p sl="en">De Schotse SNP-regering, onze pro-Europese nationalistische regering, deelt deze doelstellingen en maakt optimaal gebruik van haar beperkte gedecentraliseerde macht om ook bij andere uitdagingen vooruitgang te boeken.</p>
      <p sl="en">De Fractie Vrije Europese Alliantie in dit Parlement, waar de SNP en andere pro-Europese nationalisten uit Wales, Catalonië en Vlaanderen deel van uitmaken, draagt bij aan het beginsel van behoorlijk bestuur in onze eigen landen. Het is echter onze ambitie om ook in de Europese besluitvorming een volledige rol te spelen, waarbij wij onze plaats innemen als normale, onafhankelijke lidstaten, zodat we thuis het complete scala aan overheidsbevoegdheden kunnen uitoefenen en ook hier met onze collega's op constructieve wijze kunnen werken aan een beter Europa.</p>
    </intervention>
    <intervention id="2-474" speaker_id="28390" name="Pilar del Castillo Vera" is_mep="True" mode="spoken">
      <p sl="es">Mijnheer de Voorzitter, in deze tijden van crisis zijn er twee belangrijke soorten beleid en optreden te onderscheiden: beleid en optreden ter preventie en beleid en optreden ter stimulering.</p>
      <p sl="es">Preventief beleid is momenteel gestoeld op toezicht op financiële diensten, op governance en de versterking van governance. In andere woorden, alle zaken die ons waarschuwen wanneer er problemen zijn voordat deze problemen onze economieën doen instorten.</p>
      <p sl="es">De tweede vorm van beleid – stimuleringsbeleid – is echter essentieel. Dit beleid, mijnheer Barroso, mijnheer Wathelet, kent drie fundamentele aspecten. Uiteraard zijn er meer, maar ik zal er drie uit lichten: onderzoek en innovatie, de ontwikkeling van een digitale maatschappij – oftewel de digitale agenda – en de interne markt.</p>
      <p sl="es">Ik vind dat het werkprogramma, zoals gepresenteerd door de Commissie, tekort schiet op het gebied van onderzoek en innovatie.</p>
      <p sl="es">Voorzitter Barroso zei eerder al dat de specifieke programma’s halverwege 2011 zullen volgen, maar ik denk dat dat niet genoeg is. Ik kan u verzekeren dat mijn fractie en ikzelf een verwijzing naar het achtste EU-kaderprogramma voor onderzoek en technologische ontwikkeling zeer op prijs hadden gesteld, maar deze is komt helaas in uw voorstel niet voor.</p>
    </intervention>
    <intervention id="2-475" speaker_id="34232" name="Kristian Vigenin" is_mep="True" mode="spoken">
      <p sl="bg">Mijnheer de Voorzitter, mijnheer Šefčovič, dames en heren, een bespreking van het werkprogramma van de Europese Commissie is meer dan een formaliteit. Het is ook een manier om de aandacht van de Europese burger te trekken en om de Commissie te wijzen op de gebieden waarop zij kan worden ondersteund door de leden van dit Parlement.</p>
      <p sl="bg">Ik zal even bij enkele onderwerpen stil blijven staan. Het komende jaar zal met name belangrijk zijn voor de presentie van de EU op het wereldtoneel. Naar buiten toe zouden wij een steeds doeltreffender Europese Dienst voor extern optreden moeten gaan zien, maar dit is niet mogelijk zonder steun van de hele Commissie.</p>
      <p sl="bg">Wat het uitbreidingsbeleid betreft zouden wij graag zien dat de Commissie gebruikmaakt van het nieuwe in 2010 gecreëerde elan. Wij verzoeken de Commissie om Kroatië te helpen te voldoen aan de resterende vereisten, zodat de toetredingsonderhandelingen zo vroeg mogelijk in 2011 succesvol kunnen worden afgesloten. Aangezien wij bijzonder belang hechten aan de vooruitgang bij hoofdstuk 23, verwachten wij dat de Commissie in het eerste kwartaal van 2011 aan het Parlement verslag zal uitbrengen over de voortgang van de besprekingen.</p>
      <p sl="bg">De andere kandidaat-lidstaat die de Commissie met bijzondere aandacht moet volgen, is Turkije. Wij verwachten dat Turkije na de verkiezingen van 2011 ertoe zal worden aangemoedigd meer werk te maken van zijn verplichtingen in het onderhandelingsproces en een begin te maken met de werkzaamheden voor een nieuwe grondwet met bijzonder nadruk op de fundamentele rechten en vrijheden van de burger.</p>
      <p sl="bg">Wij verzoeken de Commissie ook om het Europees Parlement regelmatig te informeren over het proces voor het bepalen van een standpunt ten aanzien van de aanvraag van Servië voor EU-lidmaatschap.</p>
      <p sl="bg">Wij hopen dat de toetsing van het Europees nabuurschapsbeleid leidt tot een voorstel voor passende correcties om de samenhang te garanderen tussen de beleidsdoelen en de financiële instrumenten ten dienste van deze doelen. Hierbij kan de Commissie rekenen op de steun van het Europees Parlement. Onze doelstellingen in de EU 2020-strategie moeten uitdrukking geven aan ons beleid ten opzichte van buurlanden in zowel het Middellandse Zeegebied als het Oosten. Dank u en succes met uw werkzaamheden het komende jaar.</p>
    </intervention>
    <intervention id="2-476" speaker_id="28223" name="Andreas Schwab" is_mep="True" mode="spoken">
      <p sl="de">Mijnheer de Voorzitter, mijnheer Barroso, dames en heren, wij willen dat het wetgevingsprogramma van de Commissie gebaseerd is op de doelstellingen op de lange termijn voor Europa, en we zijn van mening dat er hier en daar nog wel iets te verbeteren valt, al zijn we in principe heel blij met dit programma.</p>
      <p sl="de">Ik wil ingaan op de interne markt, en zou er met name op willen wijzen dat we er op basis van het document over de interne markt van professor Monti voor willen zorgen dat alle Europese burgers nog meer kunnen profiteren van deze interne markt. Als we het werkprogramma van de Commissie bespreken en als we uitgaan van het verslag-Monti, dan betekent dat natuurlijk dat de Commissie zich allereerst moet buigen over de vereisten in dit document. Met andere woorden de Commissie moet ervoor zorgen dat de inbreukprocedures tegen de lidstaten dusdanig worden aangescherpt dat het percentage niet omgezette richtlijnen wordt verlaagd van 1 tot 0,5 procent, maar in dit werkprogramma wordt daarover helaas met geen woord gerept. In dit document worden allerlei individuele maatregelen genoemd: de digitale agenda, hypotheken, concessies, en nog meer punten, waar ik nu niet op in wil gaan. Daarnaast zijn wij van mening dat de maatregelen die voor 2011 zijn aangekondigd in ieder geval ook in 2011 moeten worden gepresenteerd. De toegevoegde informatie dat de Commissie bepaalde wetgevingsprojecten overweegt, levert in dat verband niet veel op.</p>
      <p sl="de">Tot slot ben ik van mening dat we van de Commissie mogen verwachten dat ze voor alle wetgevingsprojecten een effectbeoordeling voorlegt. We moeten namelijk kunnen zien waarom ze nodig zijn.</p>
    </intervention>
    <intervention id="2-477" speaker_id="1913" name="Evelyne Gebhardt" is_mep="True" mode="spoken">
      <p sl="de">Mijnheer de Voorzitter, mijnheer Barroso, dames en heren, met het Verdrag van Lissabon hebben we de sociale markteconomie verheven tot een basisprincipe van de Europese politiek, en dat is volgens mij een enorme vooruitgang voor de burgers. Het is wel duidelijk dat wij als Europeanen, als leden van het Parlement, verwachten dat die sociale markteconomie er ook werkelijk komt. Laten we eens een blik werpen op de interne markt, op de vraagstukken die verband houden met de interne markt in zijn geheel en dan stellen wij vast dat daar nogal wat ontbreekt wat eigenlijk opgenomen had moeten zijn.</p>
      <p sl="de">Het is voor ons niet genoeg wanneer er voor de Europese wetgeving sociale-effectbeoordelingen plaatsvinden. Er moet een sociale clausule komen, zodat de burgers de voordelen van Europa ook werkelijk voelen, zoals hun beloofd was. Dit mag geen dode letter blijven. Het gaat echter niet alleen om de sociale clausule, maar ook om andere belangrijke punten, zoals de diensten van algemeen economisch belang, die speciale bescherming moeten genieten. Het is voor mij erg belangrijk dat de Commissie dit onderwerp eindelijk aanpakt en zich intensiever bezig houdt met de belangen van de werknemers. Dat is bijvoorbeeld nodig in verband met de detacheringsrichtlijn, waar we nog steeds op voorstellen zitten te wachten.</p>
      <p sl="de">Tot slot – en nu word ik langzaam echt boos – eisen we al lang dat de Commissie eindelijk een systeem voor collectief verhaal op Europees niveau invoert. De Commissie heeft al zes of zeven keer onderzoek laten verrichten, en wat staat er nu in dit werkprogramma? De Commissie laat nog een keer onderzoek verrichten. Zo kan dat niet verder gaan. We willen dat de Commissie in dit verband eindelijk voorstellen doet en besluiten neemt.</p>
    </intervention>
    <intervention id="2-478" speaker_id="28193" name="Jean-Paul Gauzès" is_mep="True" mode="spoken">
      <p sl="fr">Mijnheer de Voorzitter, mijnheer de commissaris, als coördinator van Fractie van de Europese Volkspartij (Christendemocraten) in de Commissie economische en monetaire zaken wil ik twee punten uit uw programma benadrukken.</p>
      <p sl="fr">Ten eerste: versterking van het economisch bestuur en invoering van een Europees semester. Wij hebben het pakket inzake economisch bestuur met instemming begroet. Het is van essentieel belang dat deze doelstelling daadwerkelijk wordt bereikt. In dit verband pleit onze fractie voor doeltreffende en bindende maatregelen die verder gaan dan de voorstellen. Ook moet het Parlement daadwerkelijk worden betrokken bij de uitwerking van de beoogde procedures en de uitvoering ervan. Er moeten rechtsgrondslagen worden gevonden om substantiële Verdragswijzigingen te voorkomen, want daarmee zou de tenuitvoerlegging van de geboden maatregelen alleen maar worden vertraagd.</p>
      <p sl="fr">Het tweede punt betreft de voortzetting van de werkzaamheden voor de financiële regulering. Er liggen al voorstellen op tafel of er worden momenteel voorstellen uitgewerkt. 2011 wordt een doorslaggevend jaar. Wij waarderen de proactieve aanpak van commissaris Barnier. Het Parlement heeft in 2010 blijk gegeven van zijn vastberadenheid door het toezichtspakket en de richtlijn inzake beheerders van alternatieve beleggingsfondsen aan te nemen en zal waarschijnlijk vóór het einde van het jaar de verordening inzake Europees toezicht op kredietbeoordelaars aannemen. Wij willen voortgaan op het pad van pragmatische, intelligente en doeltreffende regelgeving. Dat is wat wij vandaag van de Commissie verwachten.</p>
    </intervention>
    <intervention id="2-479" speaker_id="1289" name="Proinsias De Rossa" is_mep="True" mode="spoken">
      <p sl="en">Mijnheer de Voorzitter, in de eerste plaats heeft voorzitter Barroso in zijn inleiding gesproken over de introductie van enkele maatregelen voor de terbeschikkingstelling van werknemers. Hij was hier niet erg specifiek over, maar ik wil hem er graag aan herinneren dat hij tijdens de hoorzittingen die voorafgingen aan zijn herbenoeming als voorzitter, specifiek heeft toegezegd om de richtlijn voor de terbeschikkingstelling van werknemers te zullen herzien, zodat sociale dumping als gevolg van de werking van deze richtlijn en de hieruit volgende rechtszaken zouden worden voorkomen. Daar wil ik hem graag aan herinneren.</p>
      <p sl="en">Ook wil ik graag erop wijzen dat het extreem belangrijk is dat we wetgeving introduceren om rechtszekerheid te bieden aan degenen in de lidstaten die sociale diensten van algemeen belang verlenen. De Commissie lijkt volkomen blind te zijn voor de problemen die op dat gebied bestaan. Ik werk momenteel aan een verslag daarover en zal hier begin volgend jaar op terugkomen. Ook ben ik blij met het armoedeplatform, maar nergens blijkt dat de Commissie de 2020-strategie, waarop het platform is gebaseerd, ook daadwerkelijk gebruikt in bijvoorbeeld de huidige onderhandelingen met de Ierse regering over het oplossen van de problemen in dat land.</p>
      <p sl="en">Als de 2020-strategie niet het kader vormt voor die onderhandelingen, wat vormt dan wel het kader? Wat is de Europese bijdrage aan het oplossen van de problemen in Ierland, behalve het afhandelen van de bankenkwesties?</p>
      <p sl="en">Mag ik nog een laatste punt ter sprake brengen? Ik denk dat men het paard achter de wagen spant als men het hier in het Parlement heeft over het invoeren van een minimumbelasting op vennootschappen in de hele Europese Unie zonder te praten over een gemeenschappelijk fiscaal beleid, zonder te praten over een begroting is die sterk genoeg is om te zorgen voor de nodige cohesie ten behoeve van de zwakke en perifeer gelegen landen, en zonder te praten over een hele reeks andere Europese beleidsregels die moeten worden ingevoerd voordat serieus kan worden gesproken over een vennootschapsbelasting die in de gehele Europese Unie hetzelfde recht biedt.</p>
    </intervention>
    <intervention id="2-480" speaker_id="23819" name="Csaba Őry" is_mep="True" mode="spoken">
      <p sl="hu">Als coördinator van de Fractie van de Europese Volkspartij (Christendemocraten) in de Commissie werkgelegenheid en sociale zaken vind ik het voorliggende werkprogramma bemoedigend, en ik ben bijzonder verheugd dat we binnenkort een debat kunnen beginnen over het vlaggenschipinitiatief met de codenaam new skill, new job .</p>
      <p sl="hu">Ik wil graag enkele politieke en enkele beroepsmatige opmerkingen plaatsen. Ik vind het belangrijk dat we op tijd beginnen met het overleg en dat de Commissie niet alleen het door de Raad aanbevolen tijdschema in aanmerking neemt, maar ook de tijdschema’s die zijn afgestemd op de behoeften van het Parlement. Ik vind het belangrijk – meerdere sprekers hebben dit al genoemd – dat met bestaande financiële middelen steun wordt gegeven aan projecten en prioriteiten, maar daarnaast vind ik het ook belangrijk dat de goedgekeurde programma’s op de voet worden gevolgd en gemonitord.</p>
      <p sl="hu">Enkele problemen: onderwijs. We zijn het eens met de verhoging van het onderwijs- en opleidingsniveau, maar we betreuren het dat de wetgevingsinitiatieven met betrekking tot ziekte op het werk ontbreken. Ik wil graag benadrukken en de Commissie eraan herinneren dat wij bij de richtlijn inzake detachering van werknemers een efficiëntere uitvoering steunen maar tegen een nieuwe richtlijn zijn.</p>
      <p sl="hu">We vinden dat het Europees Sociaal Fonds, het Fonds voor aanpassing aan de globalisering en het Europees Fonds voor regionale ontwikkeling synergetisch moeten worden benut, en daarbij bijzondere aandacht moet worden besteed aan de voornaamste prioriteit die deze programma’s met elkaar moet verbinden: het creëren van banen en het uitbreiden van de werkgelegenheid. Tot slot wil ik nog zeggen dat we korte metten moeten maken met de administratieve lasten die op de schouders van de marktdeelnemers, en dan vooral de kleine en middelgrote ondernemingen, rusten. Dit moet ook gelden voor de Europese programma’s en de Europese financieringsinitiatieven.</p>
    </intervention>
    <intervention id="2-481" speaker_id="28155" name="Edit Herczog" is_mep="True" mode="spoken">
      <p sl="hu">Ik probeer het heel kort te houden. Wij danken de Commissie voor het werkprogramma dat vast heel moeilijk was om op te stellen, aangezien we geen begroting beschikbaar hebben. Ik wil ook de punten noemen die we er graag in terug hadden willen zien, maar die niet zijn opgenomen. We hadden graag gezien dat er voor het zo langverwachte industriebeleid een wetgevingsvoorstel op tafel was gelegd. Tevens had er in het grondstoffenbeleid vooruitgang moeten zijn geboekt.</p>
      <p sl="hu">We waren blij geweest als er op het vlak van energie-efficiëntie en energieprojecten concretere voorstellen in het werkprogramma van de Commissie waren opgenomen dan nu het geval is. We betreuren het zeer dat er geen tussentijdse evaluatie komt van het kaderprogramma voor onderzoek en ontwikkeling, en we willen graag met klem benadrukken dat als er in het kader van de begroting een akkoord wordt gevonden over de programma’s Galileo en ITER, we nog terug kunnen komen op deze kwestie.</p>
      <p sl="hu">We zouden het zeer verwelkomen als het beleid inzake kleine ondernemingen, dat binnenkort zijn tweede verjaardag zal vieren, effectiever zou worden uitgevoerd dan nu gebeurt. We zouden ook blij zijn als wij dit jaar, waarin we twee opeenvolgende voorzitterschappen uit nieuwe lidstaten – Hongarije en Polen – hebben, kunnen blijven ijveren voor cohesie en integratie binnen de Europese Unie.</p>
      <p sl="hu">De kloof tussen de oostelijke- en de westelijke helft van de Europese Unie, op bijvoorbeeld het gebied van lonen maar ook in andere opzichten, is onacceptabel. Het zou absoluut de moeite waard zijn om te proberen hierin vooruitgang te boeken. Ten slotte zouden we erg verheugd zijn als we een stap vooruit konden doen in het Oostelijk Partnerschap, zelfs als er in het Parlement mensen zijn die dit proberen te belemmeren, bijvoorbeeld met betrekking tot Euronest.</p>
    </intervention>
    <intervention id="2-482" speaker_id="1129" name="Catherine Trautmann" is_mep="True" mode="spoken">
      <p sl="fr">Mijnheer de Voorzitter, mijnheer de commissaris, in dit werkprogramma worden herstel van de groei en de werkgelegenheid en economische regulering gepresenteerd als de sleutel voor het terugwinnen van vertrouwen. Dat is waar. Ons model van economische ontwikkeling mag geen genoegen nemen met de versterking van de handhavingsaspecten van het Stabiliteitspact, dat keer op keer ontoereikend is gebleken. Het herstel van de groei moet zijn toegespitst op het creëren van werkgelegenheid in de gehele Unie. We moeten werkgelegenheid en sociale normen beschouwen als indicatoren van economische kracht, en in dit opzicht de nadruk leggen op het feit dat dieper nagedacht moet worden over een Europese belasting op financiële transacties, evenals over een grotere coördinatie tussen de Europese Unie en de Europese ministers van werkgelegenheid en over de economische voorstellen van de Unie. Ik sta achter de collega's die het belang van de richtlijn inzake detachering van werknemers en die inzake diensten van algemeen belang hebben onderstreept.</p>
      <p sl="fr">De digitale strategie van de Europese Unie vormt mijns inziens een essentiële factor voor deze nieuwe economie. Wij moeten meer erkenning tonen voor de ambitie van de Commissie op dit punt.</p>
      <p sl="fr">Wat burgerschap betreft moet de Unie de burgers weer centraal stellen in de Europese integratie en de verhoging van de financiële middelen mag niet enkel zijn toegespitst op veiligheidsaspecten, en met name op het beheer van migratiestromen.</p>
      <p sl="fr">Mijnheer de Voorzitter, tot slot wil ik zeggen dat dit werkprogramma voor 2011 in wezen een voorbeeld moet zijn van een beleid waarmee op positieve wijze kan worden ingespeeld op de verleiding in al onze lidstaten om in de schulp te kruipen. Ik denk dat de Commissie in staat is om het over een andere boeg te gooien. Zij kan rekenen op het Parlement, dat voorstellen kan doen en haar zal steunen als zij meer ambitie toont.</p>
    </intervention>
    <intervention id="2-483" speaker_id="1263" name="Elmar Brok" is_mep="True" mode="spoken">
      <p sl="de">Mijnheer de Voorzitter, mijnheer Barroso, ik zou graag even in willen gaan op drie onderwerpen. Ten eerste ben ik van mening dat de Commissie, die een speciale verantwoordelijkheid draagt op het gebied van buitenlandse betrekkingen, voor het Oostelijk Partnerschap meer visie aan de dag moet leggen dan zij nu doet. Ze zou moeten eisen dat er een multilaterale relatie ontstaat tussen de leden van het Oostelijk Partnerschap. Met name mogen we de strategische waarde van dit Oostelijk Partnerschap niet alleen meten aan de gevolgen voor de energievoorziening. Dat is in ons eigen belang, en dat is een belangrijk punt.</p>
      <p sl="de">Ten tweede weet ik niet hoe het zit met de structuurfondsen voor andere sectoren, maar bij het financieel beheer van de programma's voor externe betrekkingen zijn de vertragingen onaanvaardbaar. Voor het geld wordt uitgekeerd is het eigenlijke politieke doel al een jaar lang achterhaald. Dat hebben we gezien bij de programma's voor het Midden-Oosten, dat hebben we gezien bij het Oostelijk Partnerschap, maar ook in allerlei andere sectoren. Ik weet wel dat dit ook iets met het Parlement te maken heeft, en met het Financieel Reglement van de Europese Unie, en dat we na de evenementen in verband met de Commissie Santer ruim tien jaar geleden voorzichtig moeten zijn, maar als we al dat geld werkelijk productief willen gebruiken en willen voorkomen dat het alleen een ballasteffect heeft of altijd te laat komt, omdat de trein dan al in een andere richting vertrokken is, als we werkelijk onze belangen willen behartigen, dan moet de Commissie een nieuwe manier bedenken om de besluitvorming bij het uitwerken en uitvoeren van de programma's alsmede bij de uitbetaling van het geld hiervoor sneller te laten verlopen.</p>
      <p sl="de">Ten derde wil ik de commissaris erop wijzen dat de kwestie van de Trans-Atlantische Economische Raad en de economische betrekkingen met de VS, niet alleen het economische belang daarvan maar ook het strategische belang, er in het document van de Commissie volgens mij een beetje bekaaid van af komt.</p>
    </intervention>
    <intervention id="2-484" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">De Europese burger verwacht dat de Europese instellingen zich in 2011 concentreren op het creëren van nieuwe arbeidsplaatsen en een sociaal Europa.</p>
      <p sl="ro">Als ondervoorzitter van de Commissie vervoer en toerisme vind ik het spijtig dat u het Witboek over de toekomst van het Europees vervoerbeleid hebt uitgesteld tot 2011. Dit document is essentieel voor het financiële toekomstperspectief en voor de toekomst van het cohesiebeleid, waarover de discussie al is begonnen.</p>
      <p sl="ro">In het werkprogramma voor 2011 onderstreep ik het belang van de wetgevingsinitiatieven met betrekking tot: de bescherming van persoonsgegevens, de verbetering van informatie- en netwerkbeveiliging door middel van normen en aanbevelingen voor overheidsopdrachten, elektronische handtekeningen en wederzijdse erkenning van mechanismen voor elektronische identificatie en authenticatie. Deze initiatieven zijn absoluut noodzakelijk voor het uitvoeren van de digitale agenda en voor het realiseren van de interne markt in onder meer de dienstensector.</p>
      <p sl="ro">Daarnaast wachten wij met belangstelling op het wetgevingsinitiatief met betrekking tot intelligente energienetwerken. Deze netwerken zijn nodig voor zowel de overstap naar hernieuwbare energiebronnen, waar de lidstaten de afgelopen jaren fors in hebben geïnvesteerd, als voor de voorbereiding van de nodige infrastructuur voor elektrische voertuigen.</p>
      <p sl="ro">Als afsluiting wil ik zeggen dat de digitale agenda en de energie-efficiëntie, gebieden die bijdragen aan nieuwe arbeidsplaatsen maar ook aan het concurrentievermogen van de Europese Unie, samen met het sociale Europa onze prioriteiten voor 2011 moeten vormen.</p>
    </intervention>
    <intervention id="2-485" speaker_id="28219" name="Daniel Caspary" is_mep="True" mode="spoken">
      <p sl="de">Mijnheer de Voorzitter, mijnheer Barroso, de Commissie heeft voor 2011 een ongelofelijk uitvoerig programma opgesteld, en ik moet zeggen dat ik graag had gehad dat de prioterisering beter was geweest.</p>
      <p sl="de">Intussen hebben we ongeveer 30 directoraten-generaal en 26 commissarissen, en ik denk niet dat ieder directoraat-generaal en iedere commissaris zijn bestaansrecht moet aantonen door veel wetgevingsvoorstellen voor te leggen. Ik ben er absoluut van overtuigd dat het voor Europa soms goed zou zijn als we echte prioriteiten zouden vastleggen, als we ons zouden beperken tot wat essentieel is. Europa is niet sterk wanneer het zich met zo veel mogelijk onderwerpen bezig houdt, maar wanneer het voor belangrijke kwesties af en toe wat meer de tijd neemt.</p>
      <p sl="de">Ik zou met name een aantal punten in verband met het buitenlands beleid willen noemen, dat ik als coördinator voor mijn fractie volg. Ik zou blij zijn als we echte vooruitgang zouden boeken bij de trans-Atlantische betrekkingen. Elmar Brok is daar al op ingegaan. De Trans-Atlantische Economische Raad staat al sinds jaren weer op de agenda, maar echte successen hebben we helaas nog niet geboekt. Wanneer we bekijken hoe de wereld tegenwoordig verandert, hoe de economische macht verschuift naar andere regio's in andere werelddelen, dan is wel duidelijk dat we absoluut veel nauwer moeten samenwerken met de Amerikanen.</p>
      <p sl="de">Ik zou het waarderen als de Commissie bij haar werk altijd rekening zou houden met het feit dat het Europees Parlement sinds de inwerkingtreding van het Verdrag van Lissabon medewetgever is voor de buitenlandse handel. Beide partijen, het Parlement en de Commissie, zullen juist op het gebied van de buitenlandse handel moeten leren hoe ze met elkaar om moeten gaan, en hoe ze samen wetsteksten moeten uitwerken. Ik hoop werkelijk dat de Commissie hier alle aandacht aan zal besteden, en vooral alle tijd zal nemen voor de dialoog en voor transparante, gezamenlijke activiteiten.</p>
    </intervention>
    <intervention id="2-486" speaker_id="28112" name="Gay Mitchell" is_mep="True" mode="spoken">
      <p sl="ga">Mijnheer de Voorzitter, om te beginnen ben ik blij met de inspanningen die de Commissie heeft verricht om vooruitgang te boeken met deze agenda. De Europese Unie stelt alles in het werk om deze economische crisis te beëindigen. Maar bij alles wat er al gedaan is en nog gedaan moet worden, mogen we de mensen in de derde wereld niet vergeten.</p>
      <p sl="en">Mijnheer de Voorzitter, als medecoördinator van de PPE in de Commissie ontwikkelingssamenwerking wil ik graag zeggen dat het absoluut schokkend is te moeten beseffen dat, nadat we hadden afgesproken 0,7 procent van het BNP toe te zeggen als hulp voor de ontwikkelingsgebieden, die begroting de allereerste begroting – of toch zeker een van de eerste begrotingen – is waarop wordt gekort elke keer dat er sprake is van financiële bezuinigingen in onze lidstaten. Net als iedereen begrijp ook ik dat wanneer het BNI daalt, deze bijdrage ook zal dalen. Het klopt echter niet dat de bijdrage eerst als percentage van het BNI daalt en vervolgens nog eens wordt verlaagd.</p>
      <p sl="en">Ik wil de Commissie vragen om zo kort na de top over de millenniumdoelstellingen voor ontwikkeling in New York, alles te doen wat in haar macht ligt om ervoor te zorgen dat lidstaten hun beloftes nakomen. We vragen hen niet om hun bijdragen niet te verlagen. We vragen hen hun bijdragen als percentage van hun verlaagde BNI niet nog verder te verlagen.</p>
    </intervention>
    <intervention id="2-488" speaker_id="28120" name="Simon Busuttil" is_mep="True" mode="spoken">
      <p sl="mt">Mijnheer de Voorzitter, ik wil alleen maar even zeggen dat het vanwege de huidige economische omstandigheden voor de hand ligt om ons op het economische aspect te focussen. Maar Europa wordt niet alleen gevormd door de Europese markt maar ook door de Europese burgers. We moeten daarom verdergaan met de tenuitvoerlegging van het Programma van Stockholm, want aan de hand van het Programma van Stockholm – waarover we onlangs overeenstemming hebben bereikt – kunnen we een Europa voor onze burgers creëren.</p>
      <p sl="mt">Wat we volgend jaar concreet nodig hebben is een verdere ontwikkeling om het terrorisme te bestrijden en de algemene veiligheid voor onze burgers te waarborgen, want onze burgers vragen de Europese Unie om meer veiligheid. We moeten onze strijd tegen de georganiseerde misdaad opvoeren, met name op het gebied van corruptie. Bovendien moeten we de rechten van onze burgers versterken, bijvoorbeeld om slachtoffers van misdrijven te beschermen. Tot slot moeten we tot een gemeenschappelijk asiel- en immigratiebeleid komen op basis van het beginsel van solidariteit. Dank u wel.</p>
    </intervention>
    <intervention id="2-489" speaker_id="96680" name="Zigmantas Balčytis" is_mep="True" mode="spoken">
      <p sl="lt">Mijnheer de Voorzitter, het lijkt de Commissie in haar werkprogramma voor 2011 niet te ontbreken aan ambitie. Ik hoop dat dit document een basisdocument zal worden voor de toekomst en voor een concurrerender, hechter en welvarender Europa.</p>
      <p sl="lt">Er zijn in het verleden echter al vele ambitieuze documenten en plannen geweest, en die zijn lang niet allemaal ten uitvoer gelegd. Ik weet nog maar al te goed hoe de landen die nu een zware financiële crisis doormaken, een paar jaar geleden nog ten voorbeeld werden gesteld voor het te voeren financieel en economisch beleid. Nu zijn de kaarten echter heel anders komen te liggen.</p>
      <p sl="lt">Ik ben dan ook zonder meer voor meer toezicht op de financiële markt, de vorming van een gemeenschappelijke energiemarkt en de uitwerking van beginselen voor een sterkere integratie van landen in onze economie. Alleen zo kunnen we ervoor zorgen dat de Europese Unie in de toekomst concurrerender wordt en dat onze burgers betere banen en lonen kunnen krijgen.</p>
    </intervention>
    <intervention id="2-490" speaker_id="96749" name="Andrew Henry William Brons" is_mep="True" mode="spoken">
      <p sl="en">Mijnheer de Voorzitter, bij het lezen van het werkprogramma voor 2011 van de Commissie valt één belangrijk punt op: de crisis wordt gebruikt om meer macht voor de Commissie te grijpen. Coördinatie van het economisch en financieel beleid, breder en uitgebreider toezicht op het financieel beleid, betere coördinatie van het macro-economisch beleid en, nog beangstigender, nieuwe handhavingsmechanismen. We hebben gehoord dat dit zal leiden tot slimme, duurzame en alomvattende groei, maar als we kijken naar het EU 2020-document van de Commissie, zien we dat dit ontwapenend eerlijk is: 23 miljoen werklozen en een daling van het BBP met 4 procent in 2009. Zolang we de globalisme blijven omarmen, zullen we er niet in slagen onszelf uit te crisis te halen.</p>
      <p sl="en">In het 2020-document wordt vermeld dat er lidstaten zijn die tot de meest innovatieve landen ter wereld behoren, maar als opkomende economieën met lage lonen ongestraft uitvindingen kunnen stelen, zal innovatie ons niet helpen. We moeten onze economieën beschermen tegen economieën die worden gekenmerkt door piraterij en slavenarbeid. In het 2020-document worden de Europese burgers omschreven als getalenteerd en creatief; wellicht moeten we een demografisch beleid volgen waarin die talenten worden gekoesterd en beschermd, en waarin die creativiteit behouden blijft.</p>
    </intervention>
    <intervention id="2-491" speaker_id="96785" name="Lena Kolarska-Bobińska" is_mep="True" mode="spoken">
      <p sl="pl">Mijnheer de Voorzitter, het werkprogramma van de Commissie is ambitieus, maar ik denk dat er één ding in ontbreekt: ik zou graag zien dat de Commissie meer nadruk legde op de implementatie van reeds bestaande regelgeving, wetten, strategieën en beleid. We werken nieuwe strategieën uit en stellen nieuwe documenten op, maar een heleboel zaken worden eenvoudigweg niet uitgevoerd, vooral op het gebied van energie. Ik vind daarom dat dit een apart, speciaal onderdeel van het werk van de Commissie moet zijn. Als de Commissie er niet voor zorgt dat wetten die al zijn aangenomen ook worden uitgevoerd, zal ze gewoon niet erg geloofwaardig zijn en haar legitimiteit verliezen. Zo hebben we ook grote financiële problemen in Europa laten ontstaan: door de criteria van Maastricht niet in acht te nemen. Veel landen begonnen deze beetje bij beetje te negeren of te overtreden, en nu hebben we enorme problemen. Dit mag dan misschien minder indrukwekkend zijn, of er op papier niet zo goed uitzien, maar ik vind het van cruciaal belang voor het werk van de Commissie.</p>
    </intervention>
    <intervention id="2-492" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">Mijnheer de Voorzitter, hoewel de Commissie van plan was om zo gauw mogelijk weer te beginnen met het scheppen van banen, bevat het werkprogramma van de Commissie voor 2011 wat betreft werkgelegenheid en sociale zaken helaas geen concrete voorstellen voor het scheppen van nieuwe en hoogwaardige arbeidsplaatsen. De Commissie komt weer met dezelfde wetgevingsvoorstellen voor de terbeschikkingstelling van werknemers en arbeidstijd als in het werkprogramma voor het afgelopen jaar en belooft plechtig om de rechten van migrerende werknemers in de gehele Europese Unie te verbeteren.</p>
      <p sl="lt">Maar dat is toch echt niet voldoende. Er loopt een fundamenteel debat over de toekomst van de pensioenen in de Europese Unie en een van de voorstellen is om de pensioenleeftijd op te trekken, maar de Commissie doet geen concrete voorstellen voor de werkgelegenheid van ouderen. Ten tweede heeft de economische en financiële crisis een aanzienlijke groei van zwartwerk en de informele economie meegebracht. Het ontbreekt echt aan concrete voorstellen voor een gemeenschappelijke aanpak van deze kwaal.</p>
      <p sl="lt">Ten derde hoop ik echt dat de Commissie om de armoede te bestrijden en het aantal in armoede levende mensen in de Europese Unie daadwerkelijk omlaag te brengen, zo spoedig mogelijk met een richtlijn komt inzake minimuminkomen.</p>
    </intervention>
    <intervention id="2-493" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, bij het opstellen van het werkprogramma wordt er altijd uitgegaan van enerzijds continuïteit en anderzijds verandering. In welke mate, en wat zal het verband tussen beide zijn in 2011? Het staat buiten kijf dat het werk voor het beëindigen van de crisis, het verbeteren van de economische groei en het scheppen van banen moet worden voortgezet. Onze doelstellingen voor 2011 zijn dan ook vastgesteld. Het aantal strategieën dat we hebben aangenomen is toereikend.</p>
      <p sl="pl">We moeten de hervormingen op het gebied van economisch bestuur echter verder uitdiepen. Dat is te zien in het Monti-verslag op het gebied van essentiële maatregelen voor de interne markt. We moeten op vergelijkbare wijze optreden bij de hervorming van de financiële instellingen en het toezicht daarop. 2011 moet het jaar worden waarin de genomen maatregelen worden uitgevoerd en het jaar waarin de nieuwe organen operationeel worden.</p>
      <p sl="pl">Een verbetering van het concurrentievermogen bereiken we vooral door een verbetering van de efficiency, met behulp van innovatieve en moderne methoden. Tot slot is daarnaast ook het werken aan de doelstellingen en de meerjarig financiële kaders voor 2014-2020 een belangrijke taak. Daarbij moeten we ons concentreren op een betere economische integratie in de toekomst.</p>
    </intervention>
    <intervention id="2-494" speaker_id="96655" name="Monika Smolková" is_mep="True" mode="spoken">
      <p sl="sk">Mijnheer de Voorzitter, het voorliggende werkprogramma is ambitieus. Het betreft de gebieden die zullen bijdragen tot de verwezenlijking van de EU 2020-strategie. Er wordt hierin veel gezegd, maar ik heb vragen over wat niet is gezegd of niet helemaal is gezegd. Concreet: hoe wil de Commissie voorrang geven aan een snellere aanneming van urgente voorstellen? Ik leg de nadruk op een snellere aanneming, want we weten allemaal hoe traag de Europese wetgevingsprocedures zijn.</p>
      <p sl="sk">Verder wil ik vragen naar de samenwerking tussen de Commissie, het Europees Parlement en de Raad die aan het eind van het programma wordt benadrukt. Mijn vraag luidt: denkt u dat er constructieve samenwerking met de Raad mogelijk is zonder dat mevrouw Merkel en de heer Sarkozy bij die samenwerking de anderen overstemmen?</p>
    </intervention>
    <intervention id="2-495" speaker_id="photo_generic" name="Maroš Šefčovič" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, ik wil alle geachte leden bedanken voor hun positieve en vriendelijke woorden over het werkprogramma van de Commissie.</p>
      <p sl="en">Als men alle interventies in ogenschouw neemt, dan stelt men vast dat er een aanzienlijke convergentie bestaat ten aanzien van de doelstellingen die we gezamenlijk willen bereiken. Ik denk dat dit komt doordat het werkprogramma van de Commissie grotendeels onze gezamenlijke inspanning was. De structurele dialoog die we dit jaar hebben geïntroduceerd en de intensieve communicatie tussen commissies en commissarissen hebben echt vruchten afgeworpen. Dit heeft geleid tot een werkprogramma van de Commissie dat de convergerende doelstellingen van het Parlement en de Commissie bevat.</p>
      <p sl="en">Sommigen van u hebben de aandacht gevestigd op het belang van een gepaste tenuitvoerlegging, zodat onze programma's en voorstellen niet enkel op papier zouden staan. Ik begrijp dit verzoek volkomen en daarom spreken we in het werkprogramma van de Commissie ook over monitoring van het lopende werk. Het zal mij een groot genoegen zijn om regelmatig naar dit Parlement te komen om u te informeren over onze vooruitgang en de tenuitvoerlegging van het werkprogramma van de Commissie, zodat we niet slechts één keer per jaar maar regelmatig een debat kunnen voeren over de vooruitgang die we boeken met de verwezenlijking van het werkprogramma van de Commissie.</p>
      <p sl="en">Van de 34 initiatieven die we voor dit jaar hadden beloofd, zullen we er zeker 30 realiseren. Dit is een relatief goede vooruitgang, maar uiteraard zijn we bereid deze kwestie verder met u te bespreken en u regelmatig hierover te informeren.</p>
      <p sl="en">Het doet mij ook deugd dat u er bij ons op aandringt om meer te doen, niet minder - enkele uitzonderingen daargelaten. Dit is natuurlijk een zeer welkome houding van het Parlement jegens de Commissie. Ik ben het eens met al degenen onder u die beweren dat we het beter moeten doen. We moeten niet alleen goed presteren om onze doelstellingen te realiseren, maar moeten ook laten zien dat als we kwalitatief hoogstaand werk verrichten we het resultaat ervan kunnen gebruiken als het beste tegenargument en als het beste instrument in de strijd tegen de euroscepsis in Europa en tegen de geesten uit het verleden, die altijd opduiken in zware tijden: protectionisme, racisme, xenofobie en veel van de verschijnselen die u hier zojuist hebt beschreven. Met goed werk en goede samenwerking kunnen we de strijd met deze geesten uit het verleden aangaan.</p>
      <p sl="en">Het klopt dat we veel moeten investeren in de infrastructuur, maar we weten ook absoluut zeker dat we een moderne infrastructuur nodig hebben. Als we op wereldniveau willen kunnen concurreren en onze voorsprong op de concurrentie willen behouden, moeten we onze infrastructuur vernieuwen. Dit is niet alleen van belang voor onze economische doelstellingen, maar ook voor de vergroening van onze economieën en voor de ontwikkeling van bronefficiënte economieën. Hiervoor moeten we meer dan ooit gebruikmaken van projectgerichte EU-bonds, moeten we meer doen met de EIB en moeten we zoeken naar manieren om in de toekomst meer gebruik te maken van publiek-private partnerschappen. Ook dit zult u terugvinden in ons programma.</p>
      <p sl="en">Ik ben blij met alle opmerkingen over en aandacht voor de interne markt, omdat dit eigenlijk toch wel het belangrijkste kroonjuweel van de EU is. We hebben veel bereikt op het gebied van de interne markt en weten dat we nog meer kunnen bereiken als we heel het potentieel van de interne markt vrijmaken. We moeten de resterende obstakels voor de interne markt uit de weg ruimen, we moeten knelpunten wegnemen en we moeten gebruikmaken van de nieuwe gebieden binnen de economie. Sommigen van u verwezen naar de digitale economie en zeiden hoezeer we het leven in Europa zouden kunnen verbeteren als we meer elektronische diensten, overheden of handel zouden gebruiken. Dit zijn nieuwe gebieden waarop we ons meer moeten begeven.</p>
      <p sl="en">Mario Monti heeft een uitstekend verslag gepresenteerd en Michel Barnier heeft dit verslag gebruikt als basis voor onze reeks voorstellen. We zijn het debat begonnen met de vraag hoe we de Europese interne markt beter, opener en meer concurrerend konden maken, zodat deze nog betere resultaten voor ons oplevert dan nu al het geval is. Laten we dus hieraan meewerken en nagaan welke voorstellen van Michel Barnier de belangrijkste zijn en welke voorstellen een hogere prioriteit verdienen. Ik denk dat we samen een betere en sterkere interne markt kunnen realiseren.</p>
      <p sl="en">Met betrekking tot de administratieve lasten had Günter Verheugen, zoals u weet, een vermindering met 25 procent vóór 2012 in het programma opgenomen. Het doet mij deugd om u te kunnen melden dat de Commissie er zeer hard werkt om deze limiet te doorbreken. We richten ons nu op het halen van een niveau van maar liefst 30 procent, maar willen ook duidelijk stellen dat niet alleen de Commissie resultaten op dit gebied kan leveren. Vaak nemen de administratieve lasten op nationaal niveau toe wanneer Europese wetgeving met allerlei aanvullende bepalingen ten uitvoer wordt gebracht. Op beide niveaus moeten we iets doen aan dit probleem, dus zowel op Europees niveau als op nationaal niveau.</p>
      <p sl="en">Met betrekking tot het belang van de sociale dimensie van de Europese interne markt bent ik het absoluut met u eens. We hebben geleerd van het verleden en zullen voor de terbeschikkingstelling van werknemers, voor de arbeidstijdenrichtlijn en voor de diensten van algemeen belang voorstellen doen waarin deze zeer belangrijke sociale dimensie wordt weerspiegeld, omdat we weten dat de interne markt alleen werkt als deze een draagvlak heeft onder de burgers. Daarom moeten we een solide sociale effectbeoordeling opnemen in de voorstellen die we doen, zodat we weten dat de voorstellen we die wij de burgers bieden, door hen worden geaccepteerd en gesteund.</p>
      <p sl="en">Mevrouw Tzavela heeft een zeer gepassioneerd pleidooi gehouden met betrekking tot een mogelijke kennisvlucht. Ze zei dat we jonge, goed opgeleide Europeanen verliezen omdat deze elders buiten de Europese Unie gaan werken. Soms komt dit omdat er nog obstakels zijn op de Europese arbeidsmarkt, soms komt dit omdat er een gebrek is aan informatie, maar vaak komt dit ook omdat ons onderwijs niet aansluit op de behoeften van de Europese bedrijven. Daarom verheugt het mij dat u over enkele ogenblikken begint met de discussie over het nieuwe vlaggenschipinitiatief.</p>
      <p sl="en">Ik zie dat mijn collega's commissaris Vassiliou en commissaris Andor ook aanwezig zijn. Zij zullen uitleggen hoe wij het graag beter willen doen, hoe we de vaardigheden zodanig kunnen afstemmen op de behoeften dat jonge mensen niet langer werkeloos zijn, maar met hun potentieel kunnen bijdragen aan de Europese economie, waar we vervolgens allemaal van kunnen profiteren.</p>
      <p sl="en">Enkelen van u hebben de nadruk gelegd op het belang van regulering van de financiële markten en het belang van een snelle besluitvorming, evenals op de manieren waarop we dit dienen te bereiken. We hebben al benadrukt dat we in de toekomst moeten werken aan een betere coördinatie tussen het Parlement, de Commissie en de Raad. Dat willen we graag doen in een nieuwe vorm van programma's van de Europese Unie, waarbij we besluiten nemen over de prioriteiten, timing en deadlines, zodat we sneller resultaten kunnen leveren en het wetgevende proces nog verder kunnen versnellen dan momenteel het geval is.</p>
      <p sl="en">Ik kan u garanderen dat we met betrekking tot het meerjarig financieel kader onze uiterste best zullen doen om u een ambitieus project te bieden. We hebben uw hulp nodig om op alle niveaus – in de media, aan het nationale publiek – uit te leggen wat de proporties van dit debat zijn, hoeveel we in Europa kunnen bereiken met slechts 1 procent van het BBP, en wat de structuur is van het Europese budget, waarvan bijna 95 procent terug gaat naar de nationale economieën met een hoge toegevoegde waarde van de Europese Unie. Dit debat moet ook plaatsvinden in de nationale hoofdsteden. We moeten praten met de burgers om hen te informeren over de manier waarop deze begroting is gestructureerd, zodat we sterke steun kunnen krijgen voor onze ambitieuze voorstellen.</p>
      <p sl="en">Elmar Brok verwees naar enkele zeer belangrijke terreinen van de externe betrekkingen – het Oosters Partnerschap, het uitbreidingsproces – waar we aan beide zijden moeten werken aan onze geloofwaardigheid. We moeten zeer geloofwaardig zijn in onze onderhandelingen en er streng op toezien dat de kandidaat-landen voldoen aan de criteria, maar we moeten ook geloofwaardig zijn in wat we deze kandidaten bieden, zodat er aan beide zijden vertrouwen ontstaat.</p>
      <p sl="en">De Verenigde Staten zijn een zeer belangrijke partner en als we erin slagen enkele barrières voor onderlinge handel weg te nemen, zou dit enorme voordelen bieden. Ik ben het er dan ook mee eens dat we ons op dit gebied harder moeten inspannen.</p>
      <p sl="en">Wat betreft de handel weet u dat Europa klaar is om te onderhandelen en in beweging te komen, maar we hebben hiervoor partners nodig. We kunnen niet zomaar overeenkomsten sluiten als we er niet zeker van zijn dat de andere partij hier in gelijke mate aan zal voldoen. Ik ben het er echter wel mee eens dat we deze kwestie telkens weer moeten aanpakken, dat we voorstellen moeten doen en moeten zoeken naar nieuwe openingen, omdat wereldwijde handel beslist de wereldwijde economie ten goede zal komen. En dat is precies waar het merendeel van de wereldeconomie momenteel behoefte aan heeft.</p>
      <p sl="en">Tot slot zijn we ons er op het gebied van vrijheid, veiligheid en rechtvaardigheid volledig van bewust dat dit een van de gebieden van het grootste belang en de grootste zorg is voor onze burgers. Daarom hebben we dan ook zo'n groot deel van ons programma hieraan besteed. Ik weet zeker dat mijn collega's, mevrouw Malmström en mevrouw Reding, aandacht zullen besteden aan de aanpak van al deze kwesties, die zowel in dit debat als in de structurele dialoog met hun respectieve commissies aan bod zijn gekomen.</p>
    </intervention>
    <intervention id="2-496" speaker_id="4436" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt in de vergaderperiode van december plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-796" speaker_id="96706" name="João Ferreira" is_mep="True" mode="written">
      <p sl="pt">Het werkprogramma van de Commissie voor 2011 is duidelijk een op continuïteit gericht programma. Onder alle kreten over “slimme, duurzame en inclusieve groei” komen we steeds weer precies dezelfde richtsnoeren tegen als die tot nu toe waren aangehouden en die de oorzaak waren van de scherpe asymmetrie binnen de EU, van de reële divergentie tussen de EU-economieën, de werkloosheid, de ernstige sociale onrechtvaardigheid, de zware crisis en – voor een aantal lidstaten – het vooruitzicht op recessie. De Commissie houdt vast aan de irrationele criteria van het Stabiliteits- en groeipact. Ze wil de liberaliseringen voortzetten en blijft de werkers een ondergeschikte rol toedenken. Opvallend is dat ze aandringt op een nieuw voorstel voor een richtlijn inzake de organisatie van de werktijd. Opvallend is ook dat in dit programma met betrekking tot regulering van de financiële sector wordt beweerd dat het merendeel van de maatregelen voor het vullen van de lacunes die door de crisis evident zijn geworden, reeds voorgesteld is. De Commissie bevestigt daarmee dat de beloften over het afschaffen van belastingparadijzen en financiële derivaten niet zullen worden nagekomen. Verder blijkt dat er nieuwe aanslagen worden gepland op de rechten, vrijheden en garanties van de burgers, waaronder het programma voor de registratie van reizigers. Wij vinden dat heel zorgwekkend en we zullen deze ontwikkelingen goed in de gaten houden.</p>
    </intervention>
    <intervention id="2-497" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">In de mededeling van de Commissie over haar werkprogramma voor 2011 ligt de nadruk op het beëindigen van de crisis en het stimuleren van economische groei. Een van de belangrijke elementen is de virtuele markt, die nog een enorm ontwikkelingspotentieel heeft, maar dan wel op voorwaarde dat er een werkelijke interne markt op internet wordt gecreëerd. Ik dring er in dit verband bij de Commissie met klem op aan dat de Digitale Agenda, die in de mededeling genoemd wordt, volledig wordt uitgevoerd. Ik vind dat het potentieel van de informatietechnologie ook als een uitweg uit de economische crisis moet worden gezien. De ontwikkeling van internethandel, maatregelen op het gebied van intellectuele-eigendomsrechten en het online toegankelijk maken van het culturele erfgoed van Europa, moeten gezien worden als een test van de effectiviteit van de Europese Unie.</p>
      <p sl="pl">Als rapporteur van de Commissie juridische zaken voor betere wetgeving (verslag 2008) wil ik zeggen dat het mij genoegen doet dat de Commissie besloten heeft voorstellen uit mijn verslag over te nemen in het werkprogramma voor komend jaar. Ik denk daarbij aan de grotere nadruk op een “ex-post”-evaluatie van Europese wetgeving en de verlenging van de periode van openbare raadpleging voor nieuwe voorstellen van 8 naar 12 weken.</p>
    </intervention>
    <intervention id="2-795" speaker_id="96832" name="Kinga Göncz" is_mep="True" mode="written">
      <p sl="nl">Ik verwelkom het dat de Commissie met een inhoudelijk werkprogramma het nieuwe jaar ingaat. We zijn er tegenwoordig getuige van dat we door de snel veranderende economische-, financiële- en internationale politieke omstandigheden vrijwel elke week onze plannen moeten bijstellen. Ook daarom vind ik het belangrijk dat we het werkprogramma van de Commissie het komende jaar meermalen doorkijken en bijwerken.</p>
      <p sl="nl">Ik ben blij dat in het document het creëren van banen als een van de belangrijkste taken voor 2011 wordt genoemd, maar aan de andere kant mis ik wetgevingsinitiatieven op het gebied van werkgelegenheid en sociale zaken. De Commissie heeft zich er eindelijk toe gezet om een Europese kaderstrategie voor de Roma op te stellen, maar ik vind het nodig dat deze wordt vergezeld van wetgevingvoorstellen gericht op integratie en een verbod op discriminatie. De Commissie Barroso heeft bij haar formatie de belofte gedaan dat de indiening van voorstellen in elk geval vooraf zou worden gegaan door een sociale effectbeoordeling, maar daarvan heb ik geen spoor teruggezien in dit werkprogramma. Ik verwacht van de Commissie dat ze vanaf begin 2011 klaar is om burgerinitiatieven met handtekeningen van één miljoen EU-onderdanen te ontvangen en te behandelen. In een tijd van openlijke en heimelijke aanvallen op de persvrijheid en de democratische grondrechten in een aantal lidstaten, vind ik het bijzonder belangrijk dat de Europese Unie als hoedster van de Verdragen, nog meer aandacht besteedt aan regeringsbeslissingen waarmee de onafhankelijkheid van de informatievoorziening, het systeem van checks and balances en de rechtsstaat in gevaar worden gebracht, en dat zij zo nodig maatregelen treft ter bescherming van fundamentele democratische waarden.</p>
    </intervention>
    <intervention id="2-794" speaker_id="23805" name="Zita Gurmai" is_mep="True" mode="written">
      <p sl="en">Als vrouw en politica die zich bezighoudt met gendergelijkheid, ben ik teleurgesteld in het werkprogramma voor 2011 van de Commissie. Vrouwen worden volledig vergeten en uit dit programma gehouden. Ik moest echt mijn best doen om minstens één keer het woord 'vrouw' te vinden … in de bijlage. En zelfs daar citeer ik: "Afhankelijk van de uitkomst van de raadpleging zal de Commissie in 2012 eventueel een wetgevingsvoorstel voor het evenwicht tussen werk en privéleven doen, onder andere over vaderschaps- en zorgverlof”. "Afhankelijk van". "eventueel … doen". "In 2012". Deze zin is afkomstig van een Commissie die in maart in alle haast een leeg zogenaamd vrouwenhandvest opstelde, van een Commissie die het Parlement negeerde toen er moest worden onderhandeld over de nieuwe strategie voor gendergelijkheid, die bovendien niet veel concreter is dan het huidige werkprogramma van de Commissie. We wisten in maart dat het handvest van mevrouw Reding slechts een façade zonder enige substantie was. We hebben herhaaldelijk gevraagd om een sterke wetgevende tekst, maar mevrouw Reding wilde hier niet van horen. Waarom kunnen wij wel een Europa accepteren dat lidstaten sancties oplegt wanneer zij financieel niet voldoen aan de EU-regels en -overeenkomsten, maar kunnen wij geen Europa accepteren dat lidstaten sancties oplegt wanneer zij gendergelijkheid negeren en regeringen samenstellen met weinig of geen vrouwelijke ministers?</p>
    </intervention>
    <intervention id="2-498" speaker_id="96714" name="Jiří Havel" is_mep="True" mode="written">
      <p sl="cs">Het hoeft geen verbazing te wekken dat de drie lidstaten die de onderhandelingen over de begroting om zeep hebben geholpen nettobetalers zijn en een korting genieten. Inderdaad, Groot-Brittannië is weer met haar obligate strijd om haar korting begonnen. De voorwendselen van de begrotingbedervers zijn flinterdun. Het is juist in tijden van crisis volstrekt onverantwoord om de flexibiliteit van de begroting te verminderen. Crisissituaties vragen juist om meer flexibiliteit. Ook de afwijzing van het debat met het Parlement over de nieuwe middelen ter financiering van de EU-begroting overeenkomstig het Verdrag van Lissabon en de weigering om in dialoog te treden over het meerjarig financieel kader zijn slechts nog een bleke karikatuur van de ooit zo gewaardeerde Britse humor.</p>
    </intervention>
    <intervention id="2-499" speaker_id="96789" name="Joanna Senyszyn" is_mep="True" mode="written">
      <p sl="pl">In het werkprogramma van de Commissie voor 2011 moet een voorstel worden opgenomen voor een richtlijn inzake bestrijding van geweld tegen vrouwen en een EU-programma voor de financiering van sport. De Commissie heeft dit toegezegd. Het is tijd dat het dan ook gebeurt. Geweld tegen vrouwen is momenteel de ernstigste uiting van discriminatie van vrouwen en het is een schending van de mensenrechten. Van de vrouwen in Europa is wel 45 procent – dat zijn 100 miljoen vrouwen – ooit slachtoffer geweest van seksueel geweld. Tussen de 1 en 2 miljoen Europese vrouwen hebben dagelijks met geweld te maken. Het uitblijven van een ontwerprichtlijn op dit gebied valt op geen enkele manier te rechtvaardigen.</p>
      <p sl="pl">Ik wil ook aandacht vragen voor sport. Sport behoort sinds de inwerkingtreding van het Verdrag van Lissabon tot de bevoegdheden van de Europese Unie. Weer heeft de Commissie, met een beroep op de beperkte begrotingsmiddelen op nationaal en Europees niveau, de presentatie van een EU-programma op dit gebied uitgesteld. Ik vrees dat er, als we deze houding accepteren, nooit een dergelijk programma zal komen, omdat er altijd andere zaken zullen zijn die belangrijker zijn dan sport. Het bevorderen van lichaamsbeweging brengt echter grote voordelen met zich mee in de vorm van meer gezondheid en welzijn voor Europeanen en grotere efficiëntie en effectiviteit op het werk. Ziektes worden op deze manier teruggedrongen en daarmee ook de kosten van de gezondheidszorg, en ook wordt hiermee sociale uitsluiting bestreden. Ook is het van groot belang dat het potentieel van ouderen op de arbeidsmarkt gebruikt wordt. Ik hoop dat de Commissie deze kwestie, waarover al vele malen gesproken is, zal meenemen in haar toekomstige voorstellen op het gebied van werkgelegenheid en het scheppen van nieuwe banen.</p>
    </intervention>
  </section>
  <section id="creitem39" title="15. Een agenda voor nieuwe vaardigheden en banen (debat)">
    <intervention id="2-502" speaker_id="4436" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over een agenda voor nieuwe vaardigheden en banen.</p>
    </intervention>
    <intervention id="2-503" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Mijnheer de Voorzitter, er zijn momenteel 23 miljoen werklozen in de gehele Europese Unie, wat overeenkomt met een werkloosheidspercentage van circa 10 procent.</p>
      <p sl="en">Deze situatie is het resultaat van de financiële en economische crisis en we worden nu geconfronteerd met de dramatische gevolgen ervan. Deze situatie heeft de Commissie er echter niet van weerhouden ambitieuze doelstellingen voor te stellen in de EU 2020-strategie, en daarnaast heeft de Europese Unie ambitieuze doelstellingen vastgesteld die in de niet al te verre toekomst moeten worden gerealiseerd.</p>
      <p sl="en">Een van onze kerndoelstellingen is een arbeidsparticipatie van 75 procent voor mannen en vrouwen in het jaar 2020, en vandaag heeft de Commissie alweer een vlaggenschipinitiatief aangenomen in het kader van de EU 2020-strategie: Een agenda voor nieuwe vaardigheden en banen, waarin wordt beschreven hoe we van plan zijn vooruitgang te boeken in de richting van volledige werkgelegenheid.</p>
      <p sl="en">Deze agenda is een aanvulling op het vlaggenschipinitiatief 'Jeugd in beweging', dat in september werd aangenomen. Beide initiatieven zouden moeten bijdragen aan de verwezenlijking van onze werkgelegenheids- en onderwijsdoelstellingen voor 2020. Ja, de crisis heeft miljoenen banen weggevaagd. Ja, we worden geconfronteerd met toenemende internationale concurrentie, maar dat is geen excuus om bij de pakken neer te gaan zitten.</p>
      <p sl="en">In tegendeel, het is juist een stimulans om te handelen en onze toekomst vorm te geven. Het scheppen van meer en betere banen ligt in onze handen. Het werkgelegenheidsbeleid is grotendeels een verantwoordelijkheid van de lidstaten, maar als besluitvormers van de EU moeten wij in de Commissie ook ons steentje bijdragen, samen met het Europees Parlement en de sociale partners. We moeten iedereen die kan werken in staat stellen om dit ook daadwerkelijk te doen. We moeten toestaan dat de beroepsbevolking nieuwe ideeën ontwikkelt en nieuwe bedrijven opstart. We moeten waarborgen dat de jongere generatie kan profiteren van het sociale model dat we hebben ontwikkeld. We hebben betere arbeidskwaliteit en werkomstandigheden nodig voor alle werknemers. In de agenda voor nieuwe vaardigheden en banen is sprake van acties op vier gebieden: beter werkende arbeidsmarkten, vaardigheden, kwaliteit van werk en arbeidsomstandigheden, en banen scheppen.</p>
      <p sl="en">De agenda stelt dertien specifieke acties op EU-niveau voor die moeten worden uitgevoerd in samenwerking met de overheden, sociale partners en het maatschappelijk middenveld.</p>
      <p sl="en">In de eerste plaats moeten we zorgen voor beter werkende arbeidsmarkten door hervormingen uit te voeren die de benodigde flexibiliteit en zekerheid waarborgen. Een van de lessen die we de afgelopen twee jaar hebben geleerd is dat beleid op het gebied van flexizekerheid heeft bijgedragen aan het doorstaan van de crisis.</p>
      <p sl="en">We stellen nu voor om alle onderdelen van flexizekerheid en de manier waarop deze kan worden verbeterd te bespreken met de lidstaten en de sociale partners, voortbouwend op de gemeenschappelijke EU-principes van flexizekerheid.</p>
      <p sl="en">De agenda is gericht op flexibele maar betrouwbare contractuele regelingen, een alomvattend levenslang leren, een actief arbeidsmarktbeleid en moderne socialezekerheidsstelsels.</p>
      <p sl="en">Er zijn sterk gesegmenteerde arbeidsmarkten in de EU, waarop werknemers met vaste, zekere contracten bestaan naast – en soms zelfs op dezelfde werkvloer samenwerken met en hetzelfde werk verrichten als –werknemers die een tijdelijk contract hebben met weinig sociale zekerheden en nagenoeg geen vooruitzichten op een vaste baan.</p>
      <p sl="en">Om de situatie te verbeteren en bestaande ongelijkheden te beperken zou, volgens de vandaag goedgekeurde agenda, een mogelijke weg voor discussie de uitbreiding van het gebruik van contracten voor onbepaalde tijd zijn. Deze contracten zouden dan voor alle werknemers voorzien in een voldoende lange proefperiode en een geleidelijke toename van rechten op bescherming, toegang tot opleiding, levenslang leren en loopbaanbegeleiding.</p>
      <p sl="en">Na verloop van tijd zouden de werknemers hierdoor volledige rechten verkrijgen en zouden bedrijven voldoende maar minder wordende flexibiliteit hebben tijdens de proefperiode, waardoor de belemmeringen worden weggenomen die werkgevers er vaak van weerhouden om nieuwe medewerkers voor de lange termijn aan te nemen.</p>
      <p sl="en">In de tweede plaats moeten we de mensen voorzien van de juiste vaardigheden voor de banen die momenteel en in de toekomst beschikbaar zijn op de arbeidsmarkt. We weten dat er zelfs op dit moment werkgevers zijn die moeite hebben om vacatures te vullen, omdat ze geen mensen met de juiste vaardigheden kunnen vinden.</p>
      <p sl="en">Hieruit blijkt niet alleen dat we meer vaardigheden en de juiste vaardigheden nodig hebben, maar ook dat er op de Europese arbeidsmarkt nog steeds wanverhoudingen bestaan tussen de beschikbare vaardigheden en de behoeften.</p>
      <p sl="en">In de nabije toekomst zou er zelfs een nog ernstiger tekort aan werknemers kunnen ontstaan dan momenteel al het geval is – ICT´ers, artsen, verpleegsters, onderzoekers, plus personen met groene vaardigheden om ons in de richting van een groenere economie te sturen.</p>
      <p sl="en">Met de agenda voor nieuwe vaardigheden en banen worden in dit opzicht praktische instrumenten voorgesteld. We zullen meer transparantie brengen in de behoefte aan vaardigheden en een betere afstemming van vraag en aanbod bevorderen, namelijk door middel van het EU-vaardighedenpanorama, waarmee eenvoudiger kan worden vastgesteld zien welke vaardigheden nu en in de toekomst het meest nodig zijn. Commissaris Vassiliou kan u meer hierover vertellen. Wat duidelijk is, is dat we nauw moeten samenwerken met alle belanghebbenden om de kloof tussen onderwijs en opleiding enerzijds en de arbeidsmarkt anderzijds te overbruggen.</p>
      <p sl="en">In de derde plaats stellen we voor de kwaliteit van het werk te verbeteren en betere arbeidsomstandigheden te waarborgen. De EU heeft zeer ambitieuze wetgeving op dit gebied, die nu opnieuw moet worden bekeken. Ervaringen met de tenuitvoerlegging ervan maken duidelijk waar en wanneer er ruimte voor verbetering is. We moeten ervoor zorgen dat de wetgeving beter werkt, dat deze in lijn is met nieuwe werkpatronen en nieuwe technologieën, en dat deze beter begrijpbaar en toepasbaar wordt voor mensen en bedrijven.</p>
      <p sl="en">In de praktijk stellen we voor de richtlijn betreffende de arbeidstijd opnieuw te bekijken en een wetgevingsvoorstel te doen dat gericht is op een verbetering van de tenuitvoerlegging van de richtlijn betreffende de terbeschikkingstelling van werknemers. Ook zullen we voorstellen doen op het gebied van veiligheid en gezondheid op het werk.</p>
      <p sl="en">Naast de herziening van de EU-wetgeving doen we met de agenda voor nieuwe vaardigheden en banen tevens voorstellen voor een geïntegreerde benadering die zogenaamde zachte wetgeving omvat, van gedragscodes en aanbevelingen tot uitvoeringsrichtsnoeren, benchmarking en uitwisseling van goede praktijken.</p>
      <p sl="en">Ik verheug mij zeer op de bespreking van deze zaken met u en heb er alle vertrouwen in dat we samen met het Europees Parlement, de lidstaten en de sociale partners deze zaken kunnen verbeteren.</p>
      <p sl="en">Tot slot moeten wij er natuurlijk voor zorgen dat er meer banen komen. We moeten banen scheppen om te kunnen groeien, maar er zijn nog te veel obstakels. We stellen voor om de kadervoorwaarden voor het scheppen van banen te verbeteren, met name in dynamische, O&amp;O-intensieve sectoren. Dit kan worden gedaan door de administratieve lasten en de belasting op arbeid te verlagen en ondernemers te helpen.</p>
      <p sl="en">Ook stellen we voor actie te ondernemen om ondernemerschap te bevorderen en steun te bieden aan mensen die een eigen zaak willen oprichten of dit onlangs hebben gedaan.</p>
      <p sl="en">In dat opzicht kan niet vaak genoeg gewezen worden op het belang van de nieuwe microfinancieringsfaciliteit als instrument om mensen te helpen een eigen bedrijf op te richten. Er is meer dan genoeg talent in de Europese Unie. Laten we ervoor zorgen dat de ideeën en innovaties om ons heen leiden tot hoogwaardige banen.</p>
      <p sl="en">De Commissie heeft vandaag duidelijk gemaakt waar haar prioriteiten liggen als het erom gaat vooruitgang te boeken in de richting van volledige werkgelegenheid. De agenda voor nieuwe vaardigheden en banen kan een echt verschil maken als we allemaal samenwerken. Ik verzoek u allen om eraan bij te dragen dat wij vooruitgang kunnen boeken bij onze inspanningen voor volledige werkgelegenheid in Europa.</p>
    </intervention>
    <intervention id="2-504" speaker_id="photo_generic" name="Androulla Vassiliou" is_mep="True" mode="spoken">
      <p sl="en">lid van de Commissie . − Mijnheer de Voorzitter, het verheugt mij zeer om samen met commissaris Andor dit nieuwe vlaggenschipinitiatief ´Een agenda voor nieuwe vaardigheden en banen´ te mogen presenteren. Beter onderwijs en opleiding zijn van essentieel belang om mensen uit te rusten met de vaardigheden die ze nodig hebben om werk te vinden, aan het werk te blijven en zich voor te bereiden op de banen van de toekomst.</p>
      <p sl="en">Dat is de reden waarom we moeten investeren in mensen en in hun vermogen om te innoveren, om nieuwe ondernemingen en nieuwe banen te scheppen. Zonder een aanzienlijke en duurzame investering in een hoog niveau van vaardigheden en onderwijs zullen onze economieën niet gemakkelijk snel uit de crisis komen. Vaardigheden vormen de kern van de EU 2020-strategie voor slimme, duurzame en inclusieve groei. Dat is de reden waarom de twee vlaggenschipinitiatieven ´Jeugd in beweging´ en ´Een agenda voor nieuwe vaardigheden en banen´ belangrijke onderwijs- en opleidingsdimensies maar ook werkgelegenheidsdimensies hebben.</p>
      <p sl="en">Vandaag willen we met dit initiatief nadenken over hoe onderwijs en opleiding ertoe kunnen bijdragen dat we in 2020 een arbeidsparticipatiegraad van 75 procent hebben bereikt. De door hooggeschoolden bezette banen zullen tot 2020 naar verwachting met 16 miljoen toenemen, terwijl de door laaggeschoolden bezette banen in dezelfde periode met ongeveer 12 miljoen zullen afnemen. Meer dan 80 miljoen volwassenen in Europa worden gehinderd door ernstige tekortkomingen in hun basisvaardigheden. Er is daarom dringend actie nodig, in het bijzonder aan de onderwijskant.</p>
      <p sl="en">Ten eerste moeten we inzien dat een leven lang leren een van de cruciale pijlers is van flexibele zekerheidsstrategieën, als wij ervoor willen zorgen dat onze arbeidsmarkt beter functioneert, zoals commissaris Andor zei. We zijn het allemaal eens over de diagnose. Vaardigheden kunnen overgangen in de arbeidsmarkt veiligstellen en verbeteren, maar een leven lang leren is in Europa nog geen realiteit. Het verbeteren van zijn of haar vaardigheden zou geen luxe voor hooggeschoolden mogen zijn. Het is een noodzaak voor iedereen. Laaggeschoolden hebben in alle lidstaten zeer weinig kansen om aan voortdurende scholing deel te nemen. Dit zou met de gezamenlijke inspanning van alle partners, regeringen, werkgevers en burgers moeten veranderen.</p>
      <p sl="en">Ten tweede moeten we mensen met de juiste vaardigheden voor een baan uitrusten. Europa moet niet alleen de vaardigheden verbeteren van degenen die zich reeds op de arbeidsmarkt bevinden, maar er ook voor zorgen dat men vanaf het begin de juiste mix van vaardigheden meekrijgt om zich aan de snelveranderende maatschappij te kunnen aanpassen en zich verder te kunnen ontwikkelen. We moeten in de eerste plaats de vaardigheden die op de arbeidsmarkt nodig zullen zijn beter voorspellen. Met dat doel voor ogen zullen we een EU-vaardighedenpanorama presenteren dat ons niet alleen zegt welke vaardigheden werkgevers op dit moment zoeken, maar ook voorspelt welke vaardigheden er in de toekomst nodig zullen zijn. Om onze jongeren op de arbeidsmarkt voor te bereiden en hen in staat te stellen zich aan te passen en te werken in banen die misschien nog niet eens bestaan, moeten we ons richten op onderwijssystemen die de juiste mix van vaardigheden leveren. Er zou specifiek de nadruk moeten worden gelegd op basisvaardigheden op het gebied van lezen, wiskunde en natuurkunde.</p>
      <p sl="en">Het is van het allerhoogste belang om vooral lage onderwijsprestaties en schooluitval te bestrijden. Dat is de reden waarom ik heb besloten om in januari een werkgroep op hoog niveau over lees- en schrijfvaardigheid te lanceren. Als we bovendien een op kennis gebaseerde maatschappij willen ontwikkelen, dan is het nodig dat onze kinderen beter worden in natuurkunde, wiskunde en technologie. Maar we willen onze inspanningen ook richten op het verwerven van transversale vaardigheden, die van cruciaal belang zijn voor de inzetbaarheid op de arbeidsmarkt: bijvoorbeeld taalvaardigheden, digitale geletterdheid of ondernemerschap en de vaardigheden om initiatieven te nemen. Het is, denk ik, net zo belangrijk dat we ervoor zorgen dat we de competenties ontwikkelen die nodig zijn voor de banen van de toekomst, bijvoorbeeld in hernieuwbare energie, groene bouw, slim vervoer en e-gezondheidszorg, om er maar enkele te noemen.</p>
      <p sl="en">Tot slot, zelfs in tijden van crisis en hoge werkloosheid melden sommige werkgevers dat ze problemen met aanwerving hebben. De agenda roept daarom op tot een betere koppeling van vaardigheden van mensen en banen en een benutting van het potentieel van Europa. Hiertoe zal ik een Europees vaardighedenpaspoort voorstellen, waarmee burgers hun vaardigheden op een duidelijke en vergelijkbare manier kunnen laten vastleggen. We bouwen hierbij voort op het populaire Europass CV. Mijn laatste punt is dat noch onderwijs noch werkgelegenheid alleen de juiste mix van vaardigheden kan brengen.</p>
      <p sl="en">We moeten streven naar nieuwe vormen van samenwerking en partnerschap tussen de onderwijs- en opleidingsinstellingen, het bedrijfsleven en de andere belanghebbenden, waaronder vakbonden en openbare arbeidsbemiddelingsdiensten.</p>
      <p sl="en">Mijnheer de Voorzitter, geachte afgevaardigden, met de EU 2020-strategie hebben we onze doelstellingen en ambities vastgesteld. Nu is het moment gekomen om vorderingen te maken met onze ambities en onze hervormingsstrategie te bepalen. De agenda voor nieuwe vaardigheden en banen verklaart hoe Europa kan bijdragen aan het bereiken van onze doelstellingen. We kunnen uit de crisis komen door een concurrerende, op kennis gebaseerde economie in Europa te ontwikkelen die meer en betere banen in Europa verschaft.</p>
    </intervention>
    <intervention id="2-505" speaker_id="23819" name="Csaba Őry" is_mep="True" mode="spoken">
      <p sl="hu">namens de PPE-Fractie. – Mijnheer de Voorzitter, commissarissen, conform de tradities van het Parlement neigen we ertoe om ons behulpzaam maar kritisch op te stellen ten opzichte van voorstellen, maar nu moet ik zeggen dat ik het zojuist uiteengezette concept ten zeerste verwelkom en steun. Ik ben bijzonder verheugd over de door de commissaris gebruikte definitie van volledige werkgelegenheid als doel: wie dat kan en wil, moet de mogelijkheid krijgen om te werken.</p>
      <p sl="hu">Tevens steun ik de vier belangrijkste prioriteiten: beter functionerende arbeidsmarkten, kwalitatief betere banen, efficiënter beleid bij het creëren van banen en betere arbeidsomstandigheden, ook al beseffen we dat het niet gemakkelijk zal zijn deze doelstellingen te verwezenlijken. We zijn het eens met wat er is gezegd over flexicurity, al moet ik zeggen dat nu echt de tijd is gekomen om in detail te treden. We gebruiken de term vaak, maar hebben uiteenlopende ideeën over de werkelijke betekenis ervan.</p>
      <p sl="hu">Conform de basisbeginselen van betere wetgeving vinden we het noodzakelijk op de veranderende arbeidsverhoudingen te anticiperen. Het is dus gegrond om de arbeidstijdrichtlijn er opnieuw bij te halen, maar ik moet daarbij opmerken dat we wat de detachering van werknemers betreft een nieuwe richtlijn niet nodig vinden. Wel zijn we bereid om te discussiëren over de uitvoering van die richtlijn en over de daarmee opgedane ervaringen en om deze in bepaalde gevallen te wijzigen. Ik wil echter de aandacht vestigen op de regeling van atypische vormen van werk. Dit betekent geheel nieuwe verhoudingen tussen werkgevers en werknemers wat betreft sociale zekerheid en andere voorwaarden, en er zijn duidelijk nog veel hiaten op dit terrein.</p>
      <p sl="hu">De mobiliteit moet worden verbeterd, er moet meer aandacht worden besteed aan de samenwerking tussen overheidsdiensten voor werkgelegenheid en ten slotte, mijnheer de Voorzitter – ik zie dat de tijd voorbijgaat – ben ik het roerend eens met de constatering dat een laagopgeleide bevolking in zekere zin meer kost dan een crisis. We moeten dus, in het belang van iedereen, verder blijven denken over adequate en flexibele opleidingen en de erkenning van de mogelijkheid op formele en informele opleidingen.</p>
    </intervention>
    <intervention id="2-506" speaker_id="96925" name="Sylvana Rapti" is_mep="True" mode="spoken">
      <p sl="el">namens de S&amp;D-Fractie . – Mijnheer de Voorzitter, ik heb met heel veel plezier naar de uiteenzettingen van beide commissarissen geluisterd. In een tijd van crisis, en zelfs hevige crisis, hebben we behoefte aan een visie. Hun verklaringen bieden ons een visie. Ze zijn ambitieus. Ze hebben ons vier doelstellingen gegeven waarvan ik denk dat elke Europese burger ze wil steunen.</p>
      <p sl="el">Maar – altijd is er bij al het mooie een "maar" – ik wil eerst op het vraagstuk van de zekerheid wijzen. Flexibiliteit en zekerheid moeten hand in hand gaan, en naar onze mening moet zekerheid prioriteit hebben. Het vraagstuk van onderwijs en opleiding is heel fundamenteel omdat, zoals commissaris Andor zeer terecht heeft opgemerkt, wij niet alleen behoefte hebben aan nieuwe vaardigheden, maar wij ook oude vaardigheden moeten ombuigen naar waar ze nodig zijn. Er zijn ook ondernemersvraagstukken. Het moet voor jongeren makkelijker worden om een eigen bedrijf te beginnen. Het moet voor ondernemers makkelijker worden om meer personeel in dienst te nemen.</p>
      <p sl="el">Ter afsluiting wijs ik op die heel goede suggestie van commissaris Vassiliou: een Europees vaardigheidspaspoort. Hier moet ik echter onmiddellijk denken aan gedetacheerde werknemers en vraag ik mij het volgende af: als ik een paspoort met uitzonderlijke vaardigheden heb en uit land A kom en in land B ga werken, heb ik dan het probleem van mijn arbeidscontract opgelost? Wij staan aan uw kant; wij zullen uw werk volgen en met u strijden.</p>
    </intervention>
    <intervention id="2-507" speaker_id="28116" name="Marian Harkin" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, commissaris, ik zal op slechts een van uw vier prioriteiten ingaan: een krachtiger beleid om het scheppen van banen en de vraag naar arbeid te bevorderen.</p>
      <p sl="en">Volgens dit document moet het herstel worden gebaseerd op groei die tot nieuwe banen leidt, maar sinds de economische crisis is de economische groei in Europa ongelijk verdeeld en zwak geweest. Als Iers afgevaardigde weet ik maar al te goed dat ons is opgedragen om bezuinigingsmaatregelen door te voeren, en de echte angst is dat daardoor alle kansen op groei in de kiem worden gesmoord.</p>
      <p sl="en">Daarom is mijn vraag: is deze agenda voor nieuwe banen en groei niet van toepassing op Ierland en Griekenland, of sterker nog, op alle landen die deze strenge bezuinigingsmaatregelen moeten doorvoeren? Waar moet de groei vandaan komen en waar moeten bijgevolg de banen vandaan komen?</p>
      <p sl="en">Er staan uitstekende ideeën in dit document; ik wil er niet geringschattend over doen. Een cruciaal idee is hoe we onze investeringen, onderzoek en ontwikkeling en innovatie met het productiesysteem zelf verbinden. Het is absoluut noodzakelijk om de twee aan elkaar te koppelen.</p>
      <p sl="en">De voorstellen om de sociale economie, coöperaties, mutualiteiten en micro-ondernemingen te betrekken bij een duurzame poging om banen op lokaal niveau te scheppen, komen precies op het goede moment en sterker nog, ik geloof dat mobilisatie op lokaal niveau en zonder winstoogmerk door mutualiteiten een drijvende kracht achter duurzame ontwikkeling kan zijn.</p>
      <p sl="en">Door het bevorderen van ondernemerschap krijgen burgers zelf de kans om een echte rol in ons economisch herstel te spelen. Een goede afstemming van vaardigheden op banen is cruciaal, maar ik maak me grote zorgen op vele fronten, commissaris.</p>
      <p sl="en">Verleden week leidde ik een bijeenkomst in het Parlement over sociale insluiting en geestesziekten en een vriendelijke dame uit Oostenrijk zei toen dat politici moeten ophouden met over banen en groei te praten, omdat niemand hen gelooft! Ik weet niet hoe het met u zit, commissaris, maar dat schokte me. Ik zeg niet dat het een wijdverbreid gevoel is, maar het verspreidt zich wel, en daarom denk ik dat onze woorden in daden omgezet moeten worden.</p>
      <p sl="en">Dit heeft echt urgentie en we moeten buiten het geijkte stramien gaan denken. Ja tegen groene banen, digitale banen, maar vergeet de banen bij de mensen in de buurt niet, en zoals ik heb gezegd, het bevorderen van een ethos dat niet op winst is gericht, niet als vervanging maar als tegenwicht voor het door winst gedreven model, dat nu op dit moment de euro en de stabiliteit van de Unie bedreigt.</p>
    </intervention>
    <intervention id="2-508" speaker_id="1933" name="Elisabeth Schroedter" is_mep="True" mode="spoken">
      <p sl="de">namens de Verts/ALE-Fractie. – Mijnheer de Voorzitter, mevrouw Vassiliou, mijnheer Andor, er werd veel verwacht van de agenda voor nieuwe vaardigheden en banen. Daarmee wilden we een impuls geven om de werknemers in Europa voor te bereiden op de economische veranderingen. Omdat we als Parlement in ons resolutie over groene banen al een hele serie ideeën hadden ontwikkeld, hadden we toch echt wel verwacht dat de Commissie die zou oppakken en verder zou ontwikkelen, en dan concrete maatregelen zou voorstellen om door ecologische veranderingen nieuwe banen te creëren, of bestaande banen dusdanig aan te passen dat ze kunnen blijven bestaan. Op die manier zouden we de Europese industriële samenleving ecologiseren, en daarvan zouden de werknemers profiteren. Maar wat doet u? U warmt het oude voorstel van de flexicurity nog eens op. Denkt u nu echt dat deregulering tot nieuwe banen leidt? Hebben we soms niet heel onlangs vastgesteld dat tijdens de crisis juist die onzekere banen wegvallen, en wel als eerste?</p>
      <p sl="de">Ik kan alleen maar zeggen: wanneer u denkt dat een op kennis gebaseerde, duurzame economie kan worden opgebouwd op onzekerheid en slechte werkomstandigheden, dan vergist u zich. Uw motto is: hard werken om arm te blijven; u doet niets voor de welvaart. Armoede en vooruitgang zijn echter een slecht paar. Voor ecologische vooruitgang moeten we een breed offensief voeren voor de opleiding en bijscholing van alle werknemers, vooral voor de laaggeschoolde werknemers. Ik verzoek u om aan uw agenda te blijven werken. Blijf alstublieft niet staan op dit lage niveau.</p>
    </intervention>
    <intervention id="2-509" speaker_id="97198" name="Mara Bizzotto" is_mep="True" mode="spoken">
      <p sl="it">namens de EFD-Fractie . – Mijnheer de Voorzitter, dames en heren, mijn bijdrage is niet het gebruikelijke staaltje eurosceptische retoriek, maar is bedoeld om de EU te stimuleren zich meer te richten op de inhoud dan op de verpakking en om de mooie woorden om te zetten in concrete daden.</p>
      <p sl="it">Na het mislukken van de Lissabonstrategie is Europa met een nieuwe slogan gekomen, 'EU 2020', maar Europa biedt geen enkele innovatieve oplossing voor de werkgelegenheidsproblematiek. De gegevens bevestigen dit: de werkloosheid bedraagt in Europa 9,6 procent en de jeugdwerkloosheid 20,2 procent. In Italië, de op twee na grootste nettobetaler aan de Europese begroting, is de situatie voor jongeren nog slechter, met een jeugdwerkloosheid van 25,9 procent.</p>
      <p sl="it">In het Europa dat ik voor ogen heb wordt geen geld verspild aan reclamecampagnes, maar worden effectieve investeringen gedaan in een opleidingsaanbod waarmee professionals worden klaargestoomd voor de interne markt, die concrete kansen op werk biedt.</p>
      <p sl="it">Tot slot herhaal ik het belang van beroepsopleidingen, die staan voor het beste wat onze landen te bieden hebben. De ambachtssector biedt goede kansen op werk en beschikt over een unieke schat aan kennis die moet worden aangewend om de concurrentiekracht van het Europese systeem te vergroten.</p>
    </intervention>
    <intervention id="2-510" speaker_id="96819" name="Licia Ronzulli" is_mep="True" mode="spoken">
      <p sl="it">Mijnheer de Voorzitter, mijnheer Andor, mevrouw Vassiliou, dames en heren, ons doel is om vast te stellen wat de arbeidsmarkt de komende jaren nodig heeft. Daarom bespreken wij de toekomst van de Europese jongeren, de beroepen en de economieën waar onze gemeenschap in de toekomst op zal steunen.</p>
      <p sl="it">We debatteren al te lang over de vormen van werkgelegenheid die er over tien jaar zullen zijn, over de veranderende beroepskwalificaties en over de vaardigheden waar de Unie behoefte aan heeft. Wij vragen ons steeds af of het huidige onderwijs- en opleidingsaanbod de Europese burgers kan helpen om gemakkelijk een baan te vinden.</p>
      <p sl="it">Ik vraag me af op welke wijze de Commissie nieuwe maatregelen wil treffen om haar doelstellingen te realiseren. Weten we zeker dat we alle behoeften van de jongeren kennen? Weten we zeker dat digitaal afstandsonderwijs de oplossing is, of kunnen we beter onderzoek doen naar nieuwe, meer aansprekende vormen van onderwijs en opleiding? Over slechts zes maanden loopt het in mei gestarte proefproject af, en daarom moeten we nu al de balans opmaken. Halen we hier positieve resultaten mee? Zullen die bemoedigend zijn? We moeten ons richten op het opleiden van jongeren aan de hand van Europees onderwijsbeleid waarmee kan worden ingespeeld op toekomstige behoeften.</p>
      <p sl="it">Kort geleden heb ik een lijst gezien van zaken die ons te doen staan. Om een medische term te gebruiken: ik heb veel diagnoses gehoord, maar weinig behandelingen. We mogen ons niet tevreden stellen met gebakken lucht, maar moeten aan de slag met concrete ideeën, zoals door de EU 2020-strategie wordt voorgeschreven. Dit is de uitdaging die de lidstaten en het bedrijfsleven moeten aangaan, en dit is het beste wat wij onze kinderen kunnen nalaten.</p>
    </intervention>
    <intervention id="2-511" speaker_id="96998" name="Evelyn Regner" is_mep="True" mode="spoken">
      <p sl="de">Mijnheer de Voorzitter, mijnheer Andor, mevrouw Vassiliou, nieuwe vaardigheden voor nieuwe banen: dat is een sleutelconcept. Waarom? Omdat het om de toekomst gaat. Het is niet voldoende wanneer we doormodderen met onze aanpak van de bekende uitdagingen, zoals de demografische ontwikkeling, de economische crisis en dergelijke. We moeten de burgers bijscholen, zodat we hun een kans geven om vorm te geven aan de banen van morgen. Op die manier kunnen ze actief bijdragen tot het opbouwen van een innovatieve economie.</p>
      <p sl="de">Mijnheer de commissaris, u hecht veel waarde aan het sociaal partnerschap. Dat is ook een goede zaak. Ik zou echter verder willen gaan. De Commissie zou meer aandacht moeten besteden aan de werkomstandigheden, aan de lichamelijke, maar vooral ook geestelijke last die een druk arbeidsleven met zich meebrengt. Wat levert het voor de samenleving op wanneer mensen voor een korte periode topprestaties leveren, en daarna heel lang een uitgeput wrak zijn? Niets! Daaraan zouden we aandacht moeten besteden tijdens de systematische toetsing van de wetsteksten van de EU, in plaats van te streven naar "better regulation ".</p>
      <p sl="de">Ik wil nog iets zeggen over de flexizekerheid. Ik ben heel ongelukkig met het voorstel van de Commissie om een soort contracten voor nieuwkomers op de arbeidsmarkt in te voeren, die dan pas geleidelijk aan alle rechten van een werknemer verkrijgen. Het lijkt me wat goedkoop om juist jonge mensen, het goud van onze toekomst, op die manier van het begin af aan klein te houden in hun professionele carrière. Dat betekent toch dat de Commissie de handdoek eigenlijk in de ring werpt, in de strijd tegen onzekere arbeidscontracten? Ik hoop werkelijk dat de Commissie dit nog beter regelt.</p>
    </intervention>
    <intervention id="2-512" speaker_id="96831" name="Jutta Steinruck" is_mep="True" mode="spoken">
      <p sl="de">Mijnheer de Voorzitter, mijnheer Andor, mevrouw Vassiliou, de strijd tegen de werkloosheid is een van onze belangrijkste taken, en de werkgelegenheid een van de belangrijkste doelstellingen. Mevrouw Harkin heeft ook al gezegd dat de mensen in Europa geen concepten willen zien, maar concrete oplossingen. Ik zou u willen bedanken voor uw initiatief. Ik zie heel wat goede ideeën, en de twee collega's uit mijn fractie zijn daar al op ingegaan. Ook ik ben echter van mening dat bepaalde dingen nog beter moeten worden geregeld, want meer flexibiliteit en meer mobiliteit creëren geen enkele nieuwe baan, en wat dat betreft ben ik eens met mevrouw Schroedter. We hebben in Europa goede en zekere banen nodig, en de lidstaten en de bedrijven moeten ervoor zorgen dat het vaste banen zijn, met een loon waar de mensen van kunnen leven. Dat moet weer de regel worden, en daar moeten we op het Europese niveau naar streven. We moeten de juiste keuzes maken.</p>
      <p sl="de">In uw agenda heeft u het over nieuwe vormen van arbeidscontracten, met minder rechten voor nieuwkomers op de arbeidsmarkt. U noemt ze single open contracts . Volgens mij ontstaan daardoor geen nieuwe banen. Uit de ervaring blijkt – en dat heeft de Duitse regering onder leiding van de SPD een paar jaar geleden al vastgesteld – dat het beperken van de rechten van werknemers geen enkele nieuwe baan oplevert. Dat leidt er alleen maar toe dat er in plaats van goede banen onzekere banen ontstaan, en dat kan niet onze toekomst zijn.</p>
    </intervention>
    <intervention id="2-513" speaker_id="96814" name="Elena Băsescu" is_mep="True" mode="spoken">
      <p sl="ro">Dit debat komt zeer gelegen, aangezien het herstel van de Europese economie nog fragiel is en de lidstaten nog geconfronteerd worden met een slechte situatie op de arbeidsmarkt.</p>
      <p sl="ro">Daarom is het nodig dat de Europese samenleving een op kennis gebaseerde samenleving wordt. DE EU moet ervoor zorgen dat vraag en aanbod van werk beter op elkaar worden afgestemd en dat de beroepsbevolking beschikt over de juiste vaardigheden voor het bezetten van de nieuw gecreëerde banen.</p>
      <p sl="ro">Voor wat betreft Roemenië: het meest recente monitoringsverslag van de Commissie heeft uitgewezen dat de arbeidsmarkt zich begin 2010 heeft gestabiliseerd. Toch kan het economisch herstel niet onmiddellijk gepaard gaan met een vermindering van de werkloosheid, en de Roemeense jongeren blijven helaas een van de zwaarst getroffen categorieën. Meer dan 20 procent heeft geen werk.</p>
      <p sl="ro">In dit verband ben ik van mening dat het instrument van de Commissie nuttig is, aangezien een stijging van de deelname van jongeren aan de arbeidsmarkt de belangrijkste doelstelling vormt.</p>
    </intervention>
    <intervention id="2-514" speaker_id="96653" name="Katarína Neveďalová" is_mep="True" mode="spoken">
      <p sl="sk">Mijnheer de Voorzitter, als we het hebben over werkloosheid, moeten we uitdrukkelijk aandacht besteden aan de werkloosheid onder jongeren die twee keer en in sommige landen zelfs vier keer zo hoog als het Europese gemiddelde. Ik ben aanzienlijk meer te spreken over de gepresenteerde agenda dan over de strategie.</p>
      <p sl="sk">We moeten concrete maatregelen nemen voor het creëren van arbeidsplaatsen en een effectief toezicht. Er moet beslist meer worden samengewerkt tussen de nationale ministeries van Arbeid en Onderwijs en er zijn langetermijnstrategieën nodig voor wat de arbeidsmarkt van potentiële werkzoekenden zal eisen, en niet alleen wat de huidige markt eist.</p>
      <p sl="sk">Onderwijs en beroepsopleiding zijn een langdurig proces en daarom moeten we weten waar over tien jaar behoefte aan zal zijn, en niet waaraan nu behoefte is, om de aankomende generatie te steunen. De commissaris sprak over beter onderwijs en investeren in mensen. Daarin ben ik het geheel met haar eens. Alleen door meer te investeren in onderwijs voor jongeren kunnen we een concurrerende generatie creëren en daarmee een betere Europese Unie.</p>
      <p sl="sk">Ik roep de lidstaten van de Europese Unie daarom op: laten we niet bezuinigen op onderwijs en jeugd, maar er in deze zware tijden juist meer in investeren. Elke cent extra voor onderwijs zal zich honderd keer meer uitbetalen in de vorm van een tevreden en sterke aankomende generatie.</p>
    </intervention>
    <intervention id="2-515" speaker_id="96981" name="Franz Obermayr" is_mep="True" mode="spoken">
      <p sl="de">Mijnheer de Voorzitter, het eerste doel van onze maatregelen moet zijn dat we optimaal gebruik maken van het menselijk potentieel in de Unie, en niet dat we zoveel mogelijk immigranten toelaten. Concreet gesproken, moeten we zorgen voor nieuwe, duurzame vaardigheden, uitgaande van de nieuwe vereisten van de arbeidsmarkt. We moeten een offensief voeren voor het bijscholen van de Europese burgers die hun opleiding hebben afgebroken, op school, in het beroepsonderwijs of op de universiteit.</p>
      <p sl="de">Bovendien moeten we stimulansen geven voor bijscholing, herscholing en levenslang leren. Juist omdat de arbeidsmarkt binnenkort, in 2011, geopend wordt voor werknemers uit Oost-Europa, is de EU verplicht om maatregelen te nemen voor de Europese burgers die het hardst worden geraakt door het openen van de arbeidsmarkt. De laagopgeleide werknemers, maar ook zelfstandigen in de dienstensector, zullen daarvan als eerste het slachtoffer worden. Ik verwacht van de Commissie dat deze mensen worden beschermd tegen werkloosheid, loondumping en sociale dumping.</p>
    </intervention>
    <intervention id="2-517" speaker_id="96818" name="Salvatore Iacolino" is_mep="True" mode="spoken">
      <p sl="it">Mijnheer de Voorzitter, mijnheer Andor, mevrouw Vassiliou, dames en heren, het moge duidelijk zijn dat wij alleen maar zeer instemmend kunnen reageren op het feit dat de commissarissen in deze voor de Europese Unie zeer moeilijke tijd de moed en de vastberadenheid hebben getoond om dit initiatief te nemen.</p>
      <p sl="it">Het gaat daarbij om doelgerichter onderwijs, goede opleidingen die gericht zijn op het verwerven van kennis en vaardigheden die van pas komen op de arbeidsmarkt, opleidingen voor jongeren die dagelijks nieuwe kennis moeten vergaren, en om een arbeidsmarkt die behoefte heeft aan nieuwe vaardigheden maar die ook zo goed mogelijk gebruik moet maken van de migratiestromen.</p>
      <p sl="it">De vier doelstellingen zijn bemoedigend, maar de vele instrumenten die de Commissie nu tot haar beschikking heeft moeten absoluut zo goed mogelijk benut worden. We hebben een vooruitziende, verstandige blik nodig en moeten ons bij het maken van keuzen laten leiden door de nieuwe technologie, zodat de EU 2020-strategie gepaard kan gaan met goede scholing en de werkelijke wil om te werken aan een arbeidsmarkt die ten dienste staat van de Europese samenleving, en bovenal van de jongeren.</p>
    </intervention>
    <intervention id="2-518" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">De Europese burgers maken zich het meest zorgen over het behoud van hun baan.</p>
      <p sl="ro">De economische en financiële crisis heeft geleid tot een werkloosheid van tien procent, onder jongeren zelfs twintig procent. Jongeren en werknemers boven de 50 kunnen moeilijk werk vinden en zijn vaak gedwongen om tijdelijke contracten te accepteren, of een voor hun ondermaatse baan.</p>
      <p sl="ro">De agenda voor nieuwe vaardigheden en banen moet worden afgestemd op het industriebeleid en het innovatiebeleid van de Unie. Om het concurrentievermogen van de Unie te behouden moeten we de innovatiecapaciteit ontwikkelen, maar ook nieuwe productiecapaciteit en daarmee banen in de EU creëren.</p>
      <p sl="ro">Uiteraard heeft een eco-efficiënte economie nieuwe vaardigheden nodig.</p>
      <p sl="ro">Ik wil wijzen op het hoge percentage schooluitval. Door de economische crisis kunnen veel jongeren niet meer naar de middelbare school of universiteit. Onderwijs geeft jongeren een toekomst en daarom hebben wij de plicht jongeren toegang te verschaffen tot onderwijs.</p>
    </intervention>
    <intervention id="2-519" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik ben heel blij dat de grondbeginselen van dit vlaggenschipinitiatief om de werkgelegenheid in Europa te stimuleren en te verbeteren en om uiteindelijk in 2020 een ambitieus doel te bereiken zijn verwelkomd. Wij staan er uiteraard voor open om de verschillende details nu en in een later stadium te bespreken.</p>
      <p sl="en">Ik zou op enkele van de punten die in het debat zijn besproken of misschien zelfs ter discussie zijn gesteld willen ingaan, omdat enkele ervan nadere toelichting behoeven.</p>
      <p sl="en">Om te beginnen handhaven we het concept flexizekerheid, maar dit betekent niet dat we alleen de nadruk willen leggen op flexibiliteit, aangezien we dit concept in dat geval zouden gebruiken op de manier waarop het eerder is gebruikt.</p>
      <p sl="en">Ik zou u enkele voorbeelden willen geven die duidelijk de huidige tijd en de nieuwe uitdagingen weerspiegelen.</p>
      <p sl="en">We maken dit initiatief beslist sterker leeftijdsbewust en als we praten over een leven lang leren, willen we sterker de nadruk leggen op de leermogelijkheden van oudere werknemers gedurende hun hele leven, omdat we ervan uit moeten gaan dat het actieve, werkzame leven langer aan het worden is en mensen meer hulp nodig zullen hebben bij een verandering van loopbaan of hun loopbaanontwikkeling.</p>
      <p sl="en">We moeten ons op een betere manier op jongeren richten, wat duidelijk een cruciale overweging is voor EU 2020. Maar er bestaat reeds een apart vlaggenschipinitiatief, “Jeugd in beweging”, waarin het merendeel van de initiatieven en strategieën in verband met de jonge generatie in zeer concrete termen wordt geschetst.</p>
      <p sl="en">Jongeren vormen de leeftijdsgroep voor wie we niet op een grotere mate van flexibiliteit willen aandringen, omdat die er reeds in voldoende mate is. Er is meer flexibiliteit voor jonge werknemers in Europa dan in de Verenigde Staten. Wij willen meer mobiliteit gemakkelijker maken, omdat wij geloven dat de jonge generatie de generatie is die de geïntegreerde Europese arbeidsmarkt beter kan benutten en haar eigen vaardigheden beter kan ontwikkelen en haar concurrentiekracht verbeteren door niet alleen de markt te benutten, maar ook de instellingen die de Europese Unie biedt.</p>
      <p sl="en">Waar ik het over had, waren betere werkomstandigheden en banen van goede kwaliteit. Ik betreur het dat mevrouw Schroedter dit niet helemaal heeft begrepen. We willen de segmentatie aanpakken die een belangrijke uitdaging van de huidige Europese arbeidsmarkt is, en we hebben een zeer concreet voorbeeld naar voren gebracht, het contract voor onbepaalde tijd, dat kan helpen. Het gaat er niet om mensen geen vaste contracten meer te geven; het helpt degenen die tot nu toe slechts een kans op kortetermijncontracten of contracten voor bepaalde tijd hadden om een contract voor onbepaalde tijd te krijgen en rechten op te bouwen. Dit zal tot op zekere hoogte leiden tot meer banen, maar het zal zeker leiden tot meer rechten. Dat is ook heel belangrijk als we willen praten over banen van goede kwaliteit.</p>
      <p sl="en">Wanneer we het hebben over investeren in menselijk kapitaal mogen we niet vergeten dat het Europees Sociaal Fonds er is om al deze initiatieven in alle lidstaten te steunen, en we hopen dat het een robuust instrument van de EU blijft om al deze initiatieven op het gebied van werkgelegenheid en sociale insluiting te steunen.</p>
      <p sl="en">Dit zijn initiatieven voor tien jaar en voor alle lidstaten. Het gaat niet over het op de korte termijn aanpakken van de financiële noodsituatie in bepaalde lidstaten. We hoeven niet aan te nemen dat de volle tien jaar uit financiële noodsituaties zullen bestaan. Dit is duidelijk geen beleid dat zo specifiek is dat het die situatie kan aanpakken, maar het is wel degelijk van toepassing op Griekenland en Ierland.</p>
      <p sl="en">Het is duidelijk dat Griekenland een van de landen is waar meer flexibiliteit het bedrijfsinvesteringsklimaat zou kunnen stimuleren, zoals het geval is met Spanje. Ierland is een land dat een nieuw evenwicht zou kunnen aanbrengen in de concurrentiefactoren en dat zich sterker zou kunnen richten op het investeren in vaardigheden en onderwijs, in plaats van op andere bronnen van concurrentiekracht, zoals die onlangs op grote schaal zijn gebruikt.</p>
      <p sl="en">We moeten uiteraard aandacht schenken aan de zeer kritieke toestand waarin we ons momenteel bevinden, en misschien is er volgend jaar een kansje dat het aantal banen toeneemt. Maar we moeten ook naar het totaalplaatje kijken, dat vanaf de eerste helft van volgend jaar zal gaan verbeteren, omdat de grote economieën die de motor achter het herstel zijn, reeds banengroei laten zien. Wij geloven dat dit proces ondanks de beroering in de financiële sector zal doorgaan en dat de Europese beleidsmaatregelen die we naar voren hebben gebracht, het scheppen van banen in de lidstaten weliswaar niet op microniveau kunnen regelen maar wel het juiste kader zullen creëren en de lidstaten een richtsnoer zullen verschaffen om naar volledige werkgelegenheid te blijven streven.</p>
    </intervention>
    <intervention id="2-520" speaker_id="1405" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-793" speaker_id="96702" name="Elena Oana Antonescu" is_mep="True" mode="written">
      <p sl="ro">De huidige economische crisis en de structurele factoren zoals globalisering, technologische vooruitgang, vergrijzing en overgang naar een koolstofarme economie hebben laten zien dat het nodig is om een Europees arbeidsmarktbeleid vorm te geven. Van de communautaire instellingen wordt gevraagd dat ze heldere oplossingen vinden voor de groei van de werkgelegenheid en de strijd tegen armoede. Zo is het initiatief van de Commissie in het kader van de EU 2020-strategie een antwoord van de Europese Unie op de uitdagingen die zijn opgeworpen door deze economische context en door de economische en sociale veranderingen op de arbeidsmarkt. Ik wil onderstrepen hoe belangrijk het is dat de doelstellingen die de Commissie in dit initiatief noemt worden gerealiseerd, namelijk het beëindigen van de economische crisis door het verbeteren van vaardigheden en het waarborgen van het Europees economisch concurrentievermogen op de lange termijn door te anticiperen op toekomstige behoeften en te zorgen voor afstemming van vraag en aanbod van vaardigheden op de arbeidsmarkt. Europa moet zijn concurrentievermogen ontwikkelen in een context van steeds groeiende internationale concurrentie. Vaardigheden zijn een sleutelfactor voor het beëindigen van de crisis en biedt Europese burgers een hoger welvaartsniveau. Dit is een toe te juichen initiatief, dat een aanmoediging vormt voor de uitwisseling van informatie en de deelname van de lidstaten aan het gesprek over oplossingen of praktijken die het creëren van nieuwe banen ondersteunen.</p>
    </intervention>
    <intervention id="2-792" speaker_id="96681" name="Vilija Blinkevičiūtė" is_mep="True" mode="written">
      <p sl="lt">De Europese Unie heeft zich voor het komende decennium het zeer ambitieuze doel gesteld om de arbeidsparticipatie te verhogen tot maar liefst 75 procent. Om dit te verwezenlijken moeten we concrete maatregelen treffen op zowel EU- als nationaal niveau. Ik denk dat het vooral van belang is om het sociale partnerschap en de sociale dialoog te versterken met concrete maatregelen op alle niveaus – op EU-, nationaal, sectoraal en bedrijfsniveau. Ten tweede moeten de vaardigheden en kwalificaties van werknemers voortdurend worden verbeterd om in de behoeften van de arbeidsmarkt te voorzien. Het is daartoe onontbeerlijk om het algemeen, beroeps- en hoger onderwijs op de behoeften van de arbeidsmarkt af te stemmen. We horen voortdurend dat er meer banen nodig zijn, maar hoe kunnen die gecreëerd worden? Er is een specifiek mechanisme nodig dat stimulansen en bepaalde fiscale prikkels biedt om banen te scheppen voor jongeren en ouderen. Daarnaast moeten we de effecten van microfinancieringsinstrumenten op de arbeidsmarkt analyseren en een flexibeler gebruik van middelen uit het Europees Sociaal Fonds mogelijk maken. Ik hoop echt dat de agenda voor nieuwe vaardigheden en banen concrete resultaten zal opleveren voor de mensen in onze landen.</p>
    </intervention>
    <intervention id="2-521" speaker_id="96660" name="Niki Tzavela" is_mep="True" mode="written">
      <p sl="en">Volgens de gezamenlijke verklaring van de topontmoeting tussen de EU en de VS van november is het scheppen van banen een prioriteit in de Euro-Atlantische context. De Commissie zou echter bedacht moeten zijn op het alsmaar toenemende verschijnsel van externe migratie, dat in Griekenland is opgetekend: jonge, geschoolde en hooggeschoolde arbeidskrachten emigreren nu naar Canada, Australië en de Emiraten. Het lijkt erop dat hetzelfde proces ook in Ierland is begonnen. Aan de andere kant heeft Duitsland aangekondigd dat het geschoolde arbeidskrachten nodig heeft. Duitsland heeft geen reden om dergelijke arbeid uit derde landen in te voeren. Het zou met de zuidelijke lidstaten kunnen samenwerken om geschoolde Europese arbeidskrachten in dienst te nemen. Is de Commissie bereid om een verstandig werkgelegenheidsbeleid te initiëren onder de lidstaten die de Europese arbeidsmarkt met Europese arbeidskrachten steunen?</p>
    </intervention>
  </section>
  <section id="creitem40" title="16. Vragenuur (vragen aan de Commissie)">
    <intervention id="2-523" speaker_id="1405" name="De Voorzitter" is_mep="True" mode="spoken">
      <p sl="nl">Aan de orde is het vragenuur (B7-0563/2010).</p>
      <p sl="nl">Wij behandelen een reeks vragen aan de Commissie.</p>
      <p sl="nl">Vraag nr. 17 van Georgios Papanikolaou (H-0515/10)</p>
      <p sl="nl">Betreft: Werkonzekerheid bij jongeren</p>
      <p sl="nl">Vaak zitten jongeren, zoals wordt opgemerkt in de officiële mededeling van de Commissie over "Jeugd in beweging", gevangen in een keten van arbeidscontracten van bepaalde duur, wat hun kansen vermindert om vast werk te vinden en dus hun werkonzekerheid vergroot. Dit probleem is nog acuter in lidstaten met een protectionistische arbeidswetgeving.</p>
      <p sl="nl">Kan de Commissie antwoorden op de volgende vragen:</p>
      <p sl="nl">Wordt dit probleem volgens haar versterkt door de vaak dubieuze kwaliteit en de ongecontroleerde duur van de stageperiodes? Is zij van plan in het kader van de doelstellingen van de Europa 2020-strategie, alsook in de context van het programma "Jeugd in beweging" concrete acties te ondernemen om de werkgelegenheid voor jongeren te bevorderen en hun werkzekerheid te versterken?</p>
      <p sl="nl">Zal de Commissie voor de lidstaten die een economische crisis doormaken en hoger jeugdwerkloosheidscijfers hebben, aparte en nog meer gerichte maatregelen nemen om de werkgelegenheid voor jongeren te bevorderen en te versterken?</p>
    </intervention>
    <intervention id="2-524" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Mijnheer de Voorzitter, twee maanden geleden heeft de Commissie het vlaggenschipinitiatief “Jeugd in beweging” als onderdeel van de EU 2020-strategie gepresenteerd. Hiermee wordt het heldere signaal afgegeven dat de Commissie bijzondere aandacht schenkt aan jongeren.</p>
      <p sl="en">Jeugd in beweging heeft drie doelstellingen: het onderwijs verbeteren, de arbeidsparticipatie vergroten en de mobiliteit van jongeren in de hele Europese Unie bevorderen. Er zal actie worden ondernomen om onderwijs en opleiding beter af te stemmen op de behoeften van jongeren, om jongeren ertoe te stimuleren EU-beurzen te benutten voor studie of opleiding in een ander land en om hinderpalen uit de weg te ruimen voor het betreden van en het vorderen op de arbeidsmarkt.</p>
      <p sl="en">De twee arbeidsmarktproblemen die de geachte afgevaardigde naar voren heeft gebracht, namelijk stages en arbeidsmarktsegmentatie, horen tot de onderwerpen die in ´Jeugd in beweging´ zijn opgenomen. Ik ben dankbaar dat ik de kans krijg om de standpunten en doelstellingen van de Commissie met betrekking tot deze onderwerpen uit te leggen. Ik wil in de allereerste plaats benadrukken dat beide onderwerpen wat de praktische uitvoering betreft binnen de nationale bevoegdheid van de lidstaten vallen.</p>
      <p sl="en">Laat ik beginnen met de stages, in het Engels traineeships of soms internships genoemd. Ik weet dat het Europees Parlement deze heel belangrijk vindt, zoals uit het verslag van mevrouw Turunen eerder dit jaar is gebleken. Het onderliggende probleem is dat werkgevers aarzelen om jonge werknemers met weinig of geen praktische ervaring in dienst te nemen. Dat is de reden waarom het verwerven van eerste werkervaring via een stage in de loop der jaren belangrijker is geworden voor jongeren. Stages moeten echter van hoge kwaliteit zijn en duidelijke leerdoelen hebben. Daarnaast mogen ze geen normale banen of een proefperiode aan het begin van het arbeidscontract vervangen.</p>
      <p sl="en">De Commissie is van plan om een kwaliteitskader voor stages te ontwikkelen, maar als eerste stap moeten we onze kennis op dit gebied vergroten. De Commissie zal binnenkort het startsein voor een onderzoek geven om een overzicht te krijgen van de bestaande juridische regelingen en praktijken in de lidstaten. Dit is onderdeel van een proefproject met maatregelen voor het behoud van werkgelegenheid, waarvoor het Parlement de Commissie met een extra budget voor 2010 heeft voorzien.</p>
      <p sl="en">Een tweede reeks kwesties betreft de arbeidsmarktsegmentatie. Jongeren verkeren in een moeilijke situatie wat hun baanzekerheid betreft. Te veel jongeren hebben contracten van korte duur, die vaak worden afgewisseld door werkloosheid, en veel jongeren, zelfs wanneer ze goede kwalificaties hebben, hebben weinig kans op een stabieler contract. We moeten de arbeidsmarktsegmentatie dringend aanpakken, vooral omdat deze jongeren en hun vooruitzichten op een baan het sterkst treft en omdat dit de concurrentiekracht van de Europese economie in de toekomst in gevaar brengt.</p>
      <p sl="en">In een verslag over de werkgelegenheid in Europa, dat over enkele dagen door de Commissie wordt gepubliceerd, wordt geconcludeerd dat tijdelijke werknemers 14 procent minder betaald krijgen dan werknemers met een vast contract. Dit heeft een negatief effect op de productiviteit. Dat geldt in het bijzonder voor jongeren. Jongeren met een tijdelijke baan maken 40 procent van het totaal aantal jongeren uit, tegen 13 procent van de totale beroepsbevolking. Dat betekent dat jongeren de zwaarste last dragen van de aanpassing aan de nieuwe situatie.</p>
      <p sl="en">Daarnaast ondervinden jongeren meer en meer problemen bij de betreding van de arbeidsmarkt. Het percentage jongeren dat geen opleiding volgt, geen baan heeft of stage loopt, varieert van ongeveer 4 procent in Denemarken en Nederland tot 16 à 20 procent in Italië, Cyprus en Bulgarije. Het terugdringen van de arbeidsmarktsegmentatie is in de allereerste plaats de verantwoordelijkheid van de lidstaten. De Commissie heeft dit tot een van de prioriteiten uitgeroepen waar de lidstaten zich op moeten richten in overeenstemming met de gemeenschappelijke flexizekerheidsbeginselen in het kader van de EU 2020-strategie en de Europese werkgelegenheidsstrategie.</p>
      <p sl="en">Praktisch gezien stelt de Commissie voor dat de lidstaten met een gesegmenteerde arbeidsmarkt moeten overwegen om een contract voor onbepaalde tijd in te voeren dat voorziet in een voldoende lange proefperiode en een geleidelijke toename van de bescherming, in plaats van de huidige juridische ongelijkheden tussen vaste en tijdelijke contracten. Het kader voor jeugdwerkgelegenheid in het kader van ´Jeugd in beweging´ geeft een richtsnoer aan beleidsmakers, belanghebbenden en instellingen voor de manier waarop ze vooruitgang kunnen boeken op dit gebied.</p>
      <p sl="en">Een nauwere coördinatie van het beleid in het kader van het Europees semester, dat we nu met de lidstaten aan het voorbereiden zijn, zal het juiste kader bieden om de ontwikkeling van beleid en hervormingen die jongeren ten goede komen te stimuleren.</p>
    </intervention>
    <intervention id="2-525" speaker_id="96900" name="Georgios Papanikolaou" is_mep="True" mode="spoken">
      <p sl="el">Mijnheer de commissaris, ik dank u hartelijk voor uw antwoord. Vandaag heb ik in de mededelingen van de Commissie gelezen dat er een agenda voor nieuwe vaardigheden en banen is aangenomen. In de mededelingen van vandaag wordt onder meer melding gemaakt van de beslissing om het gebruik van het open eenzijdige contract, het zogenoemde "open single contract" te stimuleren, waadoor de verschillende soorten tijdelijke en vaste contracten moeten worden vervangen.</p>
      <p sl="el">Mijn vraag is duidelijk: kan de Commissie bij dit initiatief garanderen dat het "open single contract" het gevoel van arbeidszekerheid onder jongeren zal versterken? Anders gezegd: kan de huidige toestand worden verbeterd, in welke mate dan ook?</p>
    </intervention>
    <intervention id="2-526" speaker_id="96981" name="Franz Obermayr" is_mep="True" mode="spoken">
      <p sl="de">Mijnheer de Voorzitter, iedere jongere wil toch een vaste baan vinden, om op die manier een menswaardig bestaan te kunnen leiden. Nu zijn ze helaas het slachtoffer van deze economische crisis, en zijn ze vaak gedwongen om arbeidscontracten van korte duur te aanvaarden, of een slecht betaald stagecontract, waardoor ze natuurlijk ook moeite hebben om pensioenrechten te verwerven. Dat maakt het voor hen moeilijk om hun leven op de lange termijn te plannen. Daarom luidt mijn vraag: is de Commissie van plan om maatregelen te nemen om met name jongeren te helpen om vast werk te vinden? Of, andersom, overweegt u om richtlijnen voor te leggen met normen voor arbeidscontracten van bepaalde duur?</p>
    </intervention>
    <intervention id="2-527" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">Dank u voor uw antwoord, mijnheer de commissaris, want alle initiatieven zijn nodig, vooral om na te gaan hoe jongeren door deze moeilijke omstandigheden getroffen zijn. Wat ik evenwel nog vragen wil, is of de Commissie vindt dat er een afzonderlijk EU-programma ter bevordering van ondernemerschap en innovatie voor jongeren moet komen, dat de creativiteit en het ondernemerschap van jongeren zou stimuleren en ondersteunen? Hoe staat u tegenover mogelijkheden voor jongeren om gebruik te maken van microkredieten? Moet de procedure voor de erkenning van door jongeren opgerichte bedrijven wettelijk geregeld worden?</p>
    </intervention>
    <intervention id="2-528" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Mijnheer de Voorzitter, in de vorige discussie is uitgebreid ingegaan op het contract voor onbepaalde tijd, dat volgens mij een van de praktische oplossingen is. Daarnaast hebben we dit jaar gezien dat de Commissie de situatie van jongeren en het effect van de crisis op de jeugdwerkgelegenheid heeft besproken. In ´Jeugd in beweging´ is hier reeds in concrete termen op ingegaan. Natuurlijk zijn er verdere initiatieven mogelijk.</p>
      <p sl="en">We zullen de situatie nauwlettend moeten blijven volgen en met de lidstaten moeten samenwerken. Tijdens deze fase hebben we alleen nadere informatie verzameld over de nationale programma’s die door de lidstaten zijn ontwikkeld, en wanneer we ze geanalyseerd hebben en naar de praktische oplossingen en de dingen die ze hebben ondernomen gekeken hebben, zullen we met verdere suggesties kunnen komen. De belangrijkste hier echter is dat we in Europa een macro-economische omgeving vormen die een voortgezet stevig herstel gemakkelijker zal maken.</p>
      <p sl="en">Een ander punt dat ik naar voren wil brengen is dat jongeren uiteraard tot degenen behoren die de afgelopen jaren het meest te lijden hebben gehad van het verlies aan banen en het gebrek aan kansen. We zijn ons bewust van het risico hiervan op de lange termijn; het is niet alleen een werkgelegenheidskwestie of sociale kwestie die op dit moment speelt. Als we geen actie ondernemen, kan het gevolgen hebben voor demografische trends die reeds buitengewoon complex zijn, en daarom zullen we dit in de volgende termijn in een soort verbond of samenwerking met het Hongaarse voorzitterschap in de context van een demografische discussie bespreken, omdat demografie en gezinsbeleid ook in dezelfde context moeten worden bekeken als de werkzekerheid en inkomenszekerheid van jongeren in Europa.</p>
    </intervention>
    <intervention id="2-529" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 18 van Justas Vincas Paleckis (H-0527/10)</p>
      <p sl="nl">Betreft: Versterking van het concurrentievermogen door gebruik van alternatieve energieën</p>
      <p sl="nl">Het is de doelstelling van de Commissie en van ons allen om voor onze medeburgers een aangenaam en zeker leefklimaat en voor het Europese bedrijfsleven gunstige concurrentievoorwaarden te scheppen. Gebruik van alternatieve energiebronnen is een van de mogelijkheden om het productieve concurrentievermogen te verbeteren. Helaas kunnen maar weinig landen, voornamelijk noordse landen, zich laten voorstaan op hoge indicatoren in dezen. De technologieën voor het gebruik van alternatieve energiebronnen worden slechts langzaam in de nieuwe lidstaten, met name die in het oosten, ingevoerd.</p>
      <p sl="nl">Welke stimulerende en bevorderende maatregelen heeft de Commissie genomen of is zij voornemens te nemen ten behoeve van de lidstaten die slechts weinig gebruik maken van alternatieve energiebronnen of deze technologieën in ontoereikende mate toepassen ten einde ervoor te zorgen dat deze landen en daarmede de Europese Unie als geheel het meest concurrentiekrachtige economische gebied ter wereld worden?</p>
    </intervention>
    <intervention id="2-530" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie. − Mijnheer de Voorzitter, dames en heren, de afgevaardigde stelt een vraag over hernieuwbare energie: hij wil weten wat we doen om onze gezamenlijke doelstellingen te bereiken. Drie jaar geleden heeft de Europese Raad ambitieuze klimaatdoelstellingen vastgelegd. Een van die doelstellingen heeft betrekking op de hernieuwbare energiebronnen, die in 2020 twintig procent van de totale hoeveelheid door de consumenten in de Europese Unie verbruikte energie moeten leveren. Iedere lidstaat van de EU moet daartoe bijdragen, en een aandeel leveren.</p>
      <p sl="de">Wanneer we die twintig procent over de sectoren verdelen, te weten vervoer, verwarming, elektriciteit, industrie en landbouw, dan blijkt dat de opwekking van elektriciteit de grootste consument is. Wanneer we ons totale energieverbruik met 20 procent willen verlagen, moeten we ongeveer 35 procent van onze elektriciteit opwekken uit hernieuwbare energie. Als we dat efficiënt willen doen, en tegen redelijke prijzen voor de consument, dan moeten we samen de beste locaties uitzoeken en gebruiken. Iedere lidstaat heeft zijn eigen sterke en zwakke punten, en daarmee moeten we rekening houden: wind uit de Noordzee, zonlicht uit het zuidelijke deel van de Europese Unie, biogas van het platteland. Het is dus wel duidelijk dat we de kwaliteit en de capaciteit van onze infrastructuur, van onze vervoersnetten en van onze opslagmogelijkheden duidelijk moeten verhogen om onze voorzieningszekerheid te waarborgen. Daarmee heeft de Commissie een paar dagen geleden rekening gehouden. We hebben een pakket voor de energie-infrastructuur besproken en aangenomen, en daarin wordt sterk de nadruk gelegd op de rol en het gebruik van hernieuwbare energiebronnen.</p>
      <p sl="de">We hebben voor iedere lidstaat bindende doelstellingen voor de hernieuwbare energie vastgelegd. Over een paar dagen, op 5 december, verstrijkt de termijn voor de omzetting, en de Commissie zal vaststellen hoe het er uit ziet met de tenuitvoerlegging van de richtlijn, zodat we kunnen garanderen dat de nodige impulsen worden gegeven en de nodige steun wordt verleend om de bindende doelstellingen ook werkelijk te halen. Daarbij moeten de lidstaten zich concentreren op de vraag hoe ze voor zichzelf optimale randvoorwaarden kunnen creëren voor het gebruik van hernieuwbare energie. De richtlijn van de Europese Unie bepaalt onder andere dat de lidstaten een nationaal actieplan voorleggen, waarin wordt uitgelegd welke maatregelen er worden genomen, en wat de concrete en bindende nationale streefdoelen zijn, per sector, onder andere voor vervoer, verwarming, opwekking van elektriciteit en industrie. Er staat ook in dat de administratieve lasten bij het gebruik van hernieuwbare energie moeten worden verlaagd. Ten derde is ook de bouwsector heel belangrijk. Veertig procent van de energie verbruiken we voor industriële gebouwen, gebouwen in de dienstensector en particuliere huisvesting.</p>
      <p sl="de">Voor eind 2012 willen we kwalificatie- en certificeringsplannen uitwerken voor de bouw van installaties voor hernieuwbare energie. Daarbij denk ik aan distributienetwerken en transportnetwerken, die voorbereid moeten zijn op de verdere ontwikkeling en toename van het gebruik van hernieuwbare energie, en daaraan voorrang moeten geven. De lidstaten zijn vrij en flexibel wat de technologie betreft. Ze kunnen zelf beslissen welke hernieuwbare energiebronnen ze willen gebruiken om hun bindende doelstellingen te bereiken. En wij, de Commissie, ondersteunen met middelen uit het zevende kaderprogramma voor onderzoek – dat u als Parlement heeft goedgekeurd – innovatieve projecten voor onderzoek naar technologieën voor hernieuwbare energiebronnen, die we willen ontwikkelen en klaarstomen voor de markt.</p>
      <p sl="de">Vervolgens heeft de Commissie geld uit het Europees economisch herstelprogramma ter beschikking gesteld om drie jaar lang concrete projecten voor het gebruik van hernieuwbare energie te ondersteunen, met name voor het ontwikkelen van offshore windenergie. Aan het adres van de nieuwe lidstaten zou ik willen zeggen dat ze ook gebruik kunnen maken van onze cohesieprogramma's en van onze middelen voor steun aan hernieuwbare energie. In ons energie- en klimaatbeleid leggen we sterk de nadruk op hernieuwbare energie, ook om onze afhankelijkheid van de invoer van fossiele energie te reduceren. We kunnen onze ambitieuze klimaatdoelstellingen alleen maar halen, en de concurrentiepositie van Europa alleen maar verbeteren als we daar allemaal samen aan werken. Daarvoor verwacht ik dat we als partners met de lidstaten kunnen samenwerken bij het gebruik van de verschillende energiebronnen.</p>
    </intervention>
    <intervention id="2-531" speaker_id="28279" name="Justas Vincas Paleckis" is_mep="True" mode="spoken">
      <p sl="de">Ik dank u wel, mijnheer Oettinger, voor dit duidelijke en overtuigende antwoord. Ik geloof dat de Commissie werkelijk veel heeft gedaan om deze doelstellingen te bereiken. Volgens mij kunnen we de burgers hier echter nog directer bij betrekken, en ook de massamedia. In mijn land, in Litouwen, gebeurt dat bijvoorbeeld niet. Dat is natuurlijk een taak voor de lidstaten, maar ook hierbij zou de Commissie kunnen helpen.</p>
      <p sl="de">Een laatste vraag: welke landen doen het volgens u goed bij het bereiken van de doelstellingen voor 2020, en welke niet?</p>
    </intervention>
    <intervention id="2-532" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Aangezien het energie- en klimaatpakket de lidstaten al bepaalde doelstellingen oplegt met betrekking tot de vermindering van schadelijke uitstoot en het verhogen van de energie-efficiëntie, zou ik willen vragen welke steunmaatregelen u neemt voor ondernemingen in de energiesector die hun installaties willen moderniseren om ze energie-efficiënter en minder vervuilend te maken?</p>
    </intervention>
    <intervention id="2-533" speaker_id="96668" name="Seán Kelly" is_mep="True" mode="spoken">
      <p sl="en">Mijnheer de Voorzitter, ik bedank de commissaris voor zijn zeer uitgebreide antwoord op de vraag.</p>
      <p sl="en">Ik heb twee vragen. De eerste betreft de 2020-strategie. Heeft hij er vertrouwen in dat we met die strategie de doelstelling van 20 procent voor hernieuwbare energie halen? Ten tweede sprak hij van netwerken. Hoe realistisch, wenselijk en economisch verantwoord zou een netwerk zijn dat geheel Europa dekt, en is dat haalbaar?</p>
    </intervention>
    <intervention id="2-534" speaker_id="photo_generic" name="Günther Oettinger" is_mep="True" mode="spoken" role="Commissie">
      <p sl="de">Mijnheer de Voorzitter, dames heren, over een paar weken zullen wij het Parlement, de Raad en de lidstaten ons voorstel voorleggen over energie-efficiëntie, over de manier waarop we die met twintig procent willen verhogen. Ik wil ingaan op de drie doelstellingen die u voor ons heeft vastgelegd. De eerste is een verlaging van de emissie van CO2 met twintig procent. Ik kan u wel vertellen dat het de goede kant op gaat. Ik weet zeker dat we het doel van twintig procent minder CO2 binnen tien jaar zullen halen, misschien zelfs overtreffen, wanneer we onze inspanningen voortzetten.</p>
      <p sl="de">Ook bij het aandeel van twintig procent hernieuwbare energie zijn we op de juiste weg, hoewel niet iedere lidstaat even veel vooruitgang heeft geboekt. Sommige lidstaten hebben vergeleken met het referentiejaar al eerder veel vooruitgang geboekt. Oostenrijk had bijvoorbeeld vijf jaar geleden al een aandeel van 23 procent hernieuwbare energie, en verwacht tegen 2020 zelfs 34 procent te halen. Daarentegen had bijvoorbeeld Groot-Brittannië slechts 1,3 procent gehaald, en Malta nul; die beginnen eigenlijk nu pas. De voortrekkers zijn met een flinke voorsprong Zweden, dat 49 procent wil halen, alsmede Finland en Portugal, die 38 procent willen halen, en dat is goed nieuws. Ook de Baltische Staten, die 25, 40 en 23 procent als streefdoel hebben, doen het goed, en liggen boven het Europese gemiddelde. Dat gaat de goede kant op.</p>
      <p sl="de">Mijn zorgenkind is het streefdoel voor de verbetering van de energie-efficiëntie met 20 procent. We moeten intelligent energie besparen en de energie gerichter gebruiken. Dat wil ik graag in het eerste kwartaal van het komende jaar met het Parlement bespreken, zodra wij u ons voorstel kunnen voorleggen voor de manier waarop we de energie-efficiëntie met twintig procent kunnen verbeteren.</p>
      <p sl="de">U heeft de media genoemd. Als we het hebben over hernieuwbare energie en consumenten is het inderdaad juist dat de industrie en de investeerders nog meer kunnen doen, of ze nu in techniek investeren of in geld. Bovendien ben ik van plan om in de lente de drie Baltische staten te bezoeken. Ook dat is een voorstel. Ik ben ook met plezier bereid om een conferentie bij te wonen met vertegenwoordigers van de media, de banken en het bedrijfsleven, en dan mag u de namen voorstellen. Op die manier kan ik mijn steentje bijdragen en kunnen we ook in uw land wat meer ruchtbaarheid geven aan de programma's en uitleggen hoe die kunnen worden gebruikt en welke mogelijkheden er bestaan voor de cofinanciering.</p>
      <p sl="de">U heeft mij ook gevraagd wat ik vind van een Europees energienet. U krijgt een eerlijk antwoord. Kijkt u eens naar de mogelijkheden die er in Europa bestaan voor het vervoer: naar onze wegen, snelwegen, spoorwegen, ons Europees luchtruim, met grote en kleine luchthavens, regionale luchthavens, onze hoogzeehavens, van Genua en Marseille tot Hamburg en Rotterdam, onze terminals voor vloeibaar aardgas en voor olie, aan de Middellandse Zee, aan de Zwarte Zee, aan de Oostzee, aan de Noordzee, aan de Atlantische Oceaan. Kijkt u eens naar de mogelijkheden die we hebben voor het doorgeven van digitale informatie, voor communicatie en navigatie, voor de mobiele telefonie. Daarmee vergeleken lopen we achterop met onze energienetten. Kleurentelevisies, geslachte varkens, conserven, allerlei goederen en producten, maar ook werknemers en toeristen, kunnen we van Portugal naar Letland vervoeren, van Nederland naar Griekenland. We kunnen informatie en financiële diensten over de grenzen heen leveren, maar voor gas en elektriciteit leven we nog steeds in het Europa van de negentiende eeuw, waar iedere vorst het in eigen land voor het zeggen had. Daarom streven we naar de integratie van de markten. We moeten de Baltische staten en Finland verbinden met Centraal-Europa, we moeten Griekenland integreren, nog voor de toetreding van Servië en Kroatië tot de Europese Unie, we moeten bruggen bouwen, de interconnectie verbeteren voor het vervoer van stroom van Spanje naar Frankrijk en Duitsland, en omgekeerd. In de komende twee decennia moeten we geld ter beschikking stellen en een rechtskader scheppen, zodat ons net voor het vervoer en gas voldoende kwaliteit en capaciteit heeft, net als ons net van wegen en spoorwegen en ons luchtruim, waar het vrij verkeer van producten, goederen en personen mogelijk is. Als dat niet lukt, kunnen we geen energievoorzieningszekerheid garanderen of in geval van nood blijk geven van solidariteit. Dan kunnen we de opslagcapaciteit niet delen, de hernieuwbare energie niet op de beste plekken opwekken en de elektriciteit niet vervoeren naar de bevolkte gebieden. Dan blijven we verstoken van de concurrentie die de consument wil, dan krijgen we de interne markt niet van de grond, die altijd een van de basisbeginselen van de Europese Unie is geweest, en die er ook moet komen voor elektriciteit en gas.</p>
      <p sl="de">Daarom sta ik volledig achter alle plannen om de vervoersnetten voor elektriciteit, gas en olie uit te breiden.</p>
    </intervention>
    <intervention id="2-535" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 19 van Kinga Göncz (H-0546/10)</p>
      <p sl="nl">Betreft: Structuurfondsen en invaliditeit</p>
      <p sl="nl">Uit veel verslagen over het gebruik van de structuurfondsen blijkt dat de middelen, zelfs wanneer zij terechtkomen bij degenen die ze het meest nodig hebben, niet worden besteed op de voor hen meest nuttige wijze, en dat zij niet leiden tot een daadwerkelijke verbetering van hun kwaliteit van leven.</p>
      <p sl="nl">Hoe is de Commissie van plan te voorkomen dat de structuurfondsen worden gebruikt voor de financiering van de plaatsing in instellingen van mensen met een handicap? Hoe wil zij ervoor zorgen dat deze fondsen worden aangewend voor de financiering van meer op de gemeenschap gerichte alternatieven voor de zorg in tehuizen?</p>
    </intervention>
    <intervention id="2-536" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . – Zoals u weet, is sociaal beleid, met inbegrip van beleid voor mensen met een handicap, primair een nationale verantwoordelijkheid. De verhoging van de steun aan kansarme groepen, in het bijzonder aan mensen met een handicap, onder wie mensen in instellingen, is een van de kernactiviteiten van het Europees Sociaal Fonds.</p>
      <p sl="en">Volgens sommige ramingen zou de groep mensen met een handicap tenminste 16 procent van de EU-bevolking in de werkende leeftijd bedragen, terwijl slechts 40 procent van de mensen met een handicap een baan heeft. De Commissie stimuleert de transitie van instellingsgebonden naar lokaal georganiseerde zorgverlening en werkt nauw samen met de lidstaten, en in het bijzonder met de beheersautoriteiten van het ESF en het EFRO en met NGO’s op dit gebied.</p>
      <p sl="en">In 2009 publiceerde de Commissie een verslag van een ad-hocdeskundigengroep voor de transitie van instellingsgebonden naar lokaal georganiseerde zorgverlening. Overeenkomstig het beginsel van gezamenlijk beheer zijn de lidstaten verantwoordelijk voor de selectie van de met de structuurfondsen gefinancierde activiteiten.</p>
      <p sl="en">In de lopende programmeringsperiode steunen het Europees Sociaal Fonds en het Europees Fonds voor Regionale Ontwikkeling enkele de-institutionaliseringsregelingen en de overstap van instellingsgebonden naar lokaal verstrekte zorgverlening. Dit is vooral het geval in bepaalde lidstaten die na 2004 tot de EU zijn toegetreden. Zo worden er projecten in Bulgarije en Slovenië gefinancierd.</p>
      <p sl="en">Zoals u weet, werkt de Commissie op dit moment aan nieuwe bepalingen voor structuurfondsen voor de periode na 2013. Daarvoor zal zij in 2011 voorstellen doen. Voor een betere bestrijding van discriminatie en de bevordering van sociale inclusie van mensen met een handicap zou bijvoorbeeld een aan toekomstige operationele programma’s te stellen eis kunnen luiden dat daarin de groepen worden onderkend die gevaar van discriminatie en uitsluiting lopen. De Commissie zal de rol verkennen die nationale organen ter bevordering van gelijke behandeling zouden kunnen vervullen. Zij kan overwegen strengere eisen te stellen aan de verslagen van lidstaten over de met steun van de structuurfondsen uitgevoerde maatregelen ter bestrijding van discriminatie.</p>
      <p sl="en">Bovendien heeft de Commissie op 15 november de Europese strategie inzake handicaps 2010-2020 aangenomen. Een van de doelstellingen daarvan is een impuls te geven aan de inspanningen van de lidstaten om de transitie van instellingsgebonden naar lokaal georganiseerde zorgverlening te vergemakkelijken. Met deze strategie wordt gestreefd naar de vaststelling van goede praktijken bij de inzet van de structuurfondsen om mensen ertoe aan te moedigen zelfstandig te gaan wonen en deel te gaan vormen van de gemeenschap. De strategie heeft tot doel bewustwordingsinitiatieven te ontplooien die zijn gericht op beheersorganen van structuurfondsen op EU- en nationaal niveau. Zo zal een er een toolkit voor de beheersautoriteiten worden ontwikkeld over de manier waarop zij structuurfondsen kunnen inzetten voor de ontwikkeling van lokaal georganiseerde diensten.</p>
    </intervention>
    <intervention id="2-537" speaker_id="96832" name="Kinga Göncz" is_mep="True" mode="spoken">
      <p sl="hu">Dit was inderdaad de kwestie waarover ik meer vragen wilde stellen of waarbij ik kanttekeningen wilde plaatsen. Ik heb het antwoord van de commissaris met vreugde aangehoord. Mijn aanvullende vraag is eigenlijk of de Commissie op grond van deze basisbeginselen van plan is om in de volgende begrotingsperiode een zodanige conditionaliteit op te nemen dat een toename van segregatie kan worden voorkomen en dat deze fondsen specifiek kunnen worden ingezet voor sociale integratie. Het probleem was namelijk dat deze fondsen vaak werden gebruikt voor de bouw of de renovatie van grote instellingen, in plaats van voor geïntegreerde woonruimte. Ik denk dat er veel goede deskundigen zijn die de Commissie en de lidstaten hierbij graag willen helpen.</p>
    </intervention>
    <intervention id="2-538" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">Dank u voor uw antwoord, mijnheer de commissaris. Ik wil de Commissie graag feliciteren, omdat zij eerder deze maand de nieuwe Europese strategie inzake handicaps 2010-2020 heeft gepresenteerd. Ik heb echter de volgende vraag: welke specifieke programma's heeft de Commissie in petto in het kader van deze strategie, en voor wanneer, om ervoor te zorgen dat mensen met een handicap gunstigere voorwaarden worden geboden voor het betreden van de arbeidsmarkt en dat de leefomgeving en infrastructuur voor hen toegankelijk wordt gemaakt?</p>
    </intervention>
    <intervention id="2-539" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . – Het Belgische voorzitterschap heeft in Luik een conferentie gehouden over de toekomst van het cohesiebeleid. Deze was gebaseerd op het vijfde cohesieverslag dat we gezamenlijk met commissaris Hahn hebben gepubliceerd. Een van de belangrijke discussiepunten was conditionaliteit. Voor wat betreft het Europees Sociaal Fonds is conditionaliteit ook van toepassing op de door mevrouw Göncz beschreven situatie. Dat is inderdaad de betekenis die wij aan conditionaliteit willen geven.</p>
      <p sl="en">Conditionaliteit heeft uiteenlopende betekenissen. Helaas worden enkele ervan als onrechtvaardig of contraproductief beschouwd. Wij geloven dat in het kader van de structuurfondsen de echte betekenis van conditionaliteit is dat bewustwording en verantwoordelijkheid sterker moeten worden niet alleen wat betreft de inhoud maar ook wat betreft de context van de projecten en operationele programma’s. We moeten inderdaad inspelen op de sociale werkelijkheid als we programma’s in regio’s en microregio’s financieren. We zullen dit heel serieus nemen.</p>
      <p sl="en">Onlangs hebben we met enkele lidstaten gewerkt aan binnen de gemeenschap georganiseerde diensten. Zo werd er in Bulgarije door het Europees Sociaal Fonds en het Europees Fonds voor regionale ontwikkeling een gezamenlijk project gefinancierd om instellingen voor gehandicapte kinderen te sluiten. Dit was de eerste stap in de uitvoering van een ambitieus actieplan om alle bestaande instellingen voor kinderen te sluiten en gezinszorg en nieuwe diensten ter ondersteuning van gezinnen te bieden. Voor dit specifieke programma was ongeveer 39 miljoen euro beschikbaar, maar er zijn meer van dergelijke programma’s, niet alleen in Bulgarije maar ook in Slovenië.</p>
    </intervention>
    <intervention id="2-540" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 20 van Gay Mitchell (H-0530/10)</p>
      <p sl="nl">Betreft: Anglo Irish Bank</p>
      <p sl="nl">Commissielid Almunia heeft in een verklaring over de Ierse financiële sector gezegd dat er “een aantal belangrijke aspecten [zijn] die [met betrekking tot de Anglo Irish Bank] nog verduidelijking behoeven”. Kan de Commissie uitleggen waar het bij deze belangrijke punten om gaat?</p>
    </intervention>
    <intervention id="2-541" speaker_id="photo_generic" name="Joaquín Almunia" is_mep="True" mode="spoken">
      <p sl="en">vicevoorzitter van de Commissie. – Mijnheer de Voorzitter, toen de heer Mitchell deze vragen op 7 oktober indiende, was de situatie in Ierland en de Ierse banksector niet dezelfde als vandaag. In mijn antwoord houd ik rekening met hetgeen er is gebeurd nadat deze vraag werd gesteld.</p>
      <p sl="en">Op 30 september, zeven dagen vóór de indiening van uw vraag, sprak de Ierse minister van Financiën, de heer Lenihan, over de totale kosten van de herstructurering van de Anglo Irish Bank. Daarbij noemde hij twee mogelijke bedragen: een gemiddelde raming van 29 miljard euro en een hogere raming van 34 miljard euro. Op dat moment bedroegen de totale kapitaalinjecties met overheidsmiddelen in de Anglo Irish rond de 23 miljard euro.</p>
      <p sl="en">Sinds het begin van deze crisis moeten, overeenkomstig onze bank- en herstructuringsinformatie, financiële instellingen een herstructureringsplan aan de Commissie voorleggen wanneer zij kapitaalinjecties uit overheidsmiddelen krijgen. Na veel discussie over Anglo Irish is dit herstructureringsplan op 26 oktober door de Ierse regering voorgelegd. In dit ontwerpherstructureringsplan overwoog zij een afbouwscenario voor Anglo Irish waarin zij voorstelde Anglo te splitsen in twee banken – een asset recovery bank om de bankactiva af te bouwen en een funding bank voor het vergaren van de benodigde middelen om de bank tijdens het afbouwen van de activa operationeel te houden.</p>
      <p sl="en">Een scenario waarin de activa worden afgebouwd, is minder problematisch dan een scenario waarin de bank operationeel blijft, zowel wat betreft de overheidssteun als wat betreft de mededinging. Daarom heb ik enkele publieke verklaringen afgelegd en gezegd dat naar onze mening deze taak daarom minder gecompliceerd was dan onderhandelen over bepaalde herstructureringsplannen voor andere financiële instellingen in veel lidstaten.</p>
      <p sl="en">We hebben aan dit ontwerpherstructureringsplan gewerkt vanaf het moment waarop het werd ingediend door de regering tot afgelopen zondag, toen de Ierse regering besloot om een programma te vragen waarin gebruik wordt gemaakt van verschillende mechanismen ter ondersteuning van eurolanden met financiële problemen. In de lopende onderhandelingen over dit programma dient nu de nodige aandacht te worden besteed aan het herstructureringsplan voor Anglo. Hopelijk wordt er over het Ierse programma overeenstemming bereikt en zal het in de komende dagen worden aangenomen. Ik hoop het van harte.</p>
      <p sl="en">In dit kader kan ik u wat preciezere antwoorden geven over het herstructureringsplan van de Ierse regering inzake de Anglo Irish Bank, dat mijn diensten zullen blijven bestuderen zolang er geen besluit is genomen. Ik hoop dat dit zo spoedig mogelijk na aanneming van het programma kan plaatsvinden.</p>
      <p sl="en">In ieder geval moet ik zeggen dat ik van harte hoop dat het aannemen en uitvoeren van het programma leidt tot een gunstiger klimaat voor de aanpak van de Ierse financiële en economische problemen. Hopelijk krijgen de gezonde en sterke fundamentals van de Ierse economie een zeer goede behandeling en wordt daarbij rekening gehouden met de noodzakelijke herstructurering van de financiële sector die de bron is van de problemen in uw land.</p>
    </intervention>
    <intervention id="2-542" speaker_id="28112" name="Gay Mitchell" is_mep="True" mode="spoken">
      <p sl="en">Ik dank de commissaris voor dat antwoord. De term "herstructurering" wordt buiten dit Parlement vaak te pas en te onpas gebruikt in talrijke kwesties. Kan de commissaris het Parlement vertellen of er volgens hem een mogelijkheid is dat een deel van de Anglo Irish Bank wordt overgenomen door of fuseert met een andere instelling? Dit zou een bijdrage kunnen leveren. Of verwacht hij dat de bank uiteindelijk wordt afgebouwd? Krijgen de Ierse belastingbetalers in dat geval een gedeelte van hun geld of alles terug? Wat is het standpunt van de commissaris hieromtrent?</p>
    </intervention>
    <intervention id="2-543" speaker_id="96784" name="Janusz Władysław Zemke" is_mep="True" mode="spoken">
      <p sl="pl">Mijnheer de Voorzitter, commissaris, ik wil de commissaris bedanken voor deze informatie. Maar mijn vraag gaat over een enigszins andere kwestie. Commissaris, u had het over een hele grote bank – de Anglo Irish Bank – maar volgens onze informatie hebben andere grote banken in Ierland ook problemen. Kunt u ons vertellen of er ook sprake is van dergelijke onderhandelingen met betrekking tot andere banken in Ierland?</p>
    </intervention>
    <intervention id="2-544" speaker_id="2109" name="Brian Crowley" is_mep="True" mode="spoken">
      <p sl="en">Ik bedank eveneens de commissaris voor zijn antwoord.</p>
      <p sl="en">Wat betreft de specifieke kwestie van Anglo: is het standpunt van de Commissie dat de kwestie van Anglo anders is dan die van de bestaande clearingbanken, zoals we deze in Ierland noemen, zoals de Allied Irish Banks, Bank of Ireland, Ulster Bank enzovoorts?</p>
      <p sl="en">Ten tweede, wat betreft de verduidelijking waarover hij sprak: slaat dit ook op het voorstel dat de Ierse regering morgen gaat indienen met betrekking tot de financieringsfaciliteit voor banken waarover wordt gesproken met het IMF en de Europese Centrale Bank?</p>
    </intervention>
    <intervention id="2-545" speaker_id="photo_generic" name="Joaquín Almunia" is_mep="True" mode="spoken">
      <p sl="en">vicevoorzitter van de Commissie . – Gelet op de nog lopende onderhandelingen over het programma waar om is verzocht, kan ik helaas niet in detail treden. Wel kan ik de heer Mitchell zeggen dat deze herstructureringsplannen voor de financiële instellingen in Ierland, en in het algemeen het financieringsprogramma voor de financiële behoeften van Ierland in deze moeilijke tijden, hopelijk een positieve uitkomst zullen hebben en er een einde zal worden gemaakt aan deze zeer complexe en moeilijke situatie. Ik hoop dat de Ierse economie de weg terugvindt naar herstel en duurzame groei, zoals in het verleden het geval was. Ierland was een van de beste voorbeelden van economisch succes in de eurozone en de EU.</p>
      <p sl="en">Dit is de manier om de Ierse belastingbetalers te zeggen dat hun geld, dat nu gebruikt wordt voor herstructurering, samen met de financiering die hopelijk beschikbaar zal komen na aanneming van het programma van de twee Europese mechanismen, plus de medewerking met het IMF met dit programma, naar hen zal terugvloeien als het positieve resultaat van een succesvolle oplossing van het huidige Ierse probleem.</p>
      <p sl="en">Ik kan niet in detail treden. Ik vraag hiervoor uw begrip. Wat ik kan zeggen, is dat er andere financiële instellingen, andere Ierse financiële instellingen zijn die vallen onder de herstructureringsplannen waarover wordt onderhandeld of die door de Commissie zijn bestudeerd. U kent onze bevoegdheden met betrekking tot de regelgeving inzake staatssteun. In het geval van de Bank of Ireland hebben we een positieve beslissing over het herstructureringsplan genomen. In het geval van de Allied Irish Bank zijn we aan het onderhandelen over de voorwaarden van het herstructureringsplan. Er zijn twee financiële instellingen, de building societies EBS en INBS, waarvan wij ook herstructurering overwegen.</p>
      <p sl="en">Ik moet zeggen dat we in twee gevallen, de Anglo Irish Bank en de INBS building society , werken aan een afbouwscenario. In de andere gevallen zal de herstructurering, zodra deze wordt besloten en uitgevoerd, er hopelijk voor zorgen dat deze financiële instellingen onder betere, levensvatbare voorwaarden op de markt kunnen werken.</p>
    </intervention>
    <intervention id="2-546" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 21 van Georgios Papastamkos (H-0519/10)</p>
      <p sl="nl">Betreft: Ontwikkeling van een gemeenschappelijk Europees bewustzijn</p>
      <p sl="nl">De ontwikkeling van een gemeenschappelijk Europees bewustzijn onder de EU-burgers is een conditio sine qua non voor de overleving van het EU-project. Het is een feit dat de mobiliteit van Europese burgers die in de cultuur- en kunstensector actief zijn, een van de meest efficiënte mechanismen kan zijn om een gemeenschappelijke Europese identiteit te creëren. Kan de Commissie bijgevolg meedelen welke concrete initiatieven zij denkt te nemen op het gebied van de uitwisseling van ervaringen en kennis tussen Europese kunstenaars, voor de invoering van een financieringsprogramma dat uitsluitend bestemd is voor artistieke manifestaties in de EU, voor administratieve vereenvoudiging en voor financiële steun aan programma's voor inter-Europese artistieke samenwerking?</p>
    </intervention>
    <intervention id="2-547" speaker_id="photo_generic" name="Androulla Vassiliou" is_mep="True" mode="spoken">
      <p sl="el">lid van de Commissie . − Mijnheer de Voorzitter, de Commissie is het volledig eens met de geachte afgevaardigde over de grote betekenis van de transnationale mobiliteit van degenen die in de kunst- en cultuursector werken. Ook wij spannen ons in om de hinderpalen voor deze mobiliteit uit de weg te ruimen.</p>
      <p sl="el">Deze inspanningen omvatten coördinatie van de sociale zekerheid, visumregels voor kunstenaars uit derde landen, belasting en natuurlijk betere voorlichting over mobiliteit. Deskundigen in de cultuursector wisselen in werkgroepen waarin de lidstaten en vertegenwoordigers van de cultuursector zijn vertegenwoordigd, van gedachten over de manier waarop mobiliteit bevorderd kan worden, met als doel het realiseren van de doelstellingen van de Europese agenda voor cultuur.</p>
      <p sl="el">Met het Cultuurprogramma (2007-2013) steunt de Commissie projecten en activiteiten die de transnationale mobiliteit stimuleren van personen die in de cultuursector werken, moedigt zij het transnationale verkeer aan van artistieke en culturele projecten en versterkt zij de interculturele dialoog. In 2009 was ongeveer tachtig procent van de projecten die werden gefinancierd door de Commissie gericht op het verkeer van cultuurprojecten en op mobiliteit van degenen die in de cultuursector werken.</p>
      <p sl="el">Natuurlijk zal de Commissie, zoals ik zei, zich ervoor blijven inzetten om de toegang tot het programma te verbeteren. De programmagids, het tijdspad, dat loopt van 2008 tot 2013, goede voorbeelden van projecten en culturele contactpunten in elk land helpen allemaal om de toegang makkelijker te maken. De ervaring die men tot op heden heeft opgedaan zal van nut zijn bij de ontwikkeling van procedures voor toekomstige cultuurprogramma's.</p>
      <p sl="el">Als vervolg op een door het Parlement aangenomen initiatief heeft de Commissie zowel in 2008 als in 2009 eveneens proefprojecten uitgevoerd om de mobiliteit van kunstenaars aan te moedigen. Het doel van deze projecten is om Europese kunstenaars de mogelijkheid te geven om het gebied van hun activiteiten uit te breiden en een nieuw publiek te bereiken, alsmede ervaringen uit te wisselen en van elkaar te leren met het oog op de verdere ontwikkeling van hun carrière.</p>
      <p sl="el">De resultaten van deze proefprojecten zullen een bijdrage leveren aan toekomstige cultuurprogramma's, terwijl ze natuurlijk ook nuttig zijn voor deskundigenwerkgroepen van de lidstaten in het kader van een open coördinatiemethode. Op de lange termijn zullen al de dingen waarover ik het had, bevorderlijk zijn voor het vormen van een gemeenschappelijk Europees bewustzijn van de burgers van de Europese Unie.</p>
    </intervention>
    <intervention id="2-548" speaker_id="28572" name="Georgios Papastamkos" is_mep="True" mode="spoken">
      <p sl="el">Mijnheer de Voorzitter, ik bedank mevrouw de commissaris voor haar goed onderbouwde antwoord. Op de Europese politieke weerkaart trekken de wolken van de de-unificatie steeds meer samen. Er bestaat het Europa van de cijfers, het technische Europa, maar onder ons zijn er ook die uitzien naar het Europa van de cultuur, het onderwijs, de kunst, de mobiliteit van kunstenaars, naar een Europa waarin trans-Europese scheppende kunst wordt aangemoedigd.</p>
      <p sl="el">Ik behoor tot degenen die geloven dat deze fundamenten, dat de culturele fundamenten van Europa een veilige, stabiliserende factor kunnen zijn in de verdere, dynamische stimulering van de Europese eenwording. Geef cultuur en scheppende kunst een impuls, ook als percentage – ik zal mijn principes terzijde schuiven en de taal der cijfers spreken – en laten wij de bijdrage aan het Europese BNP verhogen door middel van cultuur en scheppende kunst.</p>
    </intervention>
    <intervention id="2-549" speaker_id="96784" name="Janusz Władysław Zemke" is_mep="True" mode="spoken">
      <p sl="pl">Mijnheer de Voorzitter, ik wil de commissaris bedanken voor deze interessante informatie, maar mijn vraag en mijn zorg gelden de situatie rondom de begroting. We weten heel goed dat we ons momenteel in een onzekere situatie bevinden wat betreft de begroting die volgend jaar beschikbaar zal zijn. In dit verband wil ik de commissaris vragen of deze problemen op een of andere manier specifieke gevolgen kunnen hebben voor de zeer interessante plannen die u ontvouwd heeft?</p>
    </intervention>
    <intervention id="2-550" speaker_id="photo_generic" name="Androulla Vassiliou" is_mep="True" mode="spoken">
      <p sl="el">lid van de Commissie . − Mijnheer de Voorzitter, om te beginnen zou ik tegen de heer Papastamkos willen zeggen dat ik het helemaal met hem eens ben. Enkele dagen geleden heb ik aan een groot forum in Berlijn deelgenomen met de naam "Ziel voor Europa", waar alle vertegenwoordigers van de culturele organisaties aan deelnamen. Daar hebben wij over deze onderwerpen gesproken, en we zeiden dat Europa niet enkel een economische unie is, maar begint met cultuur.</p>
      <p sl="el">Zoals Jean Monnet in zijn memoires zegt: "Als ik opnieuw zou beginnen, dan zou ik met cultuur beginnen." Ik ben het daar helemaal mee eens, en onze inspanningen gaan in die richting.</p>
      <p sl="en">Ik ben het met u eens, maar net als iedereen vrees ik dat wanneer regeringen in tijden van bezuinigingen in begrotingen gaan snoeien, zij beginnen met wat voor de hand ligt: cultuur – zoals we al in bepaalde gevallen hebben gezien –, onderwijs en gezondheid. Ik ben het ermee eens dat het een zeer bekrompen beleid is en dat we er stelling tegen moeten nemen, omdat we op de lange termijn de onaangename gevolgen van dit soort bezuinigingen zullen ondervinden.</p>
    </intervention>
    <intervention id="2-552" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 22 van Iva Zanicchi (H-0522/10)</p>
      <p sl="nl">Betreft: Gestructureerde dialoog tussen EU en sportverbonden over zaken van gemeenschappelijk belang en mogelijke concrete acties</p>
      <p sl="nl">Dankzij de ratificatie van het Verdrag van Lissabon en de erkenning van het eigen karakter kan de sport nu een echte Europese dimensie krijgen. Dankzij nieuwe bepalingen kan de Europese Unie het optreden van de lidstaten ondersteunen, coördineren of aanvullen en aldus de eerlijkheid en openheid van sportcompetities en de samenwerking tussen sportorganisaties bevorderen. Voorts wordt onderkend hoe belangrijk het is de fysieke en morele integriteit van sportlieden, met name jonge sporters, te beschermen.</p>
      <p sl="nl">Wat verwacht de Commissie, gelet op de Verdragsbepalingen, van de internationale sportverbonden met het oog op een steeds constructievere dialoog over zaken van gemeenschappelijk belang? Welke concrete stappen denkt de Commissie te ondernemen om zo'n dialoog te bevorderen en ten volle profijt te trekken van de door het Verdrag verleende bevoegdheden op sportgebied?</p>
    </intervention>
    <intervention id="2-553" speaker_id="photo_generic" name="Androulla Vassiliou" is_mep="True" mode="spoken">
      <p sl="en">lid van de Commissie . – In 2007 heeft de Commissie aan de hand van het Witboek over sport een gestructureerde dialoog met belanghebbenden op sportgebied geïnitieerd.</p>
      <p sl="en">Op een in 2008 door de Europese ministers van Sport en de Europese Raad gedaan verzoek heeft de Commissie zich ertoe verbonden de dialoog te intensiveren en internationale sportorganisaties een prominentere plaats in de dialoog met de Europese Unie te geven. Dit heeft geleid tot regelmatige gedachtewisselingen tussen de Commissie en het Internationaal Olympisch Comité en internationale sportfederaties.</p>
      <p sl="en">In 2008 heeft de Commissie het EU-sportforum ingesteld. Dit forum wordt beschouwd als het platform voor deze gestructureerde dialoog, dat één keer per jaar alle belanghebbenden uit de internationale, Europese en nationale sportwereld, met inbegrip van regeringsinstanties en niet-gouvernementele sportorganisaties, bijeenbrengt. De volgende bijeenkomst vindt in februari 2011 in Boedapest plaats. De Commissie is voornemens om daar haar mededeling over een nieuwe EU-sportagenda aan de belanghebbenden te presenteren.</p>
      <p sl="en">De Commissie heeft veel aandacht besteed aan de noodzaak om bij de organisatie van vergaderingen en evenementen een evenwichtige en inclusieve vertegenwoordiging van de sportbeweging te verzekeren. De Commissie staat volledig achter deze dialoog en houdt daarbij rekening met de specifieke organisatie van de sport, de complexiteit van de te behandelen onderwerpen en uiteraard met de verscheidenheid aan actoren in de sport. De versterking van deze gestructureerde dialoog met de sportbeweging is belangrijk voor het welslagen van de EU-sportagenda die de Commissie krachtens het Verdrag van Lissabon wil voorstellen. In deze versterkte dialoog dienen de lidstaten, het Parlement en de Commissie ieder een eigen plaats te hebben.</p>
    </intervention>
    <intervention id="2-554" speaker_id="41007" name="Iva Zanicchi" is_mep="True" mode="spoken">
      <p sl="it">Mijnheer de Voorzitter, dames en heren, dankzij de ratificatie van het Verdrag van Lissabon en de erkenning van het eigen karakter van de sport kan deze nu een echte Europese dimensie krijgen.</p>
      <p sl="it">Dankzij nieuwe bepalingen kan de Europese Unie het optreden van de lidstaten ondersteunen, coördineren of aanvullen en aldus de eerlijkheid en openheid van sportcompetities en de samenwerking tussen sportorganisaties bevorderen. Voorts wordt in het Verdrag onderkend hoe belangrijk de bescherming van de fysieke en morele integriteit van met name jonge sporters is.</p>
      <p sl="it">Wat verwacht de Commissie, gelet op de Verdragsbepalingen, van de internationale sportverbonden met het oog op een steeds constructievere dialoog over zaken van gemeenschappelijk belang? Welke concrete stappen denkt de Commissie te ondernemen om zo'n dialoog te bevorderen en ten volle profijt te trekken van de door het Verdrag verleende bevoegdheden op sportgebied?</p>
    </intervention>
    <intervention id="2-555" speaker_id="96818" name="Salvatore Iacolino" is_mep="True" mode="spoken">
      <p sl="it">Mijnheer de Voorzitter, dames en heren, ik heb zeer aandachtig naar het antwoord van de Commissie geluisterd. Ik vraag de Commissie wat haar standpunt is ten aanzien van de illegale weddenschappen die een enorme invloed uitoefenen op het voetbal en op andere sporten. Ook vraag ik haar of zij, in het kader van het programma waarnaar zij zojuist verwees, speciale aandacht wil besteden aan dit verschijnsel, dat competitievervalsing in de hand dreigt te werken en dat ten koste gaat van de eerlijkheid die centraal moet staan in de wedstrijdsport.</p>
    </intervention>
    <intervention id="2-556" speaker_id="photo_generic" name="Androulla Vassiliou" is_mep="True" mode="spoken">
      <p sl="en">lid van de Commissie . – Ik begin met de laatste vraag. Commissaris Barnier houdt zich met deze kwestie bezig. Natuurlijk volg ik hetgeen hij doet van dichtbij. Ik weet dat hij van plan is in 2011 een Groenboek te presenteren om een raadpleging over deze zeer belangrijke kwestie te kunnen beginnen. Ik kan u verzekeren dat ik dit, gezien mijn portefeuille, van dichtbij volg.</p>
      <p sl="en">Zoals ik in mijn inleiding zei, ben ik voornemens om een mededeling over sport te presenteren – hopelijk begin januari. Dit zal de allereerste mededeling over een beleidsagenda voor sport zijn. In deze mededeling zullen alle kwesties worden besproken die de geachte afgevaardigde heeft genoemd. De eerste presentatie en discussie zal, zoals gezegd, in februari aanstaande plaatsvinden tijdens de gestructureerde dialoog in het kader van het sportforum in Boedapest.</p>
    </intervention>
    <intervention id="2-557" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 27 van Konstantinos Poupakis (H-0514/10)</p>
      <p sl="nl">Betreft: Zware belastingdruk in Griekenland</p>
      <p sl="nl">Met de ondertekening van het memorandum is Griekenland opgeschoven naar een van de eerste plaatsen in de Europese ranglijst voor wat betreft de basisbelastingen: het land heeft het derde hoogste btw-percentage, de derde hoogste benzinebelasting, de derde hoogste coëfficiënt voor verzekeringsbijdragen, de hoogste ondernemingsbelastingen en de hoogste nominale belastingsdruk. Het opleggen van hoge belastingen in Griekenland en de gelijktijdige vermindering van lonen en pensioenen leidt evenwel niet tot een verhoging van de inkomsten maar zorgt voor nog meer recessie en verlamming op de markt, voor hogere armoedecijfers, duurte van basisproducten, problemen bij werknemers en gepensioneerden om de eindjes aan elkaar te knopen en sluiting van honderden ondernemingen.</p>
      <p sl="nl">Wat denkt de Commissie als partij bij het memorandum van deze belastingsmaatregelen, overwegende dat de EU beoogt zowel de gezondheid van de begroting veilig te stellen als de sociale behoeften te voldoen?</p>
    </intervention>
    <intervention id="2-558" speaker_id="photo_generic" name="Algirdas Šemeta" is_mep="True" mode="spoken">
      <p sl="en">lid van de Commissie . – Zoals de geachte afgevaardigde weet, heeft Griekenland een aantal belastingmaatregelen ingevoerd om zijn tekort terug te brengen. Dit economisch aanpassingsprogramma is overeengekomen met de Commissie, het IMF en de ECB. Dit programma was een voorwaarde voor de financiering van de 110 miljard euro die door de eurolanden en het IMF wordt verstrekt.</p>
      <p sl="en">Op 6 augustus 2010 heeft de Griekse regering aan de Raad en de Commissie een verslag voorgelegd, waarin de uitvoering van deze belastingmaatregelen en ook een grote reeks structurele hervormingen worden besproken. Ik verwijs de geachte afgevaardigde naar de mededeling van de Commissie aan de Raad van 19 augustus 2010 waarin hij een gedetailleerde en grondige beoordeling vindt van de maatregelen die Griekenland in de eerste helft van 2010 heeft genomen om te voldoen aan het Besluit van de Raad van 10 mei 2010 (2010/320/EU).</p>
      <p sl="en">In deze beoordeling wordt hoofdzakelijk geconcludeerd dat de begrotingsuitvoering over de eerste helft van 2010 positieve ontwikkelingen laat zien en dat het tekort sneller afneemt dan gepland, voornamelijk als gevolg van een grotere vermindering van de uitgaven dan was verwacht. In het kader van de geplande begrotingsaanpassing houdt de Griekse regering daarnaast bij haar keuze van de mix van uitgaven- en ontvangstenmaatregelen rekening met belangrijke sociale en economische aspecten, in het bijzonder als het gaat om de potentiële complementariteit met een pakket structurele hervormingen en maatregelen ter verbetering van het micro-economische klimaat en het functioneren van de overheidssector.</p>
    </intervention>
    <intervention id="2-559" speaker_id="96658" name="Konstantinos Poupakis" is_mep="True" mode="spoken">
      <p sl="el">Mijnheer de commissaris, ter aanvulling zou ik de Commissie de volgende vraag willen stellen: wat is zij, als bij het memorandum betrokken partij, van plan Griekenland te adviseren, overwegende dat de huidige hoge belastingdruk reeds heeft geleid tot sluiting of verplaatsing van bedrijven naar buurlanden met een gunstiger belastingklimaat en tegelijkertijd tot vermindering van de toestroom van investeringskapitaal, de terugkeer van kapitaal, evenals tot een achteruitgang van het ondernemerschap in het algemeen?</p>
    </intervention>
    <intervention id="2-560" speaker_id="26851" name="Nikolaos Chountis" is_mep="True" mode="spoken">
      <p sl="el">Mijnheer de Voorzitter, mijnheer de commissaris, ik zou willen terugkomen op een kwestie die mijn geachte collega in zijn vraag aan de orde heeft gesteld. Met de belastingverhoging en het fiscale beleid dat de regering toepast op basis van het memorandum, is de inflatie in Griekenland omhooggeschoten; ze ligt nu boven de zes procent, het hoogste percentage in Europa. De heer Rehn gaf in antwoord op een vraag toe dat de hoge inflatie te wijten is aan de verhoging van het btw-tarief, met andere woorden, aan dit fiscale beleid.</p>
      <p sl="el">Ik wil u vragen of de Commissie van oordeel is dat deze belastingmaatregelen inderdaad hebben geleid tot deze explosie van de inflatie, die het concurrentievermogen van de Griekse economie ondermijnt, en welke maatregelen u de Griekse regering aanraadt voor de aanpak van deze kwestie.</p>
    </intervention>
    <intervention id="2-561" speaker_id="photo_generic" name="Algirdas Šemeta" is_mep="True" mode="spoken">
      <p sl="en">lid van de Commissie . – Feitelijk komen de vragen op hetzelfde neer. Hier moet ik benadrukken dat we in het geval van Griekenland een reusachtig tekort hadden dat moest worden aangepakt. We weten allemaal dat er voor de aanpak van het tekort geen wonderoplossingen bestaan. De lidstaat moet de uitgaven verminderen of de belastingen verhogen of allebei doen om zijn begrotingssituatie te consolideren. De houding van de Commissie is hier zeer duidelijk: het is de lidstaat die de maatregelen moet kiezen om het tekort aan te pakken. Griekenland heeft gekozen voor een combinatie van maatregelen, zowel aan de kant van de uitgaven als aan de kant van de inkomsten.</p>
      <p sl="en">De Commissie kan de lidstaten niet voorschrijven welke specifieke belastingen zij moeten verhogen of verlagen. Het is aan de lidstaat om hierover te besluiten.</p>
      <p sl="en">Tot dusver functioneert het Griekse programma goed. Ik denk dat de Griekse autoriteiten alle noodzakelijke, toekomstige maatregelen zullen nemen om hun begrotingssituatie op orde te brengen.</p>
    </intervention>
    <intervention id="2-562" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 28 van Jim Higgins (H-0521/10)</p>
      <p sl="nl">Betreft: Fraude en gederfde douane-inkomsten door sigarettensmokkel</p>
      <p sl="nl">Is de Commissie niet verontrust over de ontzaglijk omvangrijke smokkel van illegale sigaretten uit derde landen naar bijvoorbeeld Ierland? Als gevolg daarvan raakt de EU ontvangsten uit douaneheffingen kwijt, terwijl dat een belangrijke inkomstenbron is (15% van de EU-begroting). De lidstaten missen daarnaast accijnsontvangsten. Heeft de Commissie plannen om de lidstaten in staat te stellen of te dwingen om aan de buitengrenzen scherper te controleren teneinde fraude met douaneheffingen aan te pakken?</p>
    </intervention>
    <intervention id="2-563" speaker_id="photo_generic" name="Algirdas Šemeta" is_mep="True" mode="spoken">
      <p sl="en">lid van de Commissie . – Voor wat betreft grenscontroles, moet er bij douanecontroles een afweging plaatsvinden tussen de bescherming van een reeks EU-belangen op het gebied van financiën, veiligheid en beveiliging enerzijds en de belangen van legitieme handelaren anderzijds.</p>
      <p sl="en">Daartoe is een communautair kader voor risicobeheer ontwikkeld dat het mogelijk maakt om douanecontroles met het oog op veiligheid en beveiliging uit te voeren aan de hand van gemeenschappelijke risicocriteria en -normen.</p>
      <p sl="en">In de EU worden ieder jaar 1,5 miljoen ton zeevracht en 12 miljoen ton luchtvracht gecontroleerd. Krachtens artikel 209, lid 1, van het Verdrag betreffende de werking van de Europese Unie zijn de douanediensten van de lidstaten verantwoordelijk voor de toepassing van de desbetreffende EU-wetgeving.</p>
      <p sl="en">Ze zijn daarom belast met de organisatie van douanecontroles aan de fysieke grenzen en elders. Hierbij maken ze gebruik van technieken op het gebied van risicobeheer zoals uiteengezet in het EU-douanewetboek.</p>
      <p sl="en">Wat betreft sigarettensmokkel speelt de Commissie een actieve rol en helpt zij lidstaten om het verschijnsel van internationale sigarettensmokkel aan te pakken en de criminele bendes die voor deze handel verantwoordelijk zijn, te ontmantelen.</p>
      <p sl="en">Meer in het bijzonder assisteert het Europees Bureau voor fraudebestrijding (OLAF) de wetshandhavingsinstanties in de hele Europese Unie bij hun operationele zaken en coördineert het belangrijke douane- en strafrechtelijke onderzoeken met de lidstaten en derde landen.</p>
      <p sl="en">Op grond van de bepalingen van de Europese wederzijdse bijstand in douanezaken en een aantal overeenkomsten tussen de EU en derde landen organiseert OLAF gezamenlijke douaneactiviteiten tussen EU-lidstaten en derde landen gericht op de aanpak van specifieke problemen, zoals Operation Matthew II, gericht op het wegverkeer aan de oostelijke grens, of Operation Sirocco, gericht op containervervoer in de grote vaart van China naar de Unie.</p>
      <p sl="en">Ten slotte verstrekt OLAF financiële steun aan lidstaten uit het programma Hercules II voor maatregelen die specifiek zijn gericht op de strijd tegen sigarettensmokkel, zoals de aanschaf van speciale röntgenscanners voor gebruik aan grensposten en de organisatie van regionale activiteiten.</p>
      <p sl="en">Verder zijn er in 2010 samenwerkingsovereenkomsten ondertekend met British American Tobacco en Imperial Tobacco Limited en zijn er overeenkomsten ondertekend met Philip Morris International en Japan Tobacco International in 2004, respectievelijk 2007. Deze juridisch bindende overeenkomsten voorzien in een alomvattende reeks maatregelen die zijn ontworpen om de aanwezigheid van producten van deze ondernemingen op de illegale tabaksmarkt te beperken.</p>
    </intervention>
    <intervention id="2-564" speaker_id="28117" name="Jim Higgins" is_mep="True" mode="spoken">
      <p sl="en">Ik dank de commissaris voor zijn zeer volledige antwoord. Zoals hij al zei, is de tabakssmokkel is een uiterst lucratieve handel. De smokkelaars zijn erg vindingrijk: de verpakking is perfect, de presentatie is perfect en de etikettering is perfect.</p>
      <p sl="en">Een tijdje geleden had ik een ontmoeting met het hoofd van de Ierse douane in Dublin Castle. Ze vertelde me dat een op de vijf sigaretten – dus 20 procent van de in het kleine land Ierland gerookte sigaretten – binnenkomt via China, en dat bij de inbeslagname en analyse ervan is gebleken dat de sigaretten bestaan uit een mengsel van tabak en hondenuitwerpselen. We moeten onze regels echt aanscherpen.</p>
      <p sl="en">Ik juich de internationale samenwerking toe, maar we moeten nog ontzettend veel werk verzetten. Ik zou in ieder geval willen dat OLAF, het fraudebestrijdingsbureau van de EU, over ruimere financiële middelen komt te beschikken.</p>
    </intervention>
    <intervention id="2-565" speaker_id="photo_generic" name="Algirdas Šemeta" is_mep="True" mode="spoken">
      <p sl="en">lid van de Commissie . − Ik zal proberen het heel kort te houden. Een antwoord in dit geval is waarschijnlijk niet nodig, maar ik deel uw ongerustheid.</p>
      <p sl="en">Volgende maand ga ik naar China om douaneonderwerpen te bespreken, waaronder de smokkel van sigaretten. We zijn in samenwerking met de Chinese overheid bezig met de tenuitvoerlegging van een aantal maatregelen om dit probleem aan te pakken. Zoals u terecht aangaf, is China een belangrijke bron van namaaksigaretten en daarom moeten we nauw met de Chinese overheid samenwerken om dit probleem aan te pakken. Ik benadruk dat de Chinese overheid bereid is tot samenwerking.</p>
    </intervention>
    <intervention id="2-566" speaker_id="1405" name="De Voorzitter" is_mep="True" mode="spoken">
      <p sl="nl">Vraag nr. 29 van Marian Harkin (H-0524/10)</p>
      <p sl="nl">Betreft: Gemeenschappelijke geconsolideerde grondslag voor vennootschapsbelasting</p>
      <p sl="nl">Kan de Commissie aangeven hoe haar voorstellen met het oog op de goedkeuring van een gemeenschappelijke geconsolideerde grondslag voor de vennootschapsbelasting er momenteel uitzien, wat het beoogde tijdschema is en welke redenen zij heeft om op deze wijze te werk te gaan?</p>
      <p sl="nl">Vraag nr. 30 van Seán Kelly (H-0538/10)</p>
      <p sl="nl">Betreft: De vennootschapsbelasting in Ierland</p>
      <p sl="nl">In de internationale media wordt er flink over gespeculeerd en het zou daarom een goede zaak zijn als de internationale markten in deze tijd van crisis een signaal zouden krijgen dat dit belangrijke element van Ierlands economisch model niet op enigerlei wijze ter discussie zou worden gesteld door een voorstel van de Commissie.</p>
      <p sl="nl">Kan de Commissie duidelijk en ondubbelzinnig mededelen dat de EU geen maatregelen zal voorstellen die op enigerlei wijze van invloed zullen zijn op de hoogte van de vennootschapsbelasting in Ierland?</p>
      <p sl="nl">Vraag nr. 31 van Pat the Cope Gallagher (H-0552/10)</p>
      <p sl="nl">Betreft: De gemeenschappelijke geconsolideerde heffingsgrondslag voor de vennootschapsbelasting</p>
      <p sl="nl">Kan de Commissie verklaren dat de voorgestelde gemeenschappelijke geconsolideerde heffingsgrondslag voor de vennootschapsbelasting geen invloed zal hebben op de mogelijkheid van de lidstaten om hun eigen vennootschapsbelastingtarieven vast te leggen?</p>
    </intervention>
    <intervention id="2-567" speaker_id="photo_generic" name="Algirdas Šemeta" is_mep="True" mode="spoken">
      <p sl="en">lid van de Commissie . − Bedoelt u deze drie vragen over de CCCTB?</p>
      <p sl="en">De Commissie is niet van plan voorstellen te doen voor de vaststelling van vennootschapsbelastingtarieven. Dankzij verschillende tarieven kan op de interne markt een bepaalde mate van belastingconcurrentie worden gehandhaafd. Bovendien levert eerlijke, op tarieven gebaseerde belastingconcurrentie een grotere transparantie op en biedt zij de lidstaten de mogelijkheid om bij de vaststelling van hun belastingtarieven rekening te houden met zowel hun concurrentiepositie op de markt als hun begrotingsbehoeften.</p>
      <p sl="en">Wat betreft het onderwerp heffingsgrondslagen voor de vennootschapsbelasting is de Commissie echter al enige tijd bezig met de uitwerking van een voorstel voor een gemeenschappelijke geconsolideerde heffingsgrondslag. Dat initiatief maakt deel uit van het werkprogramma van de Commissie voor 2011 en is een strategisch initiatief om het groeipotentieel van de interne markt tot gelding te doen komen. Het wordt ook als kernvoorstel aangehaald in de Akte voor de interne markt, die op 27 oktober 2010 is aangenomen.</p>
      <p sl="en">De Commissie is van plan om vóór het einde van het eerste kwartaal van 2011 een voorstel te doen. De CCCTB is een gemeenschappelijk stelsel van regels voor de berekening van de heffingsgrondslag van vennootschappen en houdt geenszins verband met belastingtarieven. De lidstaten blijven gewoon hun eigen tarieven voor de vennootschapsbelasting bepalen. De Commissie is van mening dat doorgaan met de CCCTB dé oplossing is om grensoverschrijdende fiscale hinderpalen die groei in de weg staan alomvattend aan te pakken.</p>
      <p sl="en">Het feit dat er op dit moment 27 zeer uiteenlopende stelsels van vennootschapsbelasting in de EU bestaan, betekent dat vennootschappen te maken hebben met aanzienlijke belastingbarrières en ontmoedigende administratieve lasten, dat zij er zelfs van weerhouden worden om activiteiten op de interne markt te ontplooien en dat hun concurrentievermogen negatief beïnvloed wordt. Dat geldt vooral voor het MKB. Zo’n sterk gefragmenteerd landschap leidt tot belangrijke marktverstoringen en –barrières en doet aanzienlijke nalevingskosten ontstaan.</p>
    </intervention>
    <intervention id="2-568" speaker_id="28116" name="Marian Harkin" is_mep="True" mode="spoken">
      <p sl="en">Ik dank de commissaris voor zijn antwoord. Wat hij zegt over het verschil tussen belastingtarieven en belastinggrondslagen begrijp ik prima, maar een van de problemen waar vennootschappen mee kampen – vooral als het gaat om directe buitenlandse investeringen in Europa – is dat ze niet van tevoren met zekerheid weten wat de fiscale gevolgen van een transactie zijn. Als een deel van de berekening ‘verkoop naar bestemming’ betreft, dan kan dat deel niet van tevoren bepaald worden en dat levert voor die bedrijven flinke onzekerheid op. Ik denk dat dit directe buitenlandse investeringen ontmoedigt. Ik heb nog veel meer vragen, maar ik weet dat we krap in de tijd zitten. Daarom wil ik graag dat de commissaris in ieder geval deze vraag beantwoordt.</p>
    </intervention>
    <intervention id="2-569" speaker_id="2125" name="Pat the Cope Gallagher" is_mep="True" mode="spoken">
      <p sl="en">Ik dank de commissaris voor zijn uitgebreide reactie, maar wil hem ook vragen of hij kan bevestigen dat het Verdrag van Lissabon een uitgebreid protocol bevat over belastingheffing en het recht van een lidstaat om een veto uit te spreken tegen belastingvoorstellen.</p>
    </intervention>
    <intervention id="2-570" speaker_id="photo_generic" name="Algirdas Šemeta" is_mep="True" mode="spoken">
      <p sl="en">lid van de Commissie . − We kunnen het over bepaalde belastingprincipes oneens zijn. Belastingzaken liggen altijd gevoelig. De meeste steun voor de CCCTB komt van de kant van het bedrijfsleven; daar hebben we duidelijke bewijzen van. Ik begrijp dat ook, want als bedrijven te maken hebben met 27 verschillende lidstaten en 27 verschillende vennootschapsbelastingstelsels dan is dat voor hen een echte puinhoop.</p>
      <p sl="en">Wat betreft directe buitenlandse investeringen: om het eens te worden over dit voorstel moeten wij een unaniem besluit nemen. Als we tot overeenstemming kunnen komen, wordt het gemakkelijker directe buitenlandse investeringen te doen, omdat buitenlandse investeerders die niet in één, maar in verschillende lidstaten willen investeren, te maken zullen hebben met één vennootschapsbelastingstelsel, in plaats van verschillende stelsels. Dat is een groot voordeel voor buitenlandse investeerders. In alle bilaterale besprekingen die we met potentiële investeerders hebben gevoerd, is het probleem van 27 vennootschapsbelastingstelsels steeds naar voren gekomen als een ernstige belemmering voor directe buitenlandse investeringen.</p>
      <p sl="en">Ten slotte, als we het hebben over de gemeenschappelijke geconsolideerde heffingsgrondslag voor de vennootschapsbelasting, dan hebben we het niet over belastingtarieven. Het is duidelijk dat dit niets te maken heeft met de soevereiniteit van lidstaten met betrekking tot belastingzaken, want zelfs op het gebied van de CCCTB zullen zij zelf kunnen beslissen over de tarieven voor de vennootschapsbelasting. Ze kunnen die baseren op hun eigen behoeften, sociale stelsel, openbare voorzieningen enzovoorts. Het voorstel op zich doet dus niets af aan de soevereiniteit van de lidstaten wat betreft belastingen.</p>
    </intervention>
    <intervention id="2-571" speaker_id="1405" name="De Voorzitter" is_mep="True" mode="spoken">
      <p sl="nl">Vragen die door tijdgebrek niet zijn beantwoord, zullen schriftelijk worden beantwoord (zie bijlage).</p>
      <p sl="nl">Het vragenuur is gesloten.</p>
      <a text="(De vergadering wordt om 20.35 uur onderbroken en om 21.00 uur hervat)"/>
    </intervention>
  </section>
  <section id="creitem41" title="17. Acties voor de vrijlating van de Nobelprijswinnaar voor de vrede Liu Xiaobo (debat)">
    <intervention id="2-574" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen over de acties voor de vrijlating van de Nobelprijswinnaar voor de vrede Liu Xiaobo.</p>
    </intervention>
    <intervention id="2-575" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad, namens Catherine Ashton (vicevoorzitter van de Commissie/hoge vertegenwoordiger van de Unie voor buitenlandse zaken en veiligheidsbeleid). – Mevrouw de Voorzitter, dames en heren, als ik het dit keer goed heb begrepen, heb ik de eer hier namens onze hoge vertegenwoordiger, Lady Ashton, te mogen spreken.</p>
      <p sl="fr">De Europese Unie blijft via haar delegatie in Beijing en haar bilaterale ambassades de situatie van de heer Liu Xiaobo, alsmede van zijn echtgenote, Liu Xia, en hun vrienden en advocaten, op de voet volgen. Wij houden hun situatie permanent in de gaten. Het huisarrest van mevrouw Liu Xia en dat van talrijke mensenrechtenactivisten in China sinds 8 oktober verontrust ons niet alleen, maar is ook een teleurstelling en wij veroordelen het.</p>
      <p sl="fr">Zoals u weet heeft de Europese Unie niet afgewacht totdat de heer Liu Xiaobo deze prestigieuze prijs toegewezen heeft gekregen om de Chinese regering te herinneren aan haar internationale afspraken op het gebied van eerbiediging van de vrijheid van meningsuiting. In dit specifieke geval is de Europese Unie altijd van oordeel geweest dat het Handvest 08 een vreedzaam manifest was, waarin wordt opgeroepen tot meer respect voor de mensenrechten in China. Voorts heeft de Unie sinds december 2008 vier openbare verklaringen gepubliceerd waarin wordt opgeroepen tot de vrijlating van Liu Xiaobo.</p>
      <p sl="fr">Van dit standpunt zijn wij niet afgeweken toen het Nobelprijscomité op 8 oktober geheel onafhankelijk – dat behoeft geen betoog – zijn besluit heeft aangekondigd. Wij hebben Liu Xiaobo gefeliciteerd bij monde van de hoge vertegenwoordiger van de Unie voor buitenlandse zaken, Lady Ashton, en van de voorzitter van de Commissie, mijnheer Barroso, en wij hebben erop gewezen hoezeer wij belang hechten aan zijn vrijlating. Wij betreuren dat de Chinese autoriteiten geen gehoor hebben gegeven aan de oproepen die de internationale gemeenschap luid en duidelijk heeft gedaan.</p>
      <p sl="fr">Het is betreurenswaardig dat de Europese Unie eens te meer en met zorg kennis moet nemen van de intimidatie en het huisarrest van de echtgenote van Liu Xiaobo, mevrouw Liu Xia, in de afgelopen zes weken. Wij betreuren net zozeer de dreigementen, de surveillance en het verbod om het land te verlaten, alsmede het vasthouden van een groot aantal intimi van Liu Xiaobo sinds de Nobelprijs aan hem is toegekend.</p>
      <p sl="fr">Mevrouw de Voorzitter, de Europese Unie zal de inspanningen die zij al bijna twee jaar lang consequent en vastberaden heeft geleverd, blijven voortzetten opdat Liu Xiaobo wordt vrijgelaten en hij zijn rechten volledig kan uitoefenen, en opdat hij, zoals hij wenst, kan deelnemen aan de openbare discussie die hij in China heeft aangezwengeld middels het Handvest 08. Wij blijven hopen dat hij de Nobelprijs voor de vrede op 10 december aanstaande persoonlijk in ontvangst zal kunnen nemen. Wij vragen China de beperkingen voor de bewegingsvrijheid en de vrijheid van meningsuiting voor zijn echtgenote, Liu Xia, en een groot aantal van zijn vrienden op te heffen.</p>
    </intervention>
    <intervention id="2-576" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. – Mevrouw de Voorzitter, mijnheer de minister, dames en heren, de Commissie staat volledig achter de verklaring van het Belgische voorzitterschap. De Europese Unie heeft er onophoudelijk op gewezen dat zij het Handvest 08 beschouwt als een rechtmatige uitoefening van de vrijheid van meningsuiting, en zoals het voorzitterschap zojuist heeft gesteld, heeft de Europese Unie herhaaldelijk aangegeven zich ernstig zorgen te maken over de aanhouding van Liu Xiaobo, zijn proces en zijn gevangenneming.</p>
      <p sl="fr">Zowel voorzitter Barroso als de vicevoorzitter van de Commissie en hoge vertegenwoordiger van de Unie, Lady Ashton, hebben de toekenning van de Nobelprijs voor de vrede aan Liu Xiaobo op 8 oktober met instemming begroet. De Commissie betreurt echter dat de Chinese autoriteiten in reactie daarop zijn vrouw, mevrouw Liu Xia, tot huisarrest hebben veroordeeld en de bewegingsvrijheid van een groot aantal van zijn vrienden hebben beperkt.</p>
      <p sl="fr">De Commissie dringt er nogmaals bij China op aan om Liu Xiaobo onmiddellijk vrij te laten, het huisarrest van zijn echtgenote op te heffen en alle beperkingen voor de bewegingsvrijheid van zijn vrienden in te trekken. Zoals is aangegeven in de verklaring van de vicevoorzitter van de Commissie en hoge vertegenwoordiger van de Unie, Lady Ashton, hoopt de Commissie dat Liu Xiaobo in staat zal zijn om de Nobelprijs voor de vrede voor 2010 persoonlijk in Oslo in ontvangst te nemen.</p>
    </intervention>
    <intervention id="2-577" speaker_id="96838" name="Cristian Dan Preda" is_mep="True" mode="spoken">
      <p sl="ro">namens de PPE-Fractie . – Tien maanden geleden heb ik hier gezegd dat de elf jaar gevangenisstraf die de Chinese regering heeft uitgesproken tegen Liu Xiaobo wegens het uiten van zijn mening een teken is van de intensivering van de Chinese campagne tegen mensenrechtenactivisten.</p>
      <p sl="ro">Het toekennen van de Nobelprijs aan Liu Xiaobo is naar mijn mening op dit moment de juiste maatregel om te onderstrepen dat China weliswaar grote vooruitgang heeft geboekt op economisch en soms sociaal gebied, maar dat het echte teken van vooruitgang de eerbiediging van de mensenrechten is. Een land kan worden bewonderd om zijn economische prestaties. Dat land zal echter niet het respect van andere landen afdwingen als het de vrijheid beperkt in plaats van beschermt.</p>
      <p sl="ro">Overigens zijn de maatregelen waarmee de Chinese regering heeft geprobeerd de bij de ceremonie uitgenodigde landen te intimideren absoluut zorgwekkend, net als het feit dat een aantal landen heeft toegegeven aan deze chantage.</p>
      <p sl="ro">We hebben te maken met een onacceptabele situatie, waarin een land zich in zijn internationale betrekkingen tegenover een van zijn eigen burgers opstelt. China had het respect van de andere landen kunnen winnen, zoals ik zei, als het in plaats van dreigementen te uiten aan het adres van andere landen nu aan Liu Xiaobo had toegestaan naar Oslo te komen om zijn prijs in ontvangst te nemen.</p>
      <p sl="ro">De houding van de Chinese autoriteiten lijkt voorlopig echter meer op de houding van de sovjets, omdat er zelfs geen familielid of de advocaat van Liu Xiaobo naar Oslo kan komen. Ik verwelkom daarom het initiatief van Lech Walesa om de Chinese dissident symbolisch te vertegenwoordigen in Oslo, maar ik hoop dat de Chinese autoriteiten op het laatste moment zullen besluiten om Liu Xiaobo vrij te laten.</p>
    </intervention>
    <intervention id="2-578" speaker_id="2073" name="Richard Howitt" is_mep="True" mode="spoken">
      <p sl="en">namens de S&amp;D-Fractie . – Mevrouw de Voorzitter, wij, de leden van de Fractie van de Progressieve Alliantie van Socialisten en Democraten in het Europees Parlement, geven vanavond onze volledige steun aan de eis van het Europees Parlement dat Liu Xiaobo toestemming krijgt om naar Oslo te gaan, om te voorkomen dat hij een andere prijs krijgt, namelijk die van de eerste Nobelprijswinnaar in de honderdjarige geschiedenis van de Nobelprijs die niet zelf of via een vertegenwoordiger bij de prijsuitreiking aanwezig kan zijn. Liu Xiaobo is door de Chinezen gearresteerd omdat hij aan demonstraties meegedaan heeft. Hij mag niet meer doceren, hij is naar een heropvoedingskamp gestuurd en nu is hij gevangengezet omdat hij geprobeerd heeft gebruik te maken van zijn vrijheid van meningsuiting. De Chinezen noemen hem dus een misdadiger, terwijl de rest van de wereld hem de prijs voor de vrede toekent.</p>
      <p sl="en">Namens het Parlement ben ik zelf naar China gegaan en ik heb gezien dat daar mensen klaar staan om de dialoog met ons aan te gaan over onderwerpen als rechten van werknemers en sociale verantwoordelijkheid van bedrijven. Het blijft echter een feit dat er geen enkel antwoord is gekomen op de visumaanvragen van de Subcommissie mensenrechten van dit Parlement en dat de Chinezen met opzet een datum tussen kerst en nieuwjaar voorstelden toen de EU aandrong op een bijeenkomst voor een dialoog over de mensenrechten. Het is nu bijna zeker dat het onder dit voorzitterschap niet tot een dergelijke bijeenkomst zal komen.</p>
      <p sl="en">Dit is niet serieus. Al degenen die vanavond hun solidariteit met Liu, zijn vrouw Liu Xia en alle andere gewetensgevangenen in China willen uitspreken, moeten zich realiseren dat de rest van de wereld te vaak de handelsbelangen met China boven de wederzijdse verplichtingen op het gebied van de mensenrechten gesteld heeft. Een voorbeeld daarvan is de Britse minister-president David Cameron, die deze maand met een 48 leden sterke handelsdelegatie naar Beijing vertrokken is, maar niemand heeft meegenomen die belangstelling heeft voor of kennis van armoedebestrijding, milieuvervuiling of werknemersrechten.</p>
      <p sl="en">Het is een feit dat vijf maatschappelijk bewuste personen die samen het Nobelprijscomité vormen, aantoonbaar meer druk op de Chinese regering uitgeoefend hebben om hervormingen door te voeren dan deze Europese Unie, de VS en de rest van de internationale gemeenschap. Laten we wel bedenken dat Andrej Sacharov, Lech Wałęsa en Nelson Mandela allemaal Nobelprijswinnaars waren die in repressieve staten woonden die uiteindelijk een transformatie ondergingen. Laten we vanavond de hoop uitspreken dat Liu Xiaobo ook op deze lijst komt te staan – niet gewoon in het China van vandaag, maar in een China waar de mensenrechten ooit volledig gerespecteerd worden.</p>
    </intervention>
    <intervention id="2-579" speaker_id="1405" name="Edward McMillan-Scott" is_mep="True" mode="spoken">
      <p sl="en">namens de ALDE-Fractie . – Mevrouw de Voorzitter, dit debat katalyseert in zekere zin de inspanningen die vele hier aanwezige leden van dit Parlement, en anderen, jarenlang hebben ondernomen om de aandacht te vestigen op het echte China. De eenheid waarvan de Raad, de Commissie en de diplomatieke vertegenwoordigers in Oslo blijk geven met betrekking tot de ceremonie die op 10 december wellicht gehouden wordt, is bemoedigend. Natuurlijk hopen we dat Liu Xiaobo aanwezig zal zijn, maar het is niet waarschijnlijk.</p>
      <p sl="en">Wat we de afgelopen weken gezien hebben is, diplomatiek gezien, een door Beijing georganiseerd auto-ongeluk. Het is een van de rampzaligste en onhandigste episodes uit de geschiedenis van de diplomatie. Maar waar het hier eigenlijk om gaat is de botsing tussen de vrije wereld en een land dat nog steeds een dictatuur is.</p>
      <p sl="en">Bij mijn laatste bezoek aan Peking werd iedereen met wie ik contact had, daarna gearresteerd, gevangengezet en in sommige gevallen gemarteld. Er zitten in China tussen de zeven en acht miljoen mensen in de gevangenis en er zijn ten minste 5 000 executies per jaar. Ik heb een lijst gezien van meer dan 3 400 mensen die in de afgelopen tien jaar vanwege hun godsdienstige overtuiging als gevolg van marteling overleden zijn onder dat regime.</p>
      <p sl="en">Concluderend kunnen we zeggen dat China een terreurstaat is. We feliciteren het Nobelprijscomité met deze moedige beslissing. Ik hoop dat wij als Europese Unie op 10 december in Oslo zeer krachtig vertegenwoordigd zullen zijn, als de ceremonie tenminste doorgaat, en trouw zijn aan onze prioriteiten op het gebied van mensenrechten en democratie. Het land met de meeste inwoners ter wereld verdient te hebben wat wij in Europa ook hebben.</p>
    </intervention>
    <intervention id="2-580" speaker_id="96739" name="Reinhard Bütikofer" is_mep="True" mode="spoken">
      <p sl="de">namens de Verts/ALE-Fractie. – Mevrouw de Voorzitter, Liu Xiaobo heeft de Nobelprijs voor de vrede gekregen, en wij zijn daar blij mee, omdat daardoor duidelijk is gebleken dat de rechten van de mens universeel zijn en tot de kern van ons politiek zelfbegrip behoren. We zijn ook blij dat die vreugde wordt gedeeld door mensen overal ter wereld, ook in China.</p>
      <p sl="de">De Chinese regering heeft hard gereageerd op de toekenning van deze Nobelprijs voor de vrede, buitensporig hard, naar binnen toe, en naar buiten toe. Ik denk dat iedereen dat betreurt. Dit is een negatieve ontwikkeling, maar we mogen die volgens mij zeker niet nog versterken – om het zo maar eens te zeggen – door een vertekend beeld van het China van vandaag te schetsen. Ik ben het met de vorige spreker eens: ook ik eis dat Liu Xiaobo wordt vrijgelaten, maar ik moet – met alle respect – duidelijk zeggen dat ik het niet alleen onzinnig vind om het China van vandaag als terreurstaat te bestempelen, maar ook schadelijk. Volgens mij is dat niet waar, en bovendien is het niet bevorderlijk voor de goede relaties tussen ons en China, die we nodig hebben.</p>
      <p sl="de">China zal moeten aanvaarden dat we strijden voor de mensenrechten als universele rechten, omdat dit voor ons een absolute eis is, maar we mogen hier geen confrontatie van maken. Dat zou de verkeerde strategie zijn, daar heeft niemand iets aan, en zeker niet degenen die in China strijden voor de mensenrechten.</p>
      <p sl="de">Ik heb het al gezegd, maar ik herhaal het samenvattend nog eens: China heeft buitensporig hard gereageerd op deze Nobelprijs voor de vrede. Het land probeert bijvoorbeeld diplomatieke druk uit te oefenen op andere landen opdat zij niet deelnemen aan de plechtigheid in Oslo. Dat is volkomen onaanvaardbaar. Daarmee zal dit Parlement niet instemmen, en daarom ben ik blij dat de Voorzitter al heeft aangekondigd dat ook dit Parlement in Oslo vertegenwoordigd zal zijn.</p>
    </intervention>
    <intervention id="2-581" speaker_id="96800" name="Marek Henryk Migalski" is_mep="True" mode="spoken">
      <p sl="pl">namens de ECR-Fractie. – Mevrouw de Voorzitter, ik kom uit een land dat 20 jaar geleden nog geregeerd werd door een communistisch dictatorschap. Ik had de pech in dat systeem te leven en ik weet hoe de situatie in zo’n land is. Ik herinner me hoe belangrijk de stem van wat we indertijd “de vrije wereld” noemden, voor ons was. Ik bedoel de stem die hier vandaan komt: vanuit West-Europa en de Verenigde Staten. Ik kan me herinneren hoe deze stem ons destijds het gevoel gaf dat wat we hier aan het doen waren – vechten voor vrijheid en democratie – zin had.</p>
      <p sl="pl">Ik vind dat we vandaag de plicht hebben mensen zoals Liu Xiaobo te helpen. Bovendien verwijst hij bewust naar de ervaring van democratie en van hen die voor democratie vochten in Midden-Europa. De naam Charta 08 is immers een bewuste verwijzing naar Charta 77. Ik denk dat we hier allemaal wellicht verschillende opvattingen hebben op economisch en politiek vlak, maar dat we over de mensenrechten volkomen eensgezind moeten zijn. Ik hoop dat we dát dan ook zullen zijn in dit Parlement.</p>
    </intervention>
    <intervention id="2-582" speaker_id="96821" name="Rui Tavares" is_mep="True" mode="spoken">
      <p sl="pt">namens de GUE/NGL-Fractie. – Mevrouw de Voorzitter, nu Aung San Suu Kyi in vrijheid is gesteld, is Liu Xiaobo de enige Nobelprijswinnaar die nog vast zit, die nog in de gevangenis zit. We hopen allemaal dat hij de Nobelprijs in ontvangst zal kunnen nemen of dat hij in ieder geval zo snel mogelijk in vrijheid zal worden gesteld. Dat blijkt wel uit wat we van de Raad en in dit Parlement hebben gehoord. Het zou een eerbewijs zijn aan de persoonlijkheid die Liu Xiaobo is: iemand die zich inzet voor een vreedzame overgang in China, een litterair criticus, een hoogleraar en een schrijver die steeds getracht heeft democratie en vrijheid van meningsuiting in China in te voeren, en altijd door middel van woorden en ideeën. Charta 08, de reden waarom Liu Xiaobo gevangen is gezet, is een constructief en pacifistisch document. De heer Chastel heeft daar reeds op gewezen. En dát document is nu juist de aanleiding geweest tot de gevangenzetting van Liu Xiaobo.</p>
      <p sl="pt">We weten wat ons nu te doen staat: ons sterk maken voor de vrijlating van Liu Xiaobo en alle andere politieke gevangenen in China. We moeten ons ook inzetten voor de vrijlating van Liu Xia, de echtgenote van Liu Xiaobo, die in huisarrest zit, en erop aandringen dat hun familie, vrienden en advocaten met rust worden gelaten. China zou zich in dit verband bijvoorbeeld moeten afvragen waarom het op de vrijlating van Aung San Suu Kyi gereageerd heeft door te zeggen dat zij, Aung San Suu Kyi, een belangrijke politieke figuur is, maar intussen wel weigert te erkennen dat Liu Xiaobo voor veel mensen overal ter wereld óók een belangrijke politieke persoonlijkheid is. China moet echter vooral beseffen dat het een zeer slecht figuur heeft geslagen met het wereldwijd diplomatisch offensief dat het heeft ingezet om te verhinderen dat hoge diplomatieke vertegenwoordigers uit de hele wereld de ceremoniële uitreiking van de Nobelprijzen in Oslo bijwonen. Het is natuurlijk mogelijk dat de Chinese leiders liever in een fantasiewereld leven. Wij begrijpen wel waarom: daar is immers geen oppositie. Ze kunnen ons echter niet dwingen te leven volgens de regels zoals die voor deze fantasiewereld gelden. Dat is volgens mij het kernpunt. Het is voor ons in dit Parlement heel gemakkelijk om ons verontwaardigd tot de Chinese autoriteiten te richten en eisen te stellen. Ik geloof echter dat we ons ook tot de Europese autoriteiten behoren te richten, en dan om te beginnen tot onze eigen regeringen. De regering van mijn land, Portugal, heeft onlangs een bezoek van hooggeplaatste Chinese functionarissen ontvangen en een demonstratie van Amnesty International, die had moeten plaatsvinden op de plek waar deze groep zou langskomen, verplaatst naar een plek enige honderden meters verderop. In Frankrijk is hetzelfde gebeurd. Een demonstratie is daar naar de Eiffeltoren verwezen. En we hebben gezien dat David Cameron onlangs in China is geweest, omdat hij de handel wilde bevorderen. Hij vergat daarbij echter ondubbelzinnig naar de mensenrechten te verwijzen.</p>
      <p sl="pt">We weten dat we hier in Europa met twee maten meten. We zeggen hier iets vrijblijvends over Liu Xiaobo, maar uiteindelijk is het onze regeringen erom te doen handel te drijven. We zullen dus thuis moeten beginnen.</p>
    </intervention>
    <intervention id="2-583" speaker_id="28497" name="Gerard Batten" is_mep="True" mode="spoken">
      <p sl="en">namens de EFD-Fractie . – Mevrouw de Voorzitter, het is nauwelijks voorstelbaar hoeveel fysieke en morele moed de heer Liu nodig heeft gehad om zich te verzetten tegen de moorddadige tirannie van de Chinese communistische partij. Degenen onder ons die in het genot zijn van de meest fundamentele vrijheden, namelijk de vrijheid van meningsuiting, de vrijheid van vergadering en de vrijheid van democratische politiek, zijn verplicht om voor de heer Liu en zijn geestverwanten op te komen. Het enige wat de heer Liu wil is dat China dezelfde fundamentele vrijheden en burgerrechten krijgt als die voor ons vanzelfsprekend zijn.</p>
      <p sl="en">De waarden die hij aanhangt bieden de beste hoop voor vrijheid, vrede en democratie, zowel in China als wereldwijd en het is terecht dat hem als erkenning voor zijn inspanningen en opofferingen de Nobelprijs voor de vrede is toegekend. Alles wat hij wil zijn democratische hervormingen en een eind aan het communistische eenpartijbewind in China. Het hoeft niemand te verbazen dat de Chinese communistische partij het hem en zijn familie belet de prijs te komen ophalen.</p>
      <p sl="en">De Chinese communistische partij is een partij van moorddadige criminelen wier enige doel het is haar eigen bestaan te garanderen. China is een groot en machtig land en het is onvermijdelijk dat de Europese regeringen er politieke, diplomatieke en handelsbetrekkingen mee onderhouden. De Chinese communistische partij heeft buitenlandse regeringen gewaarschuwd de plechtigheid niet bij te wonen. De Europese regeringen moeten vertegenwoordigers sturen en hun en onze steun betuigen aan de heer Liu en de democratische beweging in China als geheel. Ik vertegenwoordig vele Chinese ballingen in Londen en ik ben blij een klein beetje steun te kunnen bieden door mij uit te spreken voor de heer Liu en hun democratische idealen.</p>
    </intervention>
    <intervention id="2-584" speaker_id="96776" name="Róża Gräfin von Thun und Hohenstein" is_mep="True" mode="spoken">
      <p sl="pl">Mevrouw de Voorzitter, het is een goede zaak dat het Parlement en de Commissie besloten hebben dat er in de plenaire vergadering van het Europees Parlement over de situatie van Liu Xiaobo gesproken moet worden. Het is jammer dat we met zo weinigen aanwezig zijn voor dit debat. Per slot van rekening moet de internationale gemeenschap, waarvan wij een van de belangrijkste leden zijn, eensgezind zijn in dit soort situaties en de strijd voor de eerbiediging van de mensenrechten gezamenlijk ondersteunen, omdat solidariteit het centrale woord is in dit debat.</p>
      <p sl="pl">In 1989, toen in mijn land de communistische dictatuur eindelijk verdreven werd, nam Liu Xiaobo deel aan de protesten op het Plein van de Hemelse Vrede, waarbij precies die democratische vrijheden geëist werden die kort daarop voor vrijwel heel Europa zouden gelden. Hij heeft niet opgegeven. Ondanks zijn jarenlange gevangenschap ondertekende hij een petitie voor de democratisering van het land en daarvoor werd hij tot nog eens 11 jaar gevangenisstraf veroordeeld. Onze leider Lech Wałęsa streefde net als Liu naar een transitie zonder bloedvergieten en naar vrijheid. We werden gesteund door democratische landen. Ook Wałęsa kon zijn Nobelprijs voor de Vrede niet persoonlijk in ontvangst nemen, maar dat nam niet weg dat die prijs voor ons Polen de hoop op vrijheid vertegenwoordigde. De Nobelprijs werd een katalysator voor verandering.</p>
      <p sl="pl">Dit is een goed moment om de aandacht van de wereld te vestigen op mensen zoals Liu Xiaobo. We mogen niet vergeten dat er naast vooraanstaande figuren zoals hij, nog vele anderen zijn over wie niet gesproken wordt, zoals bijvoorbeeld de mensenrechtenactivist Mao Hengfeng, die zich momenteel in een heropvoedingskamp/werkkamp bevindt omdat hij geprotesteerd heeft tegen de gevangenschap van Liu Xiaobo. De Europese Unie moet mensenrechten hoog op de agenda zetten in haar contacten met China. Dat moet een prioriteit zijn tijdens ontmoetingen zoals de Top EU-China die op 6 oktober heeft plaatsgevonden. Ik wil bij deze uiting geven aan mijn teleurstelling over het feit dat deze fundamentele kwestie daar niet aan de orde is geweest. We moeten laten zien dat we niet blind zijn voor mensenrechten, en de ceremonie voor de uitreiking van de Nobelprijzen in Oslo, waar hopelijk de hele wereld en alle ambassadeurs aanwezig zullen zijn, zal daar een gelegenheid voor zijn.</p>
    </intervention>
    <intervention id="2-585" speaker_id="28306" name="Ana Gomes" is_mep="True" mode="spoken">
      <p sl="pt">Mevrouw de Voorzitter, Liu Xiaobo, de winnaar van de Nobelprijs voor de Vrede, is een moedige en consequente verdediger van de mensenrechten. Hij was dat al ten tijde van het bloedbad op het Plein van de Hemelse Vrede. Dit Parlement sluit zich daarom aan bij de eis van barones Ashton om Liu Xiaobo onmiddellijk in vrijheid te stellen, zodat hij in november naar Oslo kan afreizen om de Nobelprijs in ontvangst te nemen. We eisen verder dat zijn vrouw, familie en vrienden alle nodige bewegingsvrijheid krijgen. Die is namelijk ingrijpend beperkt na de aankondiging van de Nobelprijs op 8 oktober.</p>
      <p sl="pt">De dreigementen en intimiderende manoeuvres van de Chinese autoriteiten om de ceremonie in Oslo onmogelijk te maken zijn een schande. Een regering die aan zulke vulgaire chantage toegeeft verdient geen respect. China is een permanent lid van de Veiligheidsraad van de VN, en heeft dus, volgens het Handvest van de Verenigde Naties, bijzondere verantwoordelijkheden als het gaat om het respecteren – en doen respecteren – van de mensenrechten, zowel in het eigen land als daarbuiten. Nu heeft China al veel gedaan voor de economische, sociale en culturele rechten van miljoenen Chinezen, die zo aan armoede en ellende hebben kunnen ontsnappen, maar dat is niet genoeg. Het moet de politieke en burgerrechten van de eigen onderdanen eerbiedigen en ervoor zorgen dat ze deze rechten kunnen uitoefenen. Als China dat niet doet, zal het de eigen ontwikkeling op den duur frustreren.</p>
      <p sl="pt">Liu Xiaobo is geen misdadiger, maar een moedige en geëngageerde burger die China en het Chinese volk overal ter wereld eer aandoet. Het Chinese volk kan alleen maar trots op hem zijn. Beijing moet Liu Xiaobo, zijn vrouw en zijn vrienden daarom de vrijheid hergeven. En het moet Sakharov-prijswinnaar Hu Jia en alle andere moedige Chinese burgers die voor democratie, vrijheid en hun meest fundamentele rechten durven te strijden vrijlaten. Als het deze mensen niet vrijlaat, zal China aan prestige verliezen. Dan laat het Chinese regime namelijk zien dat het niet in staat is het land om te vormen tot een mogendheid die overal ter wereld aanzien en invloed geniet.</p>
      <p sl="pt">We zullen daarom blijven aandringen op de invrijheidstelling van Liu Xiaobo en al degenen die zich inzetten voor vrijheid in China.</p>
    </intervention>
    <intervention id="2-586" speaker_id="2054" name="Heidi Hautala" is_mep="True" mode="spoken">
      <p sl="en">Mevrouw de Voorzitter, de toekenning van de Nobelprijs voor de Vrede 2010 aan Liu Xiaobo getuigt van de persoonlijke prijs die tegenwoordig in China betaald moet worden voor de verdediging van de mensenrechten. Het is noodzakelijk dat hij en alle andere verdedigers van de mensenrechten in China onmiddellijk vrijgelaten worden. Er zijn ook andere gevallen. Ik ben mij nog steeds pijnlijk bewust van de situatie van Dhondup Wangchen, een Tibetaanse cineast, die aan hepatitis B lijdt en in de gevangenis dringend medische behandeling nodig heeft.</p>
      <p sl="en">De beslissing de Nobelprijs voor de Vrede aan Liu Xiaobo toe te kennen, moet beschouwd worden als een krachtige steun in de rug voor de vrijheid van meningsuiting in China, maar moet tevens de internationale gemeenschap eraan herinneren dat hervormingen noodzakelijk zijn in China. Zelfs de Chinese premier Wen Jiabao heeft gewaarschuwd dat China al hetgeen het bereikt heeft door de economische herstructurering, kan verliezen als er geen consequente politieke herstructurering komt – en, collega’s, de Chinese media censureerden hem.</p>
      <p sl="en">Uitstel van die hervormingen zou hoge menselijke kosten veroorzaken. Bovendien heeft China, door druk op andere landen uit te oefenen en ze ertoe aan te zetten de Vredesprijsceremonie niet bij te wonen, laten zien dat het nog niet rijp is voor een rol als internationale speler. China is een supermacht en het wordt tijd dat het zich ook zo gaat gedragen – verantwoordelijk. Ik deel u nederig mee dat ik een van de vijftig mensen ben die uitgenodigd zijn Liu Xiaobo bij de plechtigheid te vertegenwoordigen.</p>
    </intervention>
    <intervention id="2-587" speaker_id="1941" name="Roberta Angelilli" is_mep="True" mode="spoken">
      <p sl="it">Mevrouw de Voorzitter, dames en heren, Alfred Nobel, de grondlegger van de Nobelprijs voor de Vrede, schreef in zijn testament dat de mensenrechten een voorwaarde zijn voor broederschap tussen de naties, en dat zijn prijs voor de vrede zou moeten worden toegewezen aan mensen die hebben gestreden en offers hebben gebracht voor de vrijheid, de democratie en de mensenrechten.</p>
      <p sl="it">Liu Xiaobo, de Chinese dissident die de Nobelprijs voor de Vrede heeft gewonnen, is al zijn hele leven een groot verdediger van de mensenrechten. Tijdens zijn lange, vreedzame strijd heeft hij er altijd op gewezen dat de mensenrechten in China voortdurend op repressieve en gewelddadige wijze worden geschonden. Hij heeft aan den lijve ondervonden hoe het is om tot een gevangenisstraf te worden veroordeeld zonder kans op een eerlijk proces en zonder mogelijkheid om met de buitenwereld te communiceren.</p>
      <p sl="it">Juist daarom moeten wij als Europese instellingen al het mogelijke in het werk stellen om hem vrij te krijgen. De mensenrechten wegen zwaarder dan de economische en handelsbetrekkingen, en zo niet, dan moeten we onszelf als verliezers beschouwen.</p>
    </intervention>
    <intervention id="2-588" speaker_id="97017" name="Ulrike Lunacek" is_mep="True" mode="spoken">
      <p sl="de">Mevrouw de Voorzitter, de betrekkingen tussen de Europese Unie en China zijn niet altijd even harmonieus, vooral omdat we niet dezelfde visie hebben op wat mensenrechten betekenen, wat vrijheid betekent, wat vrijheid van meningsuiting betekent. De Europese Unie heeft het op zich genomen om overal ter wereld voor die waarden te strijden, en dus degenen die in andere landen, ook in China, strijden voor de mensenrechten, mensen zoals Liu Xiaobo, te ondersteunen, zodat ze de situatie in hun eigen land kunnen veranderen. Ook daarom vind ik het van het grootste belang dat zowel het Europees Parlement als de Raad en de Commissie duidelijke geluiden laten horen, en deelnemen aan de uitreiking van de Nobelprijs. Heidi Hautala is een van degenen die gaan, maar ik hoop werkelijk dat ook een aantal Europese regeringen, de Raad, het Belgische voorzitterschap en zeker ook de Commissie op het hoogste niveau vertegenwoordigd zullen zijn. Dat is de enige manier om duidelijk te maken dat onze argumenten helder zijn, dat we op een geloofwaardige manier eisen dat de mensenrechten overal ter wereld worden gerespecteerd.</p>
    </intervention>
    <intervention id="2-589" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad. − Mevrouw de Voorzitter, dames en heren, ter afsluiting van dit belangrijke debat en de vragen die door een aantal Parlementsleden zijn gesteld, wil ik graag op twee punten ingaan.</p>
      <p sl="fr">Ten eerste zal de Europese Unie, zoals elk jaar, in haar geheel aanwezig zijn bij de uitreiking van de Nobelprijs voor de vrede aan de heer Liu Xiaobo op 10 december in Oslo. Wij zullen ten minste dezelfde aanwezigheid hebben als vorig jaar, zoals alle diplomatieke delegaties van de Unie. Dat is het eerste punt waarop ik vandaag wilde wijzen.</p>
      <p sl="fr">Ten tweede voert de Europese Unie al vijftien jaar een regelmatige dialoog over de kwestie van de mensenrechten met China, en hoewel dit punt altijd vatbaar is voor verbetering, hechten wij groot belang aan de voortzetting van deze dialoog. Deze taak is meer dan ooit van belang nu er in China steeds meer stemmen opgaan om de mensenrechten meer ruimte te geven. Geïnspireerd door wederzijds respect en een diep begrip van de politieke context in China blijven wij de universele kwesties van de mensenrechten aankaarten, en met name het geval van de heer Liu Xiaobo, de winnaar van de Nobelprijs voor de vrede, met de Chinese autoriteiten.</p>
    </intervention>
    <intervention id="2-590" speaker_id="4544" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem42" title="18. Vereenvoudiging van het GLB (debat)">
    <intervention id="2-592" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde is het debat over de mondelinge vraag aan de Commissie over de vereenvoudiging van het GLB van James Nicholson, Janusz Wojciechowski, namens de ECR-Fractie, Albert Deß, namens de PPE-Fractie, en George Lyon, namens de ALDE-Fractie (O-0187/2010 – B7-0566/2010).</p>
    </intervention>
    <intervention id="2-593" speaker_id="28228" name="Albert Deß" is_mep="True" mode="spoken">
      <p sl="de">auteur. − Mevrouw de Voorzitter, mijnheer Cioloş, ik ben blij dat u vandaag hier bent om de vragen te beantwoorden. Het Europees Parlement heeft op 18 mei met een grote meerderheid een resolutie over de vereenvoudiging van het gemeenschappelijk landbouwbeleid aangenomen. Natuurlijk heeft u nog geen gevolg kunnen geven aan die resolutie, maar ik zou u willen verzoeken, mijnheer de commissaris, om er bij de hervorming van het landbouwbeleid op te letten dat er rekening wordt gehouden met de eisen die in deze resolutie zijn gesteld.</p>
      <p sl="de">Helaas moet ik ook een kanttekening maken. Mijnheer de commissaris, ik heb net een gesprek gevoerd met een aantal boeren, die bang zijn dat uw voorstellen over de eerste pijler niet tot minder maar juist veel meer bureaucratie zullen leiden.</p>
      <p sl="de">Mijnheer de commissaris, de Europese Unie kan niet verantwoordelijk worden gesteld voor iedere bureaucratische last. Een aanzienlijk deel van de verantwoordelijkheid ligt bij de lidstaten, en daarom zou ik u willen verzoeken om ervoor te zorgen dat we bij de op til zijnde hervorming samen alles in het werk stellen om ervoor te zorgen dat bij de omzetting zo weinig mogelijk lasten voor de administratie en de controle ontstaan, zodat de boeren zich kunnen wijden aan hun eigenlijke taak, het produceren van levensmiddelen. We willen niet dat de boeren eerst in een wetboek moeten nalezen met welke voorschriften ze bij hun werk rekening moeten houden voor ze buiten op de akker of binnen in de stal aan de slag mogen.</p>
      <p sl="de">Er is nergens ter wereld een agrarisch gebied waar de boeren met zoveel verplichtingen en voorschriften worden geconfronteerd als in de Europese Unie. U bent daarvoor niet verantwoordelijk, mijnheer de commissaris, nog niet. Het is nu aan u om de eerste commissaris te worden die wanneer hij aftreedt – ik weet niet wanneer dat zal gebeuren – kan zeggen: tijdens mijn ambtstermijn is de bureaucratie niet gegroeid maar gekrompen. Als rapporteur voor de hervorming van het landbouwbeleid ben ik bereid om samen met u een manier te vinden om dat doel te bereiken.</p>
    </intervention>
    <intervention id="2-594" speaker_id="96959" name="George Lyon" is_mep="True" mode="spoken">
      <p sl="en">auteur . − Mevrouw de Voorzitter, commissaris, het is fijn dat u er vanavond bij bent. Het is duidelijk dat de vereenvoudiging van het GLB en het afpellen van de bureaucratische laag tot de kerndoelen van de volgende hervorming behoren, want zeker in Schotland zijn veel boeren gefrustreerd en boos over de bureaucratie en de buitensporigheid van het boetesysteem.</p>
      <p sl="en">Overheidsgeld moet verstandig besteed en goed gecontroleerd worden, dat bestrijden we geenszins, maar er is geen proportionaliteit in het huidige boetesysteem, zowel op het niveau van de lidstaten als op dat van de boeren zelf. Daar moet bij de hervorming rekening mee worden gehouden.</p>
      <p sl="en">In Schotland krijgen boeren tegenwoordig in sommige gevallen torenhoge boetes voor kleine fouten. Sinds mei zijn er plotseling veel meer inspecties uitgevoerd en worden er enorme boetes uitgedeeld. Ik vrees, commissaris, dat de Schotse overheid u de schuld geeft voor die maatregelen – voor de toename van de inspecties en de hogere boetes.</p>
      <p sl="en">Een andere verklaring zou kunnen zijn dat er inspectiebezoeken van controleurs van de Commissie aan Schotland gepland waren, zowel in oktober als in de laatste week van november. Het is heel goed mogelijk dat de Schotse overheid een beetje in paniek raakte en dat de enorme boetes en draconische straffen die de laatste drie of vier maanden zijn uitgedeeld, voortkwamen uit de vrees dat niet alles in orde zou zijn wanneer de controleurs in Schotland zouden aankomen voor hun inspecties.</p>
      <p sl="en">De Schotse overheid heeft ook naar onze collega’s aan de andere kant van het water gekeken, in Noord-Ierland – ik weet zeker dat mijn collega Jim Nicholson daar enige woorden aan zal wijden – en naar het lot van de regering daar, die geconfronteerd is met een reusachtige boete wegens de verkeerde uitleg van subsidiabele arealen. Dat kan best de achtergrond zijn van de maatregelen in Schotland.</p>
      <p sl="en">Commissaris, kunt u in uw afsluitende toespraak duidelijk maken of u degene bent die achter de nieuwe, uiterst strenge regeling in Schotland zit en ervoor verantwoordelijk bent, en kunt u ook meedelen wanneer we de uitkomsten van de inspecties in oktober en november van dit jaar te horen krijgen?</p>
    </intervention>
    <intervention id="2-595" speaker_id="1318" name="James Nicholson" is_mep="True" mode="spoken">
      <p sl="en">auteur . − Mevrouw de Voorzitter, ik bied mijn excuses aan, want het is niet normaal dat ik er niet ben als ik moet spreken. Ik bied mijn oprechte verontschuldigingen aan.</p>
      <p sl="en">Het Parlement zal wellicht weten dat het verslag van mijn collega, de heer Ashworth, over de vereenvoudiging van het GLB afgelopen mei is aangenomen. In het verslag wordt gepleit voor afschaffing van de onnodige bureaucratie en administratieve rompslomp die de Europese boeren worden opgelegd. Naar mijn mening is die bureaucratie te belastend geworden en neemt deze teveel tijd in beslag, tijd die de boeren liever aan het echte boerenwerk zouden willen besteden.</p>
      <p sl="en">Een kernpunt in dit verslag is dat het hervormd GLB eenvoudiger moet zijn en het beleid gestroomlijnd moet worden. Ik ben echter bang dat het er niet van zal komen. We krijgen juist meer bureaucratie en administratieve rompslomp – en wat bedoelt u als u het hebt over vergroening van de eerste pijler? U bedoelt meer bureaucratie en administratieve rompslomp, meer papierwerk voor de boer en meer inspecties. En dat willen ze niet. Wij willen één inspectie per boerderij; dat moet genoeg zijn om alles te inspecteren.</p>
      <p sl="en">Ik zeg tegen de commissaris: u hebt op dit moment genoeg middelen tot uw beschikking om naleving van de voorwaarden te controleren; meer hebben we niet nodig. Het is niet nodig om nog sterker de klemtoon hierop te leggen. Namens de mensen die proberen voedsel te produceren doe ik een beroep op u. We hebben het over de voedselzekerheid in Europa. Als u voedselzekerheid wilt, dan krijgt u dat van ons – dan krijgt u voedselveiligheid. Laat de boeren voor de voedselproductie zorgen.</p>
      <p sl="en">Ik wil graag een opmerking maken naar aanleiding van wat de heer Lyon zonet zei. Mijn boeren in Noord-Ierland hebben te maken met een vermindering van zestig miljoen euro als gevolg van de kartering. Niemand beweert natuurlijk dat de kaarten die vele jaren geleden gemaakt zijn, helemaal perfect zijn, maar niemand kan me vertellen dat de kaarten ten zuiden van de grens met de republiek Ierland beter zijn, of dat ze in Italië beter zijn. Dat zijn ook kaarten die jaren geleden gemaakt zijn. Waar is dit allemaal goed voor? Waarom krijgen onze boeren deze strenge maatregelen opgelegd als ze dat niet nodig hebben en ook niet willen, en als ze alleen maar goed voedsel willen produceren?</p>
    </intervention>
    <intervention id="2-596" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie . − Mevrouw de Voorzitter, dames en heren, ik zou eerst een aantal antwoorden willen geven op uw schriftelijke vraag over de vereenvoudiging van het gemeenschappelijk landbouwbeleid. Dit is zoals ik sinds mijn aantreden als commissaris herhaaldelijk heb gesteld, een belangrijk onderwerp dat wij bij toekomstige wetgeving in ogenschouw zullen nemen.</p>
      <p sl="fr">Ik wil eerst ingaan op het eerste onderdeel van uw vraag: wat heeft de Commissie tot dusverre ondernomen om de bureaucratische lasten van de boeren te verlichten? Als we kijken naar de maatregelen die de afgelopen jaren zijn getroffen, is het antwoord mijns inziens eenvoudig: zij heeft al veel gedaan ter vereenvoudiging en zij heeft al een groot aantal maatregelen ten uitvoer gelegd waarmee het landbouwers gemakkelijker wordt gemaakt.</p>
      <p sl="fr">In maart 2009 heeft de Commissie een mededeling voorgelegd met de titel "Een vereenvoudigd GLB voor Europa – in het voordeel van iedereen". Hierin wordt uiteengezet welke werkzaamheden er de afgelopen jaren zijn verricht en aangegeven in welke mate de administratieve lasten daardoor zijn afgenomen.</p>
      <p sl="fr">Ik wil niet ieder onderdeel van deze mededeling herhalen, maar wel een aantal voorbeelden toelichten.</p>
      <p sl="fr">Ten eerste heeft de Raad in 2007 een verordening goedgekeurd houdende een gemeenschappelijke ordening van de landbouwmarkten, die heeft geleid tot een aanzienlijke verlichting van de administratieve lasten in het kader van de toepassing van de Europese wetgeving inzake het gemeenschappelijk landbouwbeleid.</p>
      <p sl="fr">Vanwege het technische karakter werd met deze gemeenschappelijke marktordening niet beoogd het onderliggende beleid om te vormen maar de bepalingen te harmoniseren, zodat de regels voor het GLB eenvoudiger te hanteren, beter toegankelijk en gemakkelijker uitvoerbaar zouden worden.</p>
      <p sl="fr">Vereenvoudiging was ook een van de belangrijkste redenen achter de voorstellen van de Commissie voor de "check-up". Met de verordening uit 2009 zijn de bepalingen van het unieke betalingssysteem vereenvoudigd en is de hervorming van het GLB uit 2003 doeltreffender geworden.</p>
      <p sl="fr">Daarnaast wil ik ter illustratie van de vooruitgang in de landbouwsector ook verwijzen naar het actieprogramma voor het verlichten van de administratieve lasten in de Europese Unie. In het kader van dit programma hebben er diverse evaluaties plaatsgevonden. Hieruit is gebleken dat de administratieve lasten in de landbouwsector met 36 procent zijn afgenomen. Dit percentage ligt veel hoger dan de algemene doelstelling van het programma, die 25 procent bedroeg.</p>
      <p sl="fr">Vorig jaar heeft mijn voorganger gezorgd voor een eerste antwoord van de diensten van de Commissie op de lijst met 39 suggesties voor vereenvoudiging die in april 2009 door 13 lidstaten waren voorgelegd. Een deel van deze 39 suggesties is eind 2009 en begin 2010 ten uitvoer gelegd. Een ander deel is opgenomen in het onlangs door de Commissie goedgekeurde vereenvoudigingspakket inzake rechtstreekse betalingen en plattelandsontwikkeling, en er zijn verordeningen voorgelegd aan de Raad en het Parlement.</p>
      <p sl="fr">Voor wat de tweede pijler betreft, heeft de Commissie opdracht gegeven tot een studie naar de administratieve lasten die voortvloeien uit de tenuitvoerlegging van de programma's voor plattelandsontwikkeling voor de begunstigden. In deze studie zijn twee categorieën maatregelen onder de loep genomen: milieubescherming in de landbouw en modernisering van de landbouwbedrijven. De resultaten van deze studie zullen worden meegenomen bij de uitwerking van het GLB voor de periode na 2013.</p>
      <p sl="fr">Ter afsluiting van dit eerste punt wijs ik er tevens op dat het programma nog loopt en dat in het kader hiervan ambtenaren van het directoraat-generaal landbouw en plattelandsontwikkeling een zekere tijd in een landbouwbedrijf moeten doorbrengen. Dankzij dit programma, dat ook wel "Harvest experience" wordt genoemd, kunnen we rechtstreeks zien wat er in het veld gebeurt en kunnen we deze ervaring laten meewegen in onze besluiten.</p>
      <p sl="fr">Met betrekking tot het tweede punt van uw vraag, namelijk hoe de Commissie de suggesties van het Parlement in aanmerking wil nemen in haar werkzaamheden voor het GLB na 2013, kan ik u verzekeren dat deze kwesties mij ook ter harte gaan en dat wij alle reeds gemaakte analyses zullen meenemen in de vereenvoudiging maar ook in de voorstellen die wij op tafel zullen leggen. Daarmee zullen wij niet de weg inslaan naar meer bureaucratie maar de belastingbetalers garanderen dat hun geld goed wordt gebruikt.</p>
      <p sl="fr">Ook op dit punt sta ik open voor al uw technische voorstellen. Begin december heb ik een afspraak met uw collega's van de Commissie begrotingscontrole, die mij ook vraagt wat de Commissie onderneemt om ervoor te zorgen dat de openbare middelen op de juiste manier worden ingezet. De Commissie kan in dit geval slechts de verordeningen toepassen die door de Raad, vaak met het advies van het Parlement, zijn goedgekeurd.</p>
      <p sl="fr">De Commissie legt geen extra administratieve taken op. De Commissie voert slechts de bestaande verordeningen van de Raad uit. Ik verzeker u dat we in de toekomst geen voorstellen zullen doen die de zaken nog complexer maken, maar die het gemeenschappelijk landbouwbeleid inhoudelijk juist geloofwaardiger maken. Zoals ik reeds heb gezegd, is produceren de voornaamste rol van landbouwers. Zij werken met de natuurlijke bronnen en ook daarom is een deel van de GLB-financiering toegewezen aan dit beleid.</p>
      <p sl="fr">Met betrekking tot onze werkzaamheden voor de periode na 2013 wil ik u mededelen dat ik heb besloten om, in het kader van de opstelling van het wetgevingspakket voor het GLB na 2013, een door Commissie en lidstaten gevormde technische groep op hoog niveau op te richten die moet verzekeren dat dit wetgevingspakket niet leidt tot extra administratieve lasten maar juist tot vereenvoudiging, waar dat mogelijk is.</p>
      <p sl="fr">Zoals George Lyon heeft gesteld, vloeit de administratieve rompslomp waarmee de landbouwer in het veld te maken krijgt, vaak niet alleen voort uit de maatregelen van de Commissie. U weet dat landbouwbeleid ook door de lidstaten wordt opgesteld, en dat de regelgeving is niet altijd dezelfde is voor alle lidstaten, doordat er ook nationale overheden zijn. Op dat niveau kan de Commissie niet bijdragen aan vereenvoudiging. De Commissie heeft de regels immers al eenvoudiger gemaakt. Ook op het niveau van de lidstaten moeten vereenvoudigingen worden doorgevoerd.</p>
      <p sl="fr">In antwoord op de vraag van de heer Lyon over Schotland, kan ik zeggen dat de Commissie ook daar niets anders doet dan de verordeningen naleven. Daarin is immers bepaald dat aan de landbouwers die zich niet aan de milieuvoorwaarden houden, boetes moeten worden opgelegd, niet alleen in Schotland, maar ook in Noord-Ierland en elders in Europa. Wanneer we deze regel naast ons neerleggen, brengen we onszelf in diskrediet in verband met de verplichtingen die landbouwers op zich nemen om zich aan de Europese wetgeving te houden, want cross-compliance is geen extra norm die door de Commissie, een lidstaat of een ander bestuursniveau wordt opgelegd, maar vloeit voort uit de Europese wetgeving die in deze verordeningen is vertaald. De regeringen zullen hierover begin december nadere details ontvangen, wanneer de Commissie de resultaten van haar controles bekendmaakt.</p>
    </intervention>
    <intervention id="2-597" speaker_id="97296" name="Michel Dantin" is_mep="True" mode="spoken">
      <p sl="fr">namens de PPE-Fractie. − Mevrouw de Voorzitter, mijnheer de commissaris, u beheerst de Franse taal uitstekend en u kent mijn land goed. In het Frans is er een uitdrukking voor iets waarvan we dromen maar wat we nooit te zien krijgen: een "Arlésienne ".</p>
      <p sl="fr">Voor landbouwers is de vereenvoudiging waarschijnlijk een van de vormen en gezichten van de Arlésienne . Zoals u heeft aangegeven, heeft de Commissie al pogingen ondernomen om de procedures te vereenvoudigen, en ik zou hierop wat nader willen ingaan. Dit dossier heeft namelijk twee aspecten.</p>
      <p sl="fr">Ten eerste zijn er de steunaanvragen. We moeten inderdaad erkennen dat het papierwerk de afgelopen jaren en maanden is vereenvoudigd, en dat hebben wij aan u te danken. Ten tweede zijn er de verplichtingen in verband met de conditionaliteit, de permanente verslaglegging door landbouwers over al hun werkzaamheden: over de mesttrekker waarmee zij over het veld rijden, over de dosis mest die zij aan een andere meststof toevoegen, over de dosis fytosanitaire producten die zij aan een ander product toevoegen, en als zij een fout maken, worden er sancties opgelegd.</p>
      <p sl="fr">Mijnheer de commissaris, voor deze situatie moeten we daadwerkelijk een aantal oplossingen zien te vinden. Vorige week heeft u bij de presentatie van het voorstel voor het toekomstige gemeenschappelijk landbouwbeleid een aantal aanvullende maatregelen genoemd die ten uitvoer kunnen worden gelegd en die via de daarmee verkregen resultaten kunnen leiden tot door de opinie, door de landbouwers en de Commissie controleerbare maatregelen, tot maatregelen waarvan het wetenschappelijk effect is vastgesteld. Ik denk bijvoorbeeld aan wisselteelt. Met deze maatregelen moeten de aan landbouwers opgelegde verplichtingen worden vereenvoudigd. Dit is een grote klus voor de toekomst.</p>
      <p sl="fr">Voorts heeft u het vandaag en vorige week gehad over de rol van de lidstaten en ik denk dat u daarin gelijk heeft. Ieder jaar gaan de controleurs van de Commissie eerst naar de lidstaten en vervolgens naar de landbouwers. Zij gaan daar met een kritisch oog heen om te kijken wat er niet goed gaat. Maar, mijnheer de commissaris, kunnen wij hun taak niet enigszins wijzigen en hun vragen ook aan te geven wanneer de lidstaten te ver gaan in de tenuitvoerlegging van het Gemeenschapsrecht? Daarmee zouden zij de lidstaten een dienst bewijzen. Men gaat bijvoorbeeld te ver wanneer men landbouwers nutteloze verplichtingen oplegt ten opzichte van de regelgeving. U zou het imago van Europa bij onze burgers daarmee verbeteren.</p>
    </intervention>
    <intervention id="2-598" speaker_id="28311" name="Luís Manuel Capoulas Santos" is_mep="True" mode="spoken">
      <p sl="pt">namens de S&amp;D-Fractie. – Mevrouw de Voorzitter, mijnheer de commissaris, we roepen allemaal al jaren op tot de vereenvoudiging van het gemeenschappelijk landbouwbeleid. En ook al moeten we erkennen dat de Commissie zich de nodige inspanningen heeft getroost, de beoogde vereenvoudiging is nog lang niet gerealiseerd. Ik wil er wel graag op wijzen dat vereenvoudiging voor de Fractie van de Progressieve Alliantie van Socialisten en Democraten in het Europees Parlement niet begrepen mag worden als een excuus voor gemakzucht of laksheid bij het toezicht op de overheidssteun. Strenge controle is een elementaire voorwaarde voor transparantie en geen enkel excuus voldoet om daarvan af te wijken. We gaan nu opnieuw over het gemeenschappelijk landbouwbeleid na 2013 praten, en dat is een uitstekende gelegenheid om te proberen ons doel te bereiken. We kunnen met deze vereenvoudiging echter geen werkelijke vooruitgang boeken als we niet eerst de architectuur van het gemeenschappelijk landbouwbeleid zelf vereenvoudigen. Onze fractie heeft zich steeds uitgesproken voor een dergelijke benadering.</p>
      <p sl="pt">In april van dit jaar hebben we een document uitgebracht waarin we pleiten voor een herschikking van de twee pijlers. We zijn heel tevreden dat de Commissie een aantal van onze ideeën op dit vlak heeft overgenomen. De rechtstreekse betalingen, de landbouwmilieumaatregelen en de compenserende vergoedingen voor achtergestelde regio’s zijn nu losgekoppeld van de productie en onderworpen aan gelijkaardige en – in wezen – ecologische criteria. Ik begrijp dus niet waarom er voor deze zaken verschillende bureaucratische en controleprocedures gelden, en waarom ze niet in één uniform systeem zijn ingepast. Wat ik ook niet goed begrijp is dat degenen die het luidst om vereenvoudiging roepen nu juist de mensen blijken te zijn die zich het heftigst verzetten tegen een verandering van de architectuur van het gemeenschappelijk landbouwbeleid.</p>
      <p sl="pt">Ik ben daarom heel benieuwd naar wat u nu gaat doen, mijnheer de commissaris, en hoe u invulling denkt te geven aan de richtsnoeren die u zojuist heeft toegelicht. Ik hoop dat iedereen die een werkelijke verandering wil dat met zoveel woorden te kennen geeft in het debat over de toekomst van het gemeenschappelijk landbouwbeleid dat we nu gaan voeren.</p>
    </intervention>
    <intervention id="2-599" speaker_id="96875" name="Britta Reimers" is_mep="True" mode="spoken">
      <p sl="de">namens de ALDE-Fractie. – Mevrouw de Voorzitter, mijnheer Cioloş, dames en heren, minder bureaucratie en eenvoudigere wetten en verordeningen voor alle beleidsterreinen van de Europese Unie zijn voor ons afgevaardigden de eerste prioriteit. Dat is de enige manier om het belastinggeld efficiënt te gebruiken en in de samenleving een breder draagvlak te creëren voor onze politieke besluiten. Juist daarom is het in de landbouwsector belangrijk dat die vereenvoudigingen direct voelbaar zijn voor de boeren. Tenslotte willen we dat ze levensmiddelen produceren, en niet dat ze boeken schrijven.</p>
      <p sl="de">Bovendien moeten we de gemeenten in deze tijden van krappe begrotingen helpen om hun bestuurlijke verplichtingen te reduceren. We moeten verordeningen zo opstellen dat ze niet onnodig kunnen worden opgeblazen. Bovendien moeten we ervoor zorgen dat de sancties in een redelijke relatie tot de overtreding staan. Het is toch een kenmerk van een duurzaam en efficiënt beleid dat het sterker de nadruk legt op advies dan op straffen? Dat is namelijk de enige manier om onze burgers, onze boeren, ertoe te stimuleren gebruik te maken van nieuwe kennis, en in te gaan op de wensen van de samenleving. Met al die punten moeten we rekening houden wanneer we het toekomstige gemeenschappelijk landbouwbeleid bespreken. Bovendien moeten we er nog beter op letten dat er geen controles twee keer plaatsvinden, en dat een document alleen maar moet worden ingevuld wanneer het zowel voor de overheid als voor de boer zelf een toegevoegde waarde oplevert. We moeten eindelijk meer met elkaar samen werken, en niet tegen elkaar in.</p>
    </intervention>
    <intervention id="2-600" speaker_id="28508" name="Alyn Smith" is_mep="True" mode="spoken">
      <p sl="en">namens de Verts/ALE-Fractie . – Mevrouw de Voorzitter, namens de Fractie De Groenen/Vrije Europese Alliantie feliciteer ik de commissaris met zijn aanwezigheid hier vanavond. Ik feliciteer mijn collega’s, en de heer Ashworth in het bijzonder, met de oorspronkelijke resolutie, die de aanzet heeft gegeven tot de discussie van vanavond.</p>
      <p sl="en">Commissaris, ik verwijs u graag in het bijzonder naar de paragrafen 52 en 53 van de oorspronkelijke resolutie over de transparantie van boetes. Ik denk dat, afgezien van het probleem van de binnenlandse tweedracht, Schotland, en de hele EU, een probleem heeft, namelijk de manier waarop onze boeren aankijken tegen de transparantie in de handhaving en vooral in de naleving van de cross-compliance . Ik vind dat we voortaan moeten zorgen voor veel meer duidelijkheid over wat we eisen en verwachten van de boeren en wat de gevolgen van niet-naleving zijn.</p>
      <p sl="en">We moeten ook zorgen voor meer begrip en meer flexibiliteit. Ik begrijp heel goed dat u te maken hebt met al geschreven regels, maar wij zijn ervoor om de regels te herschrijven, en we kijken ernaar uit dat te doen. Er is een wereld van verschil tussen een vergissing en fraude, maar ik begrijp dat de boeren tegenwoordig in beide gevallen op dezelfde manier behandeld worden, terwijl het in de echte wereld heel verschillende dingen zijn.</p>
      <p sl="en">In het bijzonder met betrekking tot paragraaf 66 zou ik u heel dankbaar zijn, commissaris, als u zou kunnen aangeven wat u denkt van onze oproep om een moratorium van drie jaar in te stellen voor boetes voor niet-naleving van de EIC-voorwaarden – de elektronische identiteitskaart voor schapen. In Schotland proberen we de technologie toe te passen, maar dat gaat nog niet zo goed. Als er een onevenwichtige aanpak wordt gekozen bij het toezicht op de naleving van de EIC-regels, wordt er alleen maar veel zout gewreven in een nog niet geheelde wond. We proberen het in orde te maken en we hebben gehoord dat u zich soepel wilt opstellen. Ik zou u dankbaar zijn als u mij vanavond zou willen laten weten dat dat inderdaad het geval is.</p>
    </intervention>
    <intervention id="2-601" speaker_id="28132" name="Richard Ashworth" is_mep="True" mode="spoken">
      <p sl="en">namens de ECR-Fractie . – Mevrouw de Voorzitter, ik heb het oorspronkelijke verslag geschreven. In dat verslag heb ik gesproken over de uitdagingen waar de landbouw mee te maken heeft en aangegeven hoe het gemeenschappelijk landbouwbeleid moet veranderen om die uitdagingen aan te kunnen. In het verslag heb ik aandacht gevraagd voor het feit dat boeren in verschillende sectoren, maar met name in de veehouderij, tegenwoordig met grote financiële tegenspoed te kampen hebben, en dat het dringend noodzakelijk is de lasten te verminderen die, zowel wat tijd als geld betreft, aan de boeren opgelegd worden door onnodige en onevenredige regelgeving in het kader van het gemeenschappelijk landbouwbeleid.</p>
      <p sl="en">Ik heb in het verslag vele voorbeelden gegeven van gevallen waarin regulering en boetes onevenredig streng, respectievelijk te hoog en in veel gevallen zelfs oneerlijk zijn. Ik heb gesproken over de noodzaak van effectbeoordelingen en van een grotere harmonisatie van de inspectienormen, en ik heb geschreven dat er geen reden is te veronderstellen dat zelfregulering in de landbouw niet met succes gebruikt kan worden. Boven alles roep ik op tot cultuurverandering in het gemeenschappelijk landbouwbeleid.</p>
      <p sl="en">Natuurlijk begrijp ik dat financiële integriteit noodzakelijk is, maar de Rekenkamer heeft volstrekt duidelijk gemaakt dat een te grote complexiteit vaak de oorzaak van het probleem is. Bovendien begrijp ik heel goed dat het beheer en de uitleg van regelgeving van land tot land veel te veel verschillen.</p>
      <p sl="en">Nadat het verslag geschreven te hebben merkte ik tot mijn vreugde dat sommige regeringen, en ook vooraanstaande landbouworganisaties, opriepen tot vereenvoudiging van het gemeenschappelijk landbouwbeleid. Er is, commissaris, beslist nog nooit zo’n geschikt tijdstip geweest als nu, nu we onderhandelen over de hervorming van het gemeenschappelijk landbouwbeleid, om te bewijzen dat we de agrarische bedrijfstak kunnen helpen, in plaats van de boeren in de weg te staan met overbodige administratieve rompslomp en onnodige kosten.</p>
      <p sl="en">Hoewel ik precies begrijp welke vooruitgang u geboekt hebt – en ik ben daar dankbaar voor – staat het me volstrekt niet aan dat dat niet besproken wordt met de boeren op het platteland, waar ik vandaan kom.</p>
    </intervention>
    <intervention id="2-602" speaker_id="96706" name="João Ferreira" is_mep="True" mode="spoken">
      <p sl="pt">namens de GUE/NGL-Fractie. – Mevrouw de Voorzitter, toen we in mei in dit Parlement over de resolutie over de vereenvoudiging van het gemeenschappelijk landbouwbeleid stemden, hebben we erop gewezen dat deze vereenvoudiging niet mocht leiden tot een verlaging van de steun aan de landbouwers en de ontmanteling van de marktordeningsinstrumenten. Ik herinner u eraan dat de resolutie die we toen hebben aangenomen daar ook op wees. Er zijn sinds de aanneming van deze resolutie zes maanden verstreken, en er blijft reden tot ernstige bezorgdheid – de recente mededeling van de Commissie heeft daar nog eens toe bijgedragen.</p>
      <p sl="pt">De “traditionele” marktordeningsinstrumenten, zoals onder andere openbare interventie, mogen beslist niet worden ontmanteld onder het mom van een vermeende rationalisering of vereenvoudiging. Als we dat wel doen, zal de trend die we nu in veel landen waarnemen – en dan bedoel ik het verdwijnen van kleine en middelgrote landbouwbedrijven – zich versneld voortzetten. Er kan beslist nog heel veel worden gedaan om het gemeenschappelijk landbouwbeleid te vereenvoudigen, en veel van die dingen zijn positief en zelfs noodzakelijk. Ik heb het dan – onder andere – over het wijzigen van het sanctiesysteem, vooral als het gaat om sancties voor niet-naleving die de producent niet verweten kan worden, over het vereenvoudigen van de aanvraagprocedure, en over veranderingen op het gebied van dieridentificatie. We moeten een vereenvoudiging doorvoeren die alle landbouwers, en zeker de kleine en middelgrote bedrijven, tot voordeel zal strekken. Maar het landbouwbeleid moet ook in andere opzichten ingrijpend gewijzigd worden. De interventie-instrumenten moeten worden versterkt om rechtvaardige prijzen voor de productie te garanderen; er moeten weer instrumenten komen om de productie te reguleren, zoals quota’s en productierechten, teneinde elk land zulke elementaire zaken als – we hebben het immers over vereenvoudiging – het recht op productie en het recht op voedselveiligheid en -soevereiniteit te garanderen. Modulering en plafonnering van de steun moeten in het beleid worden verankerd om de huidige onevenwichtigheden tussen de producerende landen en hun productieniveaus uit te vlakken.</p>
      <p sl="pt">Mijnheer de commissaris, de Commissie blijft erop aandringen dat de landbouw en voedselproductie ondergeschikt worden gemaakt aan de markt en de mededinging. Dat baart ons ernstige zorgen. We weten al waar dit liberaliseringsbeleid toe leidt – dat miljoenen kleine en middelgrote bedrijven de activiteiten staken. Die trend lijkt niet te stuiten. Liberalisering leidt ook tot onzekere inkomens, sterk schommelende prijzen en een steeds grotere afhankelijkheid van voedselinvoer in veel landen en streken. Een vereenvoudiging die de belangen van de landbouwers dient, en zeker die van de kleine en middelgrote bedrijven, zodat deze de productie kunnen voortzetten – daar zijn we voor. Maar we zeggen nee tegen elke vereenvoudiging die de productie stopzet en de producenten wegjaagt. En we zullen ons daartegen blijven verzetten, zoals we tot nu toe steeds hebben gedaan.</p>
    </intervention>
    <intervention id="2-603" speaker_id="96798" name="John Bufton" is_mep="True" mode="spoken">
      <p sl="en">namens de EFD-Fractie . – Mevrouw de Voorzitter, de rode draad die door het verslag over de GLB-hervorming heen loopt betreft de maatregelen die geïllustreerd worden onder optie 2. Ik denk dat die aanpak de voorkeur van de Commissie heeft.</p>
      <p sl="en">Ik maak me zorgen over het gebrek aan duidelijkheid en over het tijdschema voor goedkeuring. Wordt er van ons verwacht dat we een beslissing nemen over de beste optie voor het GLB voordat de voorstellen gespecificeerd worden? Ik vrees dat de bureaucratische lasten voor de boeren zwaarder zullen worden, al wordt er in het verslag gepleit voor een eenvoudigere, specifiekere steunregeling, en voor een vereenvoudiging van de regels inzake de cross-compliance .</p>
      <p sl="en">In het verslag wordt de nadruk gelegd op kleine, actieve boerenbedrijven, maar er wordt niet aangegeven hoe de grootte en de activiteiten gemeten en gemonitord kunnen worden. In het verslag staat dat de twee pijlers van het gemeenschappelijk landbouwbeleid de nadruk moeten leggen op doelmatigheid, maar ik vrees dat het stimuleren van kleine boerenbedrijven en het belonen van milieuontwikkeling ertoe kunnen leiden dat binnenlandse boeren zich van de productie van voedsel afkeren om te kunnen profiteren van het GLB. Ik maak me zorgen dat onze agrarische concurrentiekracht in de knel komt, ondanks de aandacht in het verslag voor voedselzekerheid op de lange termijn en de groeiende vraag in de wereld.</p>
      <p sl="en">In het verslag wordt gesproken over een versterking van het latente productiviteitspotentieel in Europa en de eerbiediging van de toezeggingen van de EU in de internationale handel. Er wordt opgemerkt dat het aandeel van de landbouw in de voedselvoorzieningsketen gedaald is, terwijl het aandeel van de groothandel- en distributiesector gestegen is. Bilaterale overeenkomsten met Mercosur, onder andere over wederinvoer van landbouwproducten, kunnen het de Europese boeren moeilijk maken tegen eerlijke marktprijzen handel te drijven.</p>
      <p sl="en">In het verslag wordt erkend dat Europese boeren te maken hebben met wereldwijde concurrentie en rekening moeten houden met doelstellingen op het gebied van milieu, voedselveiligheid, kwaliteit en dierenwelzijn. Aan de andere kant profiteren sommige Zuid-Amerikaanse boeren van ontbossing en zijn ze in staat massaal te produceren, waarna ze onder de prijzen van Europese boeren kunnen gaan zitten als gevolg van minder strenge regels.</p>
    </intervention>
    <intervention id="2-604" speaker_id="96661" name="Krisztina Morvai" is_mep="True" mode="spoken">
      <p sl="hu">De Europese Unie is bij de Hongaarse boeren en vooral de kleine boeren bijzonder onpopulair, niet alleen omdat we 100 procent van onze markten hebben moeten opofferen voor de import van buitenlandse voeding, in ruil voor een fractie van het bedrag aan landbouwsubsidies waar boeren uit de oude lidstaten recht op hebben, maar ook omdat – en dit is het onderwerp van de vergadering van vandaag – er sprake is van overmatige bureaucratie en verschrikkelijke administratieve lasten, die – zoals hier al meermalen is gezegd – de Hongaarse boeren wel degelijk belemmeren bij het uitvoeren van hun werkelijke missie: het boerenbedrijf.</p>
      <p sl="hu">Graag vermeld ik nog dat er in de nieuwe lidstaten, en dus ook in Hongarije, nog een andere, ernstige bezwarende factor in het spel is, namelijk de staatssocialistische- of communistische traditie op grond waarvan enkele ambtenaren van mening zijn dat zij er niet zijn voor de burgers of in dit geval voor de boeren, maar omgekeerd, dat de burgers er zijn voor de staat en de bureaucratische ambtenaren. Afgezien van de bestaande regels maken zulke ambtenaren, via vernedering en misbruik, het leven van de boeren onnodig nog moeilijker door ze aan banden te leggen.</p>
      <p sl="hu">Wij krijgen voortdurend klachten binnen. De laatste klacht ging er bijvoorbeeld over dat een betaling van de kosten voor een evenement dat was georganiseerd via een aanbesteding op grond van de tweede pijler, was afgewezen, onder het voorwendsel dat de boer in kwestie had verzuimd drie prijsoffertes op te vragen voor de hartige koekjes die aan de deelnemers werden geserveerd. Dit is een typisch geval van vernedering, onnodige regulering en machtsvertoon.</p>
      <p sl="hu">Wat zou hiervoor de oplossing kunnen zijn? Dat tegen dergelijke gevallen van misbruik niet alleen een klacht kan worden ingediend bij de besluitvormer, ofschoon we weten dat dit bij voorbaat een kansloze poging is, maar dat de Europese Unie zelf, als we daar dan toch lid van zijn en de Europese Unie uit de bijdragen van de lidstaten subsidies verstrekt, een controlemechanisme in het leven roept waar de mensen zich toe kunnen wenden en waar dergelijke gevallen van vernedering en misbruik kunnen worden onderzocht en gesanctioneerd.</p>
    </intervention>
    <intervention id="2-605" speaker_id="39714" name="Rareş-Lucian Niculescu" is_mep="True" mode="spoken">
      <p sl="ro">In de eerste plaats verwelkom ik de toezegging die de Commissie, in haar recent gepresenteerde mededeling doet om door te gaan met het proces van vereenvoudiging van het gemeenschappelijk landbouwbeleid. Excessieve regelzucht betekent minder concurrentievermogen; te grote rigiditeit betekent een minder efficiënt functioneren.</p>
      <p sl="ro">Zonder twijfel wordt de huidige oproep om het GLB te hervormen ingegeven door noodzaak van vereenvoudiging. Ik wil een aantal zeer belangrijke aspecten noemen uit de resolutie van het Europees Parlement over de vereenvoudiging van het GLB.</p>
      <p sl="ro">Collega Michel Dantin heeft verwezen naar de landen die te ver gaan bij het toepassen van de Europese wetgeving. Ik ben van mening dat de bureaucratische formaliteiten tot het strikt noodzakelijke moeten worden teruggebracht, niet alleen op Europees niveau maar ook in de lidstaten.</p>
      <p sl="ro">De Commissie zou moeten nadenken over de mogelijkheid van een gemeenschappelijk regelgevend kader voor de vereiste documentatie. Ik zou een dergelijke aanbeveling omschrijven als het maximaal aanvaardbare niveau van bureaucratie. Het is bekend dat waar de Europese bureaucratie drie handtekeningen vraagt ter goedkeuring, de nationale bureaucratie daar nog eens vijf aan toevoegt. Alleen de relevante en absoluut noodzakelijke regels en voorwaarden, die een ontegenzeglijk nut hebben, mogen van kracht blijven.</p>
      <p sl="ro">Vereenvoudiging alleen is echter onvoldoende. Er is ook behoefte aan uitbreiding van de maatregelen voor opleiding en informatie van mogelijke begunstigden. Een belangrijk deel van de middelen voor plattelandsontwikkeling zou bijvoorbeeld verplicht voor dergelijke maatregelen moeten worden aangewend.</p>
      <p sl="ro">Aangezien vereenvoudiging direct verbonden is met transparantie wil ik van de aanwezigheid van de commissaris in de plenaire vergadering profiteren door hem een vraag te stellen die buiten deze context valt: welke maatregelen heeft de Commissie op het oog om publicatie van de informatie met betrekking tot de Europese landbouwfondsen te blijven garanderen, gezien het recent arrest van het Europees Hof van Justitie met betrekking tot de begunstigden hiervan?</p>
    </intervention>
    <intervention id="2-606" speaker_id="29579" name="Marc Tarabella" is_mep="True" mode="spoken">
      <p sl="fr">Mevrouw de Voorzitter, commissaris, beste collega’s, net als mijn collega Niculescu ben ook ik ingenomen met het voornemen van de Commissie om zich te blijven inspannen voor vereenvoudiging van het GLB, maar ik maak mij ook zorgen over het vervolg dat wordt gegeven aan het verslag van mijnheer Ashworth over administratieve vereenvoudiging.</p>
      <p sl="fr">Gezien de moeilijke conjunctuur waarin onze boeren zich momenteel bevinden, zou ik namelijk graag zien dat het GLB na 2013 de boeren in staat stelt zich te concentreren op de kerndoelstelling, te weten het produceren van veilig kwaliteitsvoedsel en hen tegelijkertijd ertoe aanmoedigt om niet-commerciële, collectieve diensten te leveren. Het is hoog tijd om de administratieve lasten die op onze producenten drukken, te verlichten, om onnodige regelgeving te schrappen en de boeren van de 27 lidstaten dezelfde kansen te bieden als het erom gaat te beseffen wat hun verplichtingen maar hun rechten zijn. Zij hebben behoefte aan een eenvoudiger en reactiever GLB.</p>
      <p sl="fr">Op het moment dat het onvermijdelijk wordt geacht dat boeren internationaal met elkaar concurreren – ondanks de opeenvolgende landbouw- en voedselcrises in zowel het noorden als het zuiden, en ondanks het feit dat de boeren strijd voeren voor billijke prijzen en een rechtvaardige beloning voor hun werk – is het minste wat wij kunnen doen om hen te helpen, de Commissie verzoeken om regelmatig de betrokkenen in de agrarische sector te raadplegen om de gevolgen van onze regelingen in de praktijk te beoordelen en eenvoudige en transparante praktische regels te definiëren voor onze boeren en belastingbetalers.</p>
      <p sl="fr">Tot besluit citeer ik Charles Baudelaire, die zei dat absolute eenvoud de beste manier is om zich te onderscheiden. Ik verzoek de Commissie dan ook om zich van deze fundamentele taak te kwijten, en wat dat betreft heb ik er uiteraard alle vertrouwen in dat mijnheer Cioloş die doelstelling zal realiseren.</p>
    </intervention>
    <intervention id="2-607" speaker_id="28116" name="Marian Harkin" is_mep="True" mode="spoken">
      <p sl="en">Mevrouw de Voorzitter, commissaris, voor mij is de belangrijkste zin in de resolutie paragraaf 7, waarin staat: "is van mening dat, overeenkomstig de beginselen van betere regelgeving, alle toekomstige wetgeving vooraf moet worden gegaan door een volledige effectbeoordeling waarin aandacht wordt besteed aan regelgevings- en administratieve lasten, en dat ervoor moet worden gezorgd dat alle nieuwe regelgeving evenredig is aan het nagestreefde doel".</p>
      <p sl="en">Ik wil u vragen of we kunnen hopen dat dit ook daadwerkelijk zal gebeuren. Commissaris, kunt u ons zeggen of die beginselen centraal zullen staan in onze werkzaamheden ten behoeve van het GLB na 2013?</p>
      <p sl="en">Ik heb uw uitstekende document van vorige week bekeken. In een aantal hoofdpunten wordt gesteld dat de landbouw voedselzekerheid en traceerbaarheid van voedsel moet waarborgen. De landbouw moet de Europese burgers door kwaliteit, waarde en verscheidenheid gekenmerkt voedsel geven, plaatselijke werkgelegenheid scheppen en veelvoudige economische, maatschappelijke, ecologische en territoriale voordelen opleveren. Ook moet de landbouw zorgen voor effectieve resultaten wat het overheidsbeleid betreft, hij moet groener worden en helpen bij de bestrijding van klimaatverandering. Met de landbouw moeten kwesties worden aangepakt als duurzaam landbeheer en het verlies aan biodiversiteit, de bevordering van hernieuwbare energiebronnen, de verbetering van de gezondheid van dieren en planten en de verzekering van dierenwelzijn. De landbouw moet zich voegen naar de regels inzake cross-compliance en de veterinaire en fytosanitaire wetgeving naleven, de volatiliteit in de markt aanpakken en als de zwakste schakel in de voedselketen kunnen overleven. Ook moet hij kunnen concurreren met importen van voedsel uit derde landen dat onder heel andere omstandigheden wordt geproduceerd. En dit alles moet geschieden met een - misschien - dalende begroting.</p>
      <p sl="en">Commissaris, u zei dat u het GLB volgende week moet rechtvaardigen in de Commissie begrotingscontrole. Volgens mij hebt u voldoende munitie.</p>
    </intervention>
    <intervention id="2-608" speaker_id="28323" name="Oldřich Vlasák" is_mep="True" mode="spoken">
      <p sl="cs">Verregaande beteugeling van de zo erbarmelijk uit de hand gelopen, nutteloze bureaucratie is in het natuurlijke belang van iedereen. Van de kant van de boeren is dit zelfs een volstrekt legitieme eis. De boeren hebben hun handen vol aan hun eigen werk, de teelt van gewassen en het fokken van dieren, en kunnen de strijd met overijverige ambtenaartjes en stapels papierwerk missen als kiespijn.</p>
      <p sl="cs">De Commissie heeft in 2005 toegezegd het gemeenschappelijk landbouwbeleid te vereenvoudigen. Ze heeft toen ambitieuze streefdoelen geformuleerd voor de vermindering van de administratieve last tegen 2012, namelijk 25 procent. Hoewel niet kan worden ontkend dat de Commissie de nodige inspanningen heeft geleverd, hebben deze vooralsnog niet de verwachte vereenvoudiging opgeleverd, noch de ongelijkheid tussen de lidstaten op dit vlak opgeheven. Tegelijkertijd is het echter van cruciaal belang dat, zeker met betrekking tot de rechtstreekse betalingen, het gemeenschappelijk landbouwbeleid een voldoende flexibel kader krijgt. Ook dient het risico dat in het kader van steunverlening aan diversiteit niet-concurrerende en ondoeltreffende productiegebieden in de Europese Unie worden ondersteund, te worden geminimaliseerd. Tot slot dient het streven naar vereenvoudiging gepaard te gaan met het streven naar doeltreffendheid.</p>
    </intervention>
    <intervention id="2-609" speaker_id="96951" name="Diane Dodds" is_mep="True" mode="spoken">
      <p sl="en">Mevrouw de Voorzitter, ik verwelkom deze mondelinge vraag en het feit dat wij terugkeren naar deze zeer belangrijke kwestie. De afgelopen maanden heb ik een aantal plattelandsbijeenkomsten in heel Noord-Ierland gehouden. Bij elke bijeenkomst vroeg ik de boeren de belangrijkste punten te noemen die binnen de sector moesten worden veranderd. De noodzaak tot vermindering van de bureaucratie kwam er als een zeer belangrijk punt uit, want de bureaucratie wordt gezien als een onnodige extra kostenpost, die bovendien waardevolle tijd in beslag neemt. De vele administratieve werkzaamheden en de complexiteit van de vereiste details vormen een grote belasting voor boeren, die daardoor ook steeds banger worden voor boetes.</p>
      <p sl="en">Onlangs heb ik ook besprekingen gehad met de voorzitters van plaatselijke organisaties die het plattelandsontwikkelingsprogramma in Noord-Ierland ten uitvoer leggen. Ze wijzen de zware last en het bureaucratische karakter van de controlevereisten duidelijk aan als de reden dat veel mensen zich uit het boerenbedrijf terugtrekken.</p>
      <p sl="en">Net zoals u, commissaris, ben ik van mening dat men zich moet verantwoorden voor de manier waarop het geld van de belastingbetaler wordt uitgegeven, maar deze bureaucratische last belemmert het programma en de mensen die juist met dit programma moeten worden geholpen.</p>
    </intervention>
    <intervention id="2-610" speaker_id="33989" name="Daciana Octavia Sârbu" is_mep="True" mode="spoken">
      <p sl="ro">Op Europees niveau wordt er veel gesproken over vereenvoudiging van het gemeenschappelijk landbouwbeleid. Onze boeren klagen echter nog steeds over de administratieve problemen waar ze tegenaan lopen wanneer ze gebruik willen maken van fondsen, of wanneer ze Europese regelgeving moeten toepassen.</p>
      <p sl="ro">Niet alleen de Commissie maar ook de lidstaten moeten maatregelen nemen ter vermindering van de bureaucratie bij het GLB. Naar mijn mening is het essentieel dat de Europese regelgeving op landbouwgebied zodanig wordt uitgevoerd dat de boeren niet worden ontmoedigd om door te gaan met hun agrarische activiteiten.</p>
      <p sl="ro">Veel boeren uit mijn land klagen dat ze niet goed worden geïnformeerd, dat het moeilijk is om in deze sector activiteiten op te zetten en dat het zeer moeilijk is om toegang te verkrijgen tot Europese middelen in de landbouwsector. Ik wil de Commissie vragen de lidstaten te blijven aanmoedigen om de technologische informatiemogelijkheden voor boeren efficiënter te gebruiken, maar ook om de administratieve lasten te verminderen waar deze sector onder gebukt gaat. Daarnaast hoop ik dat het nieuwe GLB simpeler, transparanter en eerlijker zal zijn.</p>
    </intervention>
    <intervention id="2-611" speaker_id="1965" name="Jan Mulder" is_mep="True" mode="spoken">
      <p sl="nl">Voorzitter, sinds jaar en dag wordt er in dit Parlement gesproken over vermindering van de bureaucratie. De Commissie heeft intern een werkgroep gevormd, bestaande uit hoge ambtenaren die erop moet toezien dat de regelgeving niet te erg wordt. Dat is een beetje een vreemde figuur: het is zoals een slager die zijn eigen vlees keurt. Op initiatief van het Parlement is een werkgroep buiten de Commissie gevormd; die staat onder leiding van de vroegere minister-president van Beieren, de heer Stoiber. Is de Commissie, na vier jaar van het bestaan van de commissie-Stoiber, in staat om te zeggen welke aanpak het beste is en het meest effectief? De interne werkgroep van de Commissie of de werkgroep-Stoiber van buiten de Commissie?</p>
      <p sl="nl">Dan wat betreft de regelgeving zelf. Die wordt uitgevoerd door de lidstaten, soms door vijf tot elf verschillende controle-instanties in de lidstaten. Dat is veel te veel. Zou het niet mogelijk zijn dat de Commissie ook gaat samenwerken met de particuliere sector, die ook al sterke eisen stelt en daardoor vaak de controle van de lidstaten overbodig maakt?</p>
    </intervention>
    <intervention id="2-612" speaker_id="96786" name="Tadeusz Cymański" is_mep="True" mode="spoken">
      <p sl="pl">Mevrouw de Voorzitter, commissaris, het Europees Parlement heeft in mei een resolutie aangenomen over de vereenvoudiging van het gemeenschappelijk landbouwbeleid (GLB). Kan de Commissie uiteenzetten wat er tot dusverre is ondernomen om de bureaucratische lasten waarmee boeren in de hele Europese Unie te maken hebben, te verlichten? Kan de Commissie tevens aangeven hoe zij de aanbevelingen in de resolutie van het Europees Parlement voor een vereenvoudiging van het GLB in aanmerking wil nemen in het kader van de komende hervorming van het gemeenschappelijk landbouwbeleid?</p>
      <p sl="pl">Boeren eisen vereenvoudiging van het GLB omdat ze lastig gevallen worden, zowel in Polen als in de andere lidstaten van de Europese Unie. Het Europees Parlement heeft zich al vele malen over deze kwestie uitgesproken, onder andere onlangs nog in het verslag-Ashworth over de vereenvoudiging van het GLB. Het wordt tijd dat er iets met dit verslag gedaan wordt. We mogen niet geruïneerd worden door bureaucratie. Als de Europese Unie zich verder wil ontwikkelen, moet zij geen barrières en zeker geen bureaucratische barrières opwerpen.</p>
    </intervention>
    <intervention id="2-613" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">De Voedsel- en Landbouworganisatie van de Verenigde Naties (FAO) heeft afgelopen week een rapport gepubliceerd waaruit blijkt dat de mensheid gevaarlijk dicht bij een nieuwe wereldwijde voedselcrisis is. Daarom heeft de FAO landbouwproducenten gevraagd de productie op te voeren, met name van tarwe en maïs, en om in 2012 opnieuw voedselreserves aan te leggen.</p>
      <p sl="ro">De wereldvraag naar voedsel zal in de toekomst blijven stijgen. De Europese Unie zou aan deze vraag moeten kunnen helpen voldoen. Daarom is het essentieel dat de landbouw van de Unie zijn productiecapaciteit behoudt en verbetert.</p>
      <p sl="ro">Met name kleine en middelgrote boerderijen en familiebedrijven hebben eenvoudige en toegankelijke instrumenten nodig, zowel vanuit het perspectief van subsidies als vanuit het perspectief van de rechtstreekse betalingen, om op de markt te kunnen komen.</p>
      <p sl="ro">De sleutel tot voedselzekerheid op de lange termijn ligt in de stimulering van de investeringen in de landbouw, met name door het verminderen van de bureaucratie waar de boeren mee worden geconfronteerd. Daarom is het belangrijk om de toegang tot bankkredieten op gunstige voorwaarden voor Europese boeren te faciliteren, net als subsidies voor boeren.</p>
      <p sl="ro">Ik vraag de commissaris ons te steunen, zodat we net als bij de herziening van de richtlijn inzake de belasting van energieproducten en elektriciteit een verlaagde btw verkrijgen voor elektriciteit die voor irrigatie wordt gebruikt.</p>
    </intervention>
    <intervention id="2-614" speaker_id="96771" name="Jarosław Kalinowski" is_mep="True" mode="spoken">
      <p sl="pl">Mevrouw de Voorzitter, in de mededeling van de Commissie over de toekomst van het gemeenschappelijk landbouwbeleid is administratieve vereenvoudiging een van de voorstellen voor de hervorming van de Europese landbouw. Dit voorstel vloeit op een bepaalde manier voort uit de aanbevelingen die het Europees Parlement in zijn resolutie van mei dit jaar had gedaan. Door het terugdringen van de administratieve en bureaucratische lasten zullen boeren makkelijker financiële steun kunnen krijgen. Daardoor zal de informatiestroom verbeteren en de effectiviteit van inspecties door lokale instanties toenemen. Tevens zal daardoor gewaarborgd worden dat er voldoende en veilig voedsel geleverd wordt, en ook zal de concurrentiekracht van onze sector toenemen. We moeten er echter op kunnen rekenen dat dit vereenvoudigingsproces ook echt doorgevoerd gaat worden, zowel op Europees als op nationaal niveau, dat de voorgestelde vereenvoudigingen niet weer een enigszins zinloze poging zijn om de waarheid te negeren, en dat ze tot een vermindering en niet tot een toename van de administratiekosten leiden.</p>
    </intervention>
    <intervention id="2-615" speaker_id="96787" name="Herbert Dorfmann" is_mep="True" mode="spoken">
      <p sl="de">Mevrouw de Voorzitter, mijnheer Cioloş, dames en heren, het is altijd bijzonder gevaarlijk om de trend op weg naar meer bureaucratie aan de orde te stellen. Meestal heeft dat namelijk een averechts effect. Ik hoop dat dit deze keer niet gebeurt.</p>
      <p sl="de">Ik ben heel blij, mijnheer de commissaris, dat u in uw mededeling over de hervorming van het GLB een vereenvoudigde regeling met name voor kleine bedrijven heeft voorgesteld. Dat siert u. Er kunnen allerlei punten worden verbeterd. Bij meerjarige verplichtingen voor het landbouwmilieuprogramma moeten de boeren op dit moment bijvoorbeeld voor precies hetzelfde areaal jaar in jaar uit een nieuwe aanvraag indienen, en dat is werkelijk een grote stommiteit. We moeten nog veel radicaler te werk gaan, en vooral voor kleine bedrijven de regels aanzienlijk vereenvoudigen, waarbij we het doel natuurlijk niet uit het oog mogen verliezen, namelijk het verhinderen van iedere vorm van fraude. Uiteindelijk willen we een GLB met bloemen in de weilanden, en niet met briefjes op de bureaus.</p>
    </intervention>
    <intervention id="2-616" speaker_id="96976" name="Luís Paulo Alves" is_mep="True" mode="spoken">
      <p sl="pt">Mevrouw de Voorzitter, mijnheer de commissaris, beste collega’s, de mededeling over de algemene beginselen voor het nieuwe gemeenschappelijke landbouwbeleid heeft kleine en middelgrote producenten overal in Europa hoop gegeven, omdat daarmee is bevestigd dat deze categorie bedrijven in de Europese landbouw een onvervangbare rol vervullen. Nu moeten we zorgen dat die hoop bewaarheid wordt. Ook daarom is de vereenvoudiging van het gemeenschappelijk landbouwbeleid zo dringend noodzakelijk. We mogen de landbouwers niet langer gecompliceerde bureaucratische taken opleggen. Daar hebben ze nauwelijks tijd voor. Ze moeten zich aan de landbouw kunnen wijden, en niet zoveel tijd en geld hoeven te verspillen. Die doelstelling moeten we waarmaken. We bereiken dan ook dat kleine en middelgrote producenten, die nu vanwege de bureaucratische implicaties geen aanvragen indienen, te maken krijgen met een vriendelijker systeem dat voornoemde verspilling onnodig maakt. Ik ben ervan overtuigd, mijnheer de commissaris, dat een inspanning in die richting de moeite waard zal blijken te zijn.</p>
    </intervention>
    <intervention id="2-617" speaker_id="28115" name="Mairead McGuinness" is_mep="True" mode="spoken">
      <p sl="en">Mevrouw de Voorzitter, ik wil de commissaris graag bedanken voor wat mijns inziens een heel krachtige en oprechte uiting was van zijn wens om dit beleid van vereenvoudiging ten uitvoer te leggen, hoewel ik nog nooit een boer heb ontmoet die mij heeft gevraagd het gemeenschappelijk landbouwbeleid te vereenvoudigen. Waar boeren wel om vragen, is minder controle en een eenvoudigere manier om zaken te doen.</p>
      <p sl="en">Ik zal herhalen wat ik afgelopen donderdag heb gezegd. Wij houden onszelf in dit Parlement voor de gek. Als we ervoor kiezen de eerste pijler van het gemeenschappelijk landbouwbeleid groen te maken, gaan we helaas meer cross-compliance creëren. Dan gaan we de natuur 'tellen' en mensen naar boerderijen sturen, en dan zullen we geen vereenvoudiging bewerkstelligen. Ik heb dit beschreven als 'groene bureaucratie', die net zo moeilijk ligt als gewone bureaucratie, en nu gaan we beide krijgen. Ik weet dat u mijn punt begrijpt en ik vind dat we hierop moeten letten.</p>
      <p sl="en">Volgens mij wordt de geloofwaardigheid van de Europese Unie ook in twijfel getrokken. Boeren zien dat bankiers zo maar, ongestraft en ongecontroleerd, hun gang kunnen gaan, terwijl zijzelf al voor 100 euro worden bestraft. Het laatste punt dat ik wil aanstippen, is dat boeren op meerdere manieren worden gecontroleerd: door winkeliers, door verwerkende bedrijven, door de Europese Unie en door de daartoe bevoegde autoriteiten. Er heerst een sfeer van angst. Commissaris, u vreest de grote, boze wolf – de begrotingscontrole – en boeren vrezen de inspecties, maar de lidstaten zijn ook angstig. We moeten die sfeer van angst doorbreken.</p>
    </intervention>
    <intervention id="2-618" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mevrouw de Voorzitter, een van de fundamentele onderdelen van het managementsysteem van het gemeenschappelijk landbouwbeleid is toezicht. De kosten voor het bouwen en onderhouden van de management- en toezichtsystemen, en de beheerskosten van deze systemen, drukken zwaar op de begrotingen van de lidstaten. Uit de ervaringen tot nu toe blijkt dat de ingewikkelde criteria voor financiële steun, en de voortdurende aanpassing daarvan, tot velerlei problemen leidt bij de uitvoering, en niet alleen voor boeren, maar ook voor het beheer zelf.</p>
      <p sl="pl">Het toekomstig GLB moet te begrijpen zijn, voor boeren maar ook voor de belastingbetaler. Zonder verdere vereenvoudiging van het GLB is dat niet mogelijk. Het lijkt wel alsof we elke keer als we het GLB proberen te hervormen, meer bureaucratie creëren. Ik roep ook de lidstaten op geen andere en vaak onnodige regels toe te voegen aan de richtsnoeren van de EU. Ik stel voor dat een aanvraag voor betaling voortaan de hele begrotingsperiode betreft. Deze moet voor een periode van twee jaar worden ingediend, maar het moet natuurlijk ook mogelijk zijn wijzigingen in te dienen.</p>
    </intervention>
    <intervention id="2-619" speaker_id="96654" name="Jaroslav Paška" is_mep="True" mode="spoken">
      <p sl="sk">Mevrouw de Voorzitter, het Europees landbouwbeleid is in de loop der jaren uitgegroeid tot een ingewikkeld mechanisme van regels, subsidies en controles, waardoor de beoordeling van de efficiëntie van de landbouwproductie werd verschoven van het veld naar de kantoren van Brusselse ambtenaren.</p>
      <p sl="sk">Het efficiënt en zinvol runnen van een boerenbedrijf wordt steeds afhankelijker van de steunmechanismen en van de door de Commissie opgestelde regels voor het verstrekken van steun. De scheeftrekking van de landbouwbouwmarkt wordt bovendien mogelijk gemaakt door het steunmechanisme voor nieuwe lidstaten, die in veel gevallen nog niet de helft ontvangen van wat aan steun beschikbaar is voor de oorspronkelijke lidstaten.</p>
      <p sl="sk">Daarom is het redelijk en juist om het systeem van verordeningen en mechanismen dat op dit moment in de Europese Unie van toepassing is, onder de loep te nemen en te proberen voor onze landbouwers eenvoudigere, modernere en rechtvaardigere regels in te voeren. Commissaris, ik ben ervan overtuigd dat het Europees Parlement u daarbij graag zal helpen.</p>
    </intervention>
    <intervention id="2-620" speaker_id="96668" name="Seán Kelly" is_mep="True" mode="spoken">
      <p sl="ga">Mevrouw de Voorzitter, ik ben het volkomen eens met het idee om het gemeenschappelijk landbouwbeleid (GLB) te vereenvoudigen. Ik wil in het bijzonder de commissaris complimenteren met het werk dat hij gedaan heeft. Hij zei dat hij 39 suggesties ontvangen had, en hoe eerder deze suggesties ten uitvoer worden gelegd, hoe beter.</p>
    </intervention>
    <intervention id="2-621" speaker_id="96816" name="Giovanni La Via" is_mep="True" mode="spoken">
      <p sl="it">Mevrouw de Voorzitter, commissaris, dames en heren, helaas laat het verslag van de Europese Rekenkamer elk jaar zien dat de middelen voor het GLB niet altijd op een juiste en transparante manier worden besteed.</p>
      <p sl="it">We moeten daarom twee verschillende behoeften met elkaar verzoenen: enerzijds de behoefte aan controle, om ervoor te zorgen dat het geld van de Europese belastingbetalers op een zo goed en correct mogelijke manier wordt besteed, en anderzijds de behoefte om het leven van onze landbouwers zo veel mogelijk te vereenvoudigen. Zij willen hun tijd geheel terecht besteden aan de akkerbouw en de veeteelt.</p>
      <p sl="it">Ik wil de commissaris slechts één suggestie doen, omdat hij heeft gezegd open te staan voor de suggesties die in dit Parlement worden gedaan. Sommige maatregelen die de lidstaten en de regio's op het gebied van plattelandsontwikkeling treffen leiden niet tot vereenvoudiging, maar tot steeds meer bureaucratie. De commissaris zou de beste praktijken die in de regio's en de lidstaten worden toegepast, moeten toepassen in alle andere lidstaten en regio's.</p>
    </intervention>
    <intervention id="2-622" speaker_id="34254" name="Dimitar Stoyanov" is_mep="True" mode="spoken">
      <p sl="bg">Mevrouw de Voorzitter, commissaris, wat er tot nu toe is gedaan is duidelijk niet genoeg, want anders zouden wij vanavond wel iets anders aan het bespreken zijn. Ik wil u wijzen op het sociale aspect van waar wij het over hebben, omdat producenten die plannen voorbereiden leningen aangaan en hun land op het spel zetten om vervolgens, wanneer hun project wordt afgewezen vanwege een of andere formaliteit, failliet te gaan.</p>
      <p sl="bg">Ik ben nu al zes maanden lang verwikkeld in een ware Punische oorlog met het Bulgaarse landbouwfonds, dat de plannen van meer dan honderd Bulgaarse boeren heeft afgewezen vanwege onduidelijk teksten in de regelgeving. De Bulgaarse overheid speelt liever op veilig (want zoals u weet staat Bulgarije onder speciaal toezicht) en grijpt daarom de geringste aanleiding aan om plannen af te keuren. Ik ben er ten stelligste van overtuigd dat de meeste boeren te goeder trouw en eerlijk zijn. En ik begrijp ook best dat er gecontroleerd moet worden, maar dit mag er niet toe leiden dat degenen die te goeder trouw zijn worden geruïneerd, alleen maar omdat er ook fraudeurs zijn.</p>
    </intervention>
    <intervention id="2-623" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. – Mevrouw de Voorzitter, ik ben heel blij dat er op dit late uur zo veel mensen aanwezig zijn om over de vereenvoudiging van het GLB te spreken. Volgens mij krijgen we eenvoud als we heel duidelijk zijn tegenover onszelf en precies weten wat we willen, en dat vindt ook zijn weerslag in de wetgeving die we opstellen.</p>
      <p sl="fr">Natuurlijk doet de Commissie de voorstellen en worden deze aangenomen door de Raad en door het Parlement. Ik heb er dan ook alle vertrouwen in dat op het moment dat wij het gehele wetgevingspakket gaan uitwerken, wij heel goed, op een heldere en eenvoudige manier, zullen weten wat we willen en dat wij de uitzonderingen en aanvullingen zullen vermijden die de Commissie vervolgens ter plekke moet gaan controleren, want diezelfde Commissie moet ook aan u – het Parlement – verantwoording afleggen over de besteding van openbare middelen.</p>
      <p sl="fr">Natuurlijk denk ik niet dat het GLB de boeren verhindert te werken. Integendeel, in veel gevallen helpt het GLB de landbouwers om te werken. Maar waar het om openbare middelen gaat, moet iedereen kunnen verantwoorden op welke manier die middelen zijn aangewend. Er is Europese wetgeving die wordt omgezet in normen voor de agrarische sector, en ik moet zeggen dat die sector daarmee misschien wel een van de weinige economische sectoren is waarvoor de wetgeving op Europees niveau inderdaad in de praktijk wordt getoetst. Ik weet niet of dit ook voor andere sectoren geldt, maar wij hebben samen besloten dat het op die manier moet. De normen waarover vaak wordt gesproken zijn slechts de toepassing van de Europese wetgeving in de praktijk.</p>
      <p sl="fr">Juist de wetgeving met betrekking tot milieu en dierenwelzijn wordt complex gevonden. Hetzelfde geldt voor de procedures voor bepaalde maatregelen, met name landbouwmilieumaatregelen, waarvoor speciale financiële steun bestaat, evenals investeringsmaatregelen die je vaak ziet in investeringsprogramma’s zoals het plattelandsontwikkelingsprogramma.</p>
      <p sl="fr">Ik ben het er volledig mee eens dat er in de wetgeving zoals die in de praktijk uitpakt, meer moet worden gedaan om helder te krijgen wat er van de boeren wordt verwacht. Maar wat betreft de procedures voor de specifieke maatregelen, moeten we ook duidelijk zijn: zolang we specifieke maatregelen willen waarin rekening wordt gehouden met het bijzondere karakter van bepaalde regio’s, moet er ook specifieke controle zijn, anders ben je niet geloofwaardig.</p>
      <p sl="fr">Ik ben het er volledig mee eens, mijnheer Capoulas Santos, dat we zoveel mogelijk moeten vereenvoudigen, maar ik wil niet zo ver gaan dat we op een gegeven moment niet meer geloofwaardig zijn, dat we het voor het GLB bestemde geld niet meer goed kunnen beheren. En ik wil graag dat die begroting ook in de toekomst nog net zo consistent zal zijn. Die consistentie hangt ook af van de mate waarin wij kunnen rechtvaardigen en verantwoorden hoe het geld is besteed.</p>
      <p sl="fr">Ten aanzien van de transparantie ligt er een arrest van het Hof van Justitie. Ik kan u zeggen dat ik nog altijd aan die transparantie hecht. De bestaande verordening wordt gewijzigd naargelang de eisen van het arrest.</p>
      <p sl="fr">Hier laat ik het bij, maar ik kan u verzekeren dat ik mij bij mijn besluiten blijf richten op vereenvoudiging, of er in elk geval voor zal zorgen dat het gemeenschappelijk landbouwbeleid niet ingewikkelder wordt. Ik herhaal nog eens dat we dit samen moeten doen én met de lidstaten, aangezien ik met u heb gesproken over de maatregelen die zijn genomen om de bureaucratie terug te dringen met betrekking tot wat de Commissie van de lidstaten vraagt. Welnu, het beheer van het GLB wordt gedeeld met de lidstaten en hoe dat in de praktijk uitpakt voor de begunstigde, dat wil zeggen de boer, hangt af van de manier waarop lidstaten en regio’s die Europese wetgeving ten uitvoer brengen.</p>
      <p sl="fr">Aangezien richtsnoeren voor goede praktijken nuttig zijn, gaan we ook daaraan werken, maar laten we allereerst proberen het GLB voor de 27 lidstaten eenvoudig en doorzichtig te maken. Via medebeslissing zult u voortaan op dit terrein dezelfde verantwoordelijkheid hebben als de Raad en ik ben ervan overtuigd dat wij zeer goed zullen kunnen samenwerken.</p>
    </intervention>
    <intervention id="2-624" speaker_id="4544" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-625" speaker_id="28114" name="Liam Aylward" is_mep="True" mode="written">
      <p sl="ga">Het Parlement heeft eerder dit jaar een resolutie aangenomen waarin het heeft gewezen op het belang van de vermindering van de bureaucratie voor landbouwers. Een van de punten die werden benadrukt betrof de noodzaak van vereenvoudiging van de tenuitvoerlegging van het gemeenschappelijk landbouwbeleid (GLB) en de noodzaak van vereenvoudiging van het GLB zelf.</p>
      <p sl="ga">Hierbij is voor zowel de Commissie als de lidstaten een belangrijke rol weggelegd. De herziening van het GLB moet worden toegespitst op methoden die de landbouwers in staat stellen het grootste deel van hun werktijd te besteden aan het belangrijkste, namelijk het werk op de boerderij.</p>
      <p sl="ga">Ook in de mededeling van de Commissie van vorige week wordt gesteld dat het van belang is om de administratieve rompslomp te vereenvoudigen en te verminderen. Om het concurrentievermogen van de landbouwsector te verbeteren moet ervoor gezorgd worden dat de huidige GLB-maatregelen in de toekomst hervormd en vereenvoudigd worden, en dat de landbouwers niet met extra lasten worden opgezadeld.</p>
      <p sl="ga">Ik ben blij met wat de commissaris vorige week zei over de noodzaak van een effectbeoordeling voordat een nieuw voorstel wordt gedaan. Bij iedere nieuwe wetgeving moet rekening worden gehouden met het proportionaliteitsbeginsel en de administratieve lasten die de landbouwers nu al torsen.</p>
    </intervention>
    <intervention id="2-626" speaker_id="28497" name="Gerard Batten" is_mep="True" mode="written">
      <p sl="en">Ik wil graag een eenvoudige vraag stellen: waarom is er überhaupt een gemeenschappelijk landbouwbeleid? Europa heeft volop vruchtbare landbouwgronden. We hebben nog steeds boeren die voedsel willen en kunnen produceren. In Europa en de rest van de wereld zijn er volop mensen die voedsel moeten kopen. Als we de marktmechanismen gewoon laten werken, zal tegen scherpe prijzen aan vraag en aanbod kunnen worden voldaan. Het GLB is een kunstmatige, kostbare en onnodige last op de schouders van de boeren en de consumenten. Ik stel voor de allergemakkelijkste vereenvoudiging te kiezen: het GLB afschaffen!</p>
    </intervention>
    <intervention id="2-791" speaker_id="23808" name="Csaba Sándor Tabajdi" is_mep="True" mode="written">
      <p sl="nl">De mededeling van de Commissie ’Het GLB tot 2020’ bevat weinig concreets voor wat betreft de verlaging van de administratieve lasten. Het woord ’vereenvoudiging’ komt ook slechts sporadisch in de tekst voor met betrekking tot de regels inzake cross-compliance . Het systeem van het GLB is echter ook op andere terreinen te ingewikkeld en voor de boeren vaak onoverzichtelijk en onbegrijpelijk. Een van de belangrijkste taken is de opheffing van ‘dubbele regelgeving’. Diverse lidstaten stellen strengere nationale vereisten dan wat is voorgeschreven in de EU-wetgeving. Dit alleen al verstoort de concurrentie op de interne markt. Het zou zinvol zijn als de verschillende overheidsinstanties in de lidstaten, die de cross-compliance controleren en de afdelingen daarvan met elkaar zouden overleggen, zodat dezelfde boeren niet binnen korte tijd worden benaderd voor steeds weer andere controles. Gelet op de huidige vooruitgang in de telecommunicatie en informatica zou het aanleggen van een gemeenschappelijke database hier de mogelijkheid toe bieden. In de door de Commissie voorgestelde hervormingen blijven milieusubsidies in de tweede pijler, maar tegelijkertijd is het groene tarief opgenomen onder de criteria voor de rechtstreekse uitbetalingen uit de eerste pijler. Het is op dit moment nog niet bekend hoe dit bedrag zal worden toegewezen. Het zou goed zijn als deze positieve stap geen nieuwe administratieve lasten met zich mee zou brengen.</p>
    </intervention>
  </section>
  <section id="creitem43" title="19. De situatie in de bijenteelt (debat)">
    <intervention id="2-628" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde is het debat over de mondelinge vraag aan de Commissie over de situatie in de bijenteelt van Paolo De Castro, namens de Commissie AGRI (O-0119/2010 – B7-0564/2010).</p>
    </intervention>
    <intervention id="2-629" speaker_id="96891" name="Paolo De Castro" is_mep="True" mode="spoken">
      <p sl="it">auteur . − Mevrouw de Voorzitter, commissaris, dames en heren, de resolutie waarover wij zullen gaan stemmen bevat het standpunt van de Commissie landbouw en plattelandsontwikkeling inzake het beleid ter ondersteuning van de bijenteelt in Europa. Dit is een belangrijk document waarbij, zoals de gewoonte is in de Commissie landbouw en plattelandsontwikkeling, alle fracties een waardevolle bijdrage hebben geleverd aan het eindresultaat.</p>
      <p sl="it">Hoewel het jaarlijkse budget voor maatregelen ter verbetering van de algemene productie- en afzetomstandigheden van bijenproducten onlangs is verhoogd, zijn er nog veel zorgen over de talrijke uitdagingen en problemen waar de bijenteelt de komende tijd mee geconfronteerd wordt.</p>
      <p sl="it">De moeilijke productie- en afzetomstandigheden, de sterke en voortdurende prijsvolatiliteit en de problemen die verband houden met de steeds hogere bijensterfte zijn enkele belangrijke factoren die een van onze belangrijkste landbouwsectoren in de problemen brengen.</p>
      <p sl="it">De Europese bijenhouders moeten net als alle andere actoren in de primaire sector in staat worden gesteld om hun werkzaamheden te plannen. Aangezien de huidige steun afhankelijk is van de huidige uitvoeringsprocedures van het GLB, is de toekomst van dit beleid na 2013 ongewis. Dat is de achtergrond van deze resolutie, waarmee wij de Commissie willen aanzetten tot actieve betrokkenheid bij de bescherming van de bijenteelt.</p>
      <p sl="it">Enkele belangrijke verzoeken aan de Commissie die in de ontwerpresolutie zijn opgenomen, zijn: concrete maatregelen zodra de nationale programma's afgelopen zijn, mede gelet op de nieuwe uitdagingen en problemen waar de sector mee wordt geconfronteerd, zoals de bijensterfte en de prijsvolatiliteit; noodzakelijke maatregelen om de statistieken te verbeteren, waarbij uit derde landen ingevoerde honing steviger moet worden gecontroleerd en het onderzoek verder moet worden ontwikkeld; een versterkte rol voor het Europees veterinair beleid; een actieplan ter bestrijding van de hoge bijensterfte, dat onder meer maatregelen op onderzoeksgebied bevat; meer financiële ondersteuning voor de opleiding en scholing van de werknemers in de sector en, tot slot, een hernieuwde rol voor de bijensector, die een hoofdrolspeler moet worden in het GLB na 2013.</p>
      <p sl="it">Ik dank mevrouw Lulling en mijn collega's voor de gezamenlijke inspanningen, en wil u, mevrouw de Voorzitter, commissaris, erop wijzen dat het Internationaal Jaar van de biodiversiteit bijna ten einde is. Daarom hopen wij dat de aanneming van deze resolutie het definitieve begin markeert van het herstel van een sector die niet alleen op economisch en sociaal vlak zeer strategisch is, maar ook waar het gaat om een duurzaam milieu en het behoud van de biodiversiteit.</p>
    </intervention>
    <intervention id="2-630" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. – Mevrouw de Voorzitter, dames en heren, bijen spelen inderdaad een belangrijke rol bij de bestuiving en bij de productie van honing en aanverwante producten. Deze sector wordt gekenmerkt door sterk uiteenlopende omstandigheden waaronder de bijenteelt plaatsvindt en door een grote verspreiding en diversiteit van belanghebbenden: van de productie tot aan het stadium van het op de markt brengen.</p>
      <p sl="fr">Op het niveau van de Europese Unie zijn enkele geharmoniseerde regels vastgesteld met normen voor het op de markt brengen van honing en de bescherming van de gezondheid van bijen.</p>
      <p sl="fr">De verordening tot vaststelling een gemeenschappelijke marktordening voorziet in een aantal maatregelen ter verbetering van de voorwaarden voor de productie en de commercialisering van producten van de bijenteelt. Deze maatregelen kunnen worden opgenomen in driejaarlijkse bijenteeltprogramma’s die door de lidstaten worden opgesteld en uit de begroting van de Europese Unie worden medegefinancierd. De kredieten voor deze programma’s zijn voor de periode 2011-2013 verhoogd van 26 miljoen euro naar 32 miljoen euro.</p>
      <p sl="fr">Deze maatregelen lijken positieve resultaten op te leveren in de bijenteelt, zowel voor de lidstaten als voor de imkers. Het is ook van belang te vermelden dat alle lidstaten een programma hebben opgesteld, waaruit blijkt dat ze belangstelling hebben voor de bijenteelt en voor de behoeften van deze sector.</p>
      <p sl="fr">De sector staat zeker voor een aantal uitdagingen: aan de ene kant het dalende aantal bijenhouders, waardoor het hard nodig is nieuwkomers te stimuleren en op te leiden, en aan de andere kant de concurrentie door import uit derde landen en de kwesties in verband met de kwaliteit van de honing afkomstig uit die landen. En dan is er nog de toenemende bijensterfte als gevolg van een groot aantal verschillende factoren, waaronder de varroamijtziekte en andere ziekten.</p>
      <p sl="fr">De kwestie van de bijengezondheid is buitengewoon verontrustend binnen maar ook buiten de Europese Unie. Organisaties van bijenhouders vragen de Europese Unie zich in dit opzicht meer op bijen te richten. In november 2008 heeft het Europees Parlement ook een resolutie aangenomen over de situatie in de bijensector waarin de Commissie werd opgeroepen om gerichte activiteiten te ontplooien en ervoor te zorgen dat deze activiteiten worden gecoördineerd.</p>
      <p sl="fr">Het is duidelijk dat de gezondheid van bijen een belangrijke kwestie is en dat die zo goed mogelijk moet worden beschermd, waarbij rekening dient te worden gehouden met de bijzonderheden van de sector en de verschillende belanghebbenden. In dit verband heeft de Commissie al een aantal initiatieven genomen als reactie op de bezorgdheid in de bijenteeltketen en staan er voor de toekomst nog meer acties gepland.</p>
      <p sl="fr">De Commissie is voornemens om binnenkort een mededeling uit te brengen waarin de problemen met betrekking tot de gezondheid van bijen worden verduidelijkt en de kernactiviteiten die de Commissie in verband daarmee wil ondernemen worden genoemd. Die mededeling dient als uitgangspunt voor de discussie met zowel het Europees Parlement en de Raad als met de autoriteiten van de lidstaten en de betrokkenen in de sector.</p>
      <p sl="fr">Ik hoop dat uit die discussie duidelijk zal worden welke nieuwe acties er op het niveau van de Europese Unie mogelijk noodzakelijk zijn om de bijeenteelt en de productie van honing en aanverwante producten te behouden, maar ook om de bijengezondheid te beschermen en problemen als gevolg van ziekten of vervuiling te voorkomen.</p>
    </intervention>
    <intervention id="2-631" speaker_id="1186" name="Astrid Lulling" is_mep="True" mode="spoken">
      <p sl="de">namens de PPE-Fractie. – Mevrouw de Voorzitter, zestien jaar geleden heb ik in de Commissie landbouw en plattelandsontwikkeling de rol van rapporteur voor de situatie in de bijenteelt in de Europese Unie overgenomen van mijn Duitse collega Reimer Böge, en toen zei een andere Duitse collega op een wat geringschattende toon tegen mij: "Nou ja, de kleine beestjes voor de kleine landjes". Sindsdien heb ik geprobeerd om in de EU, die al groter wordt, duidelijk te maken hoe belangrijk deze beestjes zijn, niet alleen voor ons welzijn, maar zelfs voor ons overleven.</p>
      <p sl="de">Intussen hebben we heel wat vooruitgang geboekt. We hebben in de EU op alle niveaus het bewustzijn verhoogd dat er een alomvattend gemeenschappelijk beleid nodig is om te garanderen dat er in de EU genoeg van deze beestjes zijn, en genoeg imkers, jong en oud, om ze te verzorgen en te vertroetelen. Dat is des te belangrijker omdat de omvangrijke bijensterfte in allerlei regio's aanleiding geeft tot bezorgdheid. Kunnen we wel garanderen dat er ook in de toekomst overal voldoende bijen en imkers zijn? Daarom heb ik dit initiatief genomen en deze mondelinge vraag aan de Commissie gesteld, met een debat en een resolutie, waar alle fracties in het Parlement achter staan, en daarvoor dank ik ze van harte. Deze gemeenschappelijke actie van alle krachten in het Parlement is niet overdreven, en de resolutie is kort, goed opgebouwd, goed leesbaar en helder. Dat is in dit Parlement niet vanzelfsprekend. We zeggen heel duidelijk wat de problemen zijn, en de concrete oplossingen die we voorstellen hebben we in nauwe samenwerking met de sector uitgewerkt.</p>
      <p sl="de">Imkers uit allerlei lidstaten zijn vandaag naar Straatsburg gekomen, met hun producten, maar ook met hun zorgen en wensen. Ze willen duidelijk maken dat ze onze steun nodig hebben om hun problemen op te lossen. We hebben een begroting van meer dan 140 miljard euro, en slechts 32 miljoen daarvan worden uitgegeven om driekwart van de productie van levensmiddelen mogelijk te maken, en het overleven te verzekeren van viervijfde van de planten, die van bestuiving afhankelijk zijn. Dan is het voor iedereen toch wel duidelijk dat we het voortbestaan en de uitbreiding van dit beleid ook na 2013 moeten garanderen. Dat is onze boodschap, en ik ben ervan overtuigd dat daarnaar zal worden geluisterd, niet alleen door dit Parlement, maar ook door de Commissie, de Raad en de lidstaten. We zullen daar in ieder geval voor zorgen. Ik doe dus een dringend beroep op alle collega's om op donderdag tijdens de stemming aanwezig te zijn, en voor deze resolutie te stemmen. Dat zijn we de bijen verschuldigd, al slapen ze nu al, terwijl wij deze discussie voeren. Ik ben trouwens van mening dat deze discussie …</p>
      <a text="(Spreekster wordt door de Voorzitter onderbroken)"/>
      <p sl="de">Ik wilde nog even zeggen dat de Conferentie van voorzitters, die niets beters weet te bedenken dan deze discussie aan het einde van een avondvergadering te voorzien, nog wel wat bijlessen nodig heeft over het belang van de bijen in Europa.</p>
    </intervention>
    <intervention id="2-632" speaker_id="28311" name="Luís Manuel Capoulas Santos" is_mep="True" mode="spoken">
      <p sl="pt">namens de S&amp;D-Fractie. – Mevrouw de Voorzitter, de problemen waarmee de bijenhouders in Europa te kampen hebben zijn helaas veel ernstiger en diepliggender dan sommige cyclische crises die andere, ogenschijnlijk belangrijkere sectoren steeds weer treffen. Het probleem in de bijenhouderij is eerst en vooral een milieuprobleem, met mogelijk catastrofale gevolgen – als we er tenminste niet in slagen tijdig een adequaat antwoord op deze crisis te formuleren.</p>
      <p sl="pt">Twee cijfers van de FAO – ze worden in de ontwerpresolutie genoemd en ook mevrouw Lulling heeft ernaar verwezen – zijn in dit opzicht onthullend: 84 procent van de planten en 76 procent van de voedingsgewassen zijn van bestuiving afhankelijk. Daar komt bij dat de landbouw in plattelandsstreken een belangrijke economische activiteit is. Het is een sector met een groot groeipotentieel, aangezien de Europese productie bij lange na niet in staat is in onze behoeften te voorzien. Geen enkele tak van veehouderij – en ik zet “vee” nu natuurlijk tussen aanhalingstekens – is zo nauw met de natuur verbonden als de imkerij, en geen enkele andere sector vervult een even belangrijke, onvervangbare ecologische functie, ook in termen van duurzaamheid. Dat is voor ons voldoende reden om kosten noch moeite sparen bij het zoeken naar de belangrijkste oorzaken van de verontrustende en voortdurend toenemende bijensterfte en steun te verlenen aan programma’s voor de gezondheid van bijen.</p>
      <p sl="pt">Dit debat moet ons ook helpen na te denken over originele en efficiënte formules die we in de steunmechanismen van het nieuwe gemeenschappelijk landbouwbeleid kunnen opnemen om dit bijzondere type veehouderij dat geen grond van node heeft, te kunnen ondersteunen, zeker nu de eenheid grondoppervlak het basiscriterium voor de toekenning van nieuwe steun lijkt te gaan worden. Daarom zou ik van de Commissie graag willen weten welke antwoorden ze klaar heeft voor dit probleem en of ze overweegt de bijenhouderij op te nemen in de architectuur van het nieuwe gemeenschappelijk landbouwbeleid dat we nu gaan bespreken.</p>
    </intervention>
    <intervention id="2-633" speaker_id="96875" name="Britta Reimers" is_mep="True" mode="spoken">
      <p sl="de">namens de ALDE-Fractie. – Mevrouw de Voorzitter, mijnheer Cioloş, dames en heren, de bescherming van de bijen is van het allergrootste belang voor de landbouw. Veel boeren zijn ook imker. We stellen vast dat de bijenpopulatie in veel Europese regio's afneemt. Daarom moeten we een objectieve blik werpen op de oorzaken, en er iets aan doen. Het is alvast een goede zaak dat het bedrag voor de nationale bijenprogramma's in de begroting tot 2013 is verhoogd van 26 tot 32 miljoen euro, maar dat is niet genoeg. We moeten er ook voor zorgen dat die programma's ook na 2013 worden voortgezet. In dat verband is het heel belangrijk dat we de uitwisseling van vakkennis tussen onderzoekers, imkers en boeren verbeteren en stimuleren. We moeten zo snel mogelijk meer aandacht besteden aan de strijd tegen ziekten en andere factoren die voor bijen schadelijk zijn. Bij die strijd mogen we de imkers niet in de steek laten.</p>
      <p sl="de">Het is heel belangrijk om in de hele EU betere en vooral uniforme statistieken op te stellen. We moeten namelijk eindelijk uitgaan van de feiten, en niet alleen maar van speculaties. Aangezien het aantal imkers voortdurend daalt, moeten we meer investeren in hun opleiding en bijscholing. We moeten jonge imkers meer steun geven, en meer doen om er een volledige baan van te maken, een beroep waar toekomst in zit, en dat niet uitsterft. De Fractie Alliantie van Liberalen en Democraten voor Europa steunt deze resolutie.</p>
    </intervention>
    <intervention id="2-634" speaker_id="28508" name="Alyn Smith" is_mep="True" mode="spoken">
      <p sl="en">namens de Verts/ALE-Fractie . – Mevrouw de Voorzitter, ik zal het kort houden, maar ik vind wel dat het idee van mevrouw Lulling om fractieoverschrijdend kruisbestuivende spreektijd toe te kennen zeker nadere overweging verdient.</p>
      <p sl="en">Ik ben het eens met de opmerkingen over de bijenteelt, maar ik wil de collega's eraan herinneren dat de populatie van wilde hommels in heel Europa ook in een soortgelijke – en zeer ernstige – situatie verkeert. Die zijn net zo belangrijk voor de biodiversiteit en de bestuiving als de bijen, waar we in verband met de honingbijenteelt over hebben horen spreken. Ik wil graag de werkzaamheden loven van de Bumblebee Conservation Trust in Schotland, die zich sterk maakt voor het behoud van de hommelpopulatie in het hele Verenigd Koninkrijk.</p>
      <p sl="en">Commissaris, ik zou vraag vier willen oppakken – een uitstekende vraag – waarin wordt voorgesteld dat de Commissie bijenziekten in het veterinair beleid opneemt. Het Parlement heeft hier al heel lang om verzocht, en volgens mij gaat het hier niet alleen maar om het lospeuteren van geld, maar om het in de hele Unie delen van beste praktijken. Er zijn op allerlei locaties veel wetenschappers die zich hiermee bezighouden, en de Commissie zou een heel sterke rol kunnen spelen om die informatie te bundelen en uit te zoeken hoeveel we over dit samenhangende en zeer ernstige probleem weten.</p>
    </intervention>
    <intervention id="2-635" speaker_id="1318" name="James Nicholson" is_mep="True" mode="spoken">
      <p sl="en">namens de ECR-Fractie . – Mevrouw de Voorzitter, we zijn ons allemaal bewust van het belang van bijen voor de bestuiving. Ze zijn absoluut essentieel voor de landbouw en voedselproductie. Zonder bijen kan er feitelijk geen voedsel worden geproduceerd.</p>
      <p sl="en">Daarom is het erg zorgwekkend dat de bijenteelt steeds weer ongelooflijk hoge sterftecijfers blijft melden. Hoewel ik geloof dat we over deze situatie in de loop der jaren meer bewustzijn hebben kunnen creëren en de ernst daarvan met succes onder de aandacht hebben gebracht, moeten we druk blijven uitoefenen om ervoor te zorgen dat het onderzoek naar de oorzaak van deze sterftecijfers doorgaat en goed gefinancierd blijft. Alleen dan kunnen concrete stappen worden gezet om het probleem aan te pakken.</p>
      <p sl="en">Ten eerste wil ik graag zien dat de financiering van onderzoeksprojecten ook na 2012 gehandhaafd blijft, en zou ik de initiatieven willen ondersteunen die tot doel hebben jonge mensen ertoe aan te zetten de bijenteelt in te gaan. We gaan nu natuurlijk een periode in met intensieve debatten over de toekomst van het GLB, en ik ben van mening dat dit een fundamenteel probleem is dat we binnen de context van een herzien EU-landbouwbeleid na 2013 moeten blijven aanpakken.</p>
      <p sl="en">In wezen moet de ondersteuning van de landbouwsector na 2013 worden versterkt. Volgens mij hebben we de mogelijkheid om iets positiefs te doen. Laten we de bijen ondersteunen.</p>
    </intervention>
    <intervention id="2-636" speaker_id="94283" name="Trevor Colman" is_mep="True" mode="spoken">
      <p sl="en">namens de EFD-Fractie . – Mevrouw de Voorzitter, het probleem met dit verslag over de teruglopende bijenpopulatie is dat wij hier te maken hebben met een echte tragedie. Na bestudering van dit document ben ik echter van mening dat de aan dit Parlement voorgelegde voorstellen een klassiek voorbeeld zijn van wat hier in deze zaal een 'nuttige crisis' wordt genoemd. Dat wil zeggen nuttig voor de EU, met voorstellen die zijn opgesteld om de controle van de EU naar een steeds groter wordend terrein uit te breiden. Er is dus niets veranderd.</p>
      <p sl="en">Het GLB wordt terloops in dit verslag genoemd, maar er wordt niets gezegd over het verwoestende effect van het opleggen van dat beleid in mijn land. Ik denk hierbij aan de functie van heggen en de rol van landbouwgronden en boomgaarden. De EU-wetgeving heeft het beheer ervan ernstig verstoord, met alle nadelige gevolgen van dien voor de bijen in Groot-Brittannië.</p>
      <p sl="en">In het verslag wordt erkend dat de voornaamste oorzaak van de teruglopende bijenpopulatie niet aangewezen kan worden. Daarom wordt een groot aantal mogelijkheden aangevoerd, zoals bijenziekten, verzwakte immuniteit van bijen voor pathogenen en parasieten, klimaatverandering – het lag voor de hand dat die in het rijtje genoemd zou worden – en de verdwijning van nectarplanten. Het mogelijke funeste effect van genetisch gemodificeerde planten wordt met tegenzin toegegeven, maar vervolgens als onbeduidend weggewuifd – ook dat lag voor de hand.</p>
      <p sl="en">Dit zijn echt allemaal gissingen. De enige constante hierin is de aanwezigheid van de varroamijt, die het immuunsysteem van bijen aantast en waarschijnlijk de hoofdoorzaak van dit hele probleem is. Desalniettemin wordt de benarde toestand van bijen gebruikt als excuus om een hele reeks verordeningen te introduceren, die onder andere oproepen tot samenwerking tussen imkersverenigingen uit de lidstaten, striktere controle op de invoer van honing, meer vereisten op het gebied van etikettering – die vast en zeker niet bedoeld zijn om de sterfte van bijen te stoppen – toelating van producten, wat dat ook moge zijn, en een initiatief om jonge imkers aan te trekken. Ongelooflijk! Terwijl dit alles gaande is, blijft de varroamijt zijn duivelse werk gewoon voortzetten en sterven er bijen.</p>
      <p sl="en">Hoewel dit verslag ongetwijfeld goed bedoeld is, moet het worden beperkt tot het opsporen en vernietigen van wat onze bijen doodt. Het moet de internationale gemeenschap in staat stellen dit probleem aan te pakken en mag niet als excuus dienen voor steeds verdergaande EU-regelgeving.</p>
    </intervention>
    <intervention id="2-637" speaker_id="96951" name="Diane Dodds" is_mep="True" mode="spoken">
      <p sl="en">namens de NI-Fractie – Mevrouw de Voorzitter, dit is een belangrijk en zelfs gepassioneerd debat over een bijzonder onderwerp. Daar ben ik blij om en het verheugt mij dat ik eraan kan deelnemen.</p>
      <p sl="en">Mijns inziens wordt het belang van bijen in de landbouw over het algemeen onderschat, zelfs in de sector zelf. Zonder bijen zouden veel oogsten mislukken. Uiteraard zijn vooral boomgaarden afhankelijk van bijen voor de bestuiving. Onlangs heb ik een aantal eigenaren van boomgaarden in Noord-Ierland bezocht die door de teruglopende bijenpopulatie schade hebben geleden en die dan ook hun bezorgdheid daarover uitten.</p>
      <p sl="en">Ik ben het ermee eens dat bijenziekten in het veterinaire beleid van de EU moeten worden beklemtoond, zowel om het belang van bijen te benadrukken als om een beleid te hebben en de populatie in heel Europa bij te houden. Er moet geld worden geïnvesteerd in onderzoek naar en ontwikkeling van de teruglopende bijenpopulatie en er moet financiering beschikbaar worden gesteld voor systemen die daarbij kunnen helpen. Ik vind dat er over de daling van de bijenpopulatie een evenwichtig standpunt ingenomen moet worden, waarbij niet alleen de landbouwpraktijken als schuldige worden aangewezen, maar waarbij wordt geïnvesteerd in onderzoek naar ziekten en manieren om het effect ervan zo veel mogelijk te beperken.</p>
    </intervention>
    <intervention id="2-638" speaker_id="28145" name="Béla Glattfelder" is_mep="True" mode="spoken">
      <p sl="hu">Mevrouw Lulling heeft ons gevraagd de ontwerpresolutie te steunen. Dit doen we met een gerust gemoed, want er is een uitstekend document opgesteld.</p>
      <p sl="hu">De belangrijkste verklaring in dit document is waar de Commissie wordt opgeroepen te garanderen dat de steunprogramma’s die op dit moment in de bijenteeltsector bestaan, na 2013 worden gehandhaafd en verhoogd. Er is een bijzonder grote behoefte aan deze steun, want de markt biedt de door de bijeenteelt geproduceerde producten niet een dusdanige erkenning dat de instandhouding van de bijenteeltsector kan worden gewaarborgd. Imkers leveren echter belangrijke diensten aan de landbouw en het behoud van biodiversiteit via bestuiving.</p>
      <p sl="hu">Zeer belangrijk is ook de verklaring in dit document dat de Commissie moet worden opgeroepen om in het kader van het kwaliteitsbeleid de regels voor etikettering van honingproducten te veranderen. De huidige regels geven namelijk aanleiding tot misbruik en maken het mogelijk om honing als uit Europa afkomstige honing aan te duiden, terwijl die in werkelijkheid slechts in zeer minimale hoeveelheden Europese honing bevat en mogelijk voor het overgrote deel uit derde landen geïmporteerde honing van soms zelfs slechtere kwaliteit bevat.</p>
      <p sl="hu">Zeer belangrijk is ook de vaststelling in dit document dat de Commissie moet worden opgeroepen om een wetgevingsvoorstel in te dienen waarmee wordt verhinderd dat producten waarvan minder dan 50 procent van het suikergehalte afkomstig is uit honing, als uit honing vervaardigde producten worden aangeduid.</p>
      <p sl="hu">Ik strijd al jaren voor deze kwesties in het Europees Parlement. Ik ben er niet in geslaagd om dit zo perfect in één document op te nemen als nu met deze ontwerpresolutie is gebeurd. Ik hoop dat de Commissie de aanbevelingen van het Parlement zal overnemen en in het kader van het kwaliteitsbeleid het komende half jaar een manier zal vinden om deze al geruime tijd hangende kwesties op te lossen.</p>
    </intervention>
    <intervention id="2-639" speaker_id="29579" name="Marc Tarabella" is_mep="True" mode="spoken">
      <p sl="fr">Mevrouw de Voorzitter, mijnheer de commissaris, beste collega’s, de reden dat ik heb besloten om meerdere amendementen in te dienen op het voortreffelijke voorstel van mijnheer Paolo De Castro is omdat de bijenteelt een essentiële economische sector is. Onze uitstekende collega, mevrouw Lulling, zal het hiermee eens zijn, aangezien zij zich sinds 1994 met deze materie bezighoudt. Ik denk dat we haar vanavond hulde kunnen brengen.</p>
      <p sl="fr">Wij moeten gaan beseffen dat de verdwijning van bijen een ongekende, ingrijpende verandering in de geschiedenis van de mensheid zou betekenen. Een dergelijke verandering in de biodiversiteit zou de voedseldiversiteit, die van levensbelang is, in gevaar brengen. Deze diepgaande verstoring van de ecosystemen zou elk perspectief voor de toekomstige generaties tenietdoen.</p>
      <p sl="fr">De verdwijning van bestuivers moet serieus genomen worden, want de afname van zowel de wilde als de honingbijen begint zich op mondiale schaal af te tekenen. Cacao, vanille, meloen, passievrucht, al die tropische gewassen zijn voor hun productie van vruchten en pitten volledig afhankelijk van bestuivers.</p>
      <p sl="fr">Op alle continenten sterven aan het eind van de winter honingbijen in verhoogd tempo en in groten getale. In Europa zijn al veel imkers failliet gegaan. Op dit moment is 80 procent van de bloeiende plantensoorten wereldwijd en 80 procent van de in Europa geteelde soorten rechtstreeks afhankelijk van de bestuiving door insecten, voor het merendeel bijen. Zonder haalbijen zou het gros van de gewassen geen bevredigende opbrengst meer leveren. Dat geldt voor een groot aantal wilde soorten, maar ook voor fruitbomen, eiwithoudende gewassen en groenten. Je kunt je dus moeilijk een maaltijd voorstellen zonder dat bijen daarbij nauw betrokken zijn geweest.</p>
      <p sl="fr">De oorzaken van hun afname zijn bekend: hun nestplaatsen worden verwijderd, de planten die hen van nectar en stuifmeel voorzien, worden steeds zeldzamer, maar ook ziekten, parasieten en vooral de verspreiding van pesticiden, met name neurotoxische pesticiden, zijn bepaald schadelijk voor bijen. Boeren en tuinders moeten gaan beseffen dat bijen volkomen weerloos zijn tegenover giftige stoffen en dat zij kostbare bijdragen leveren aan hun gewassen en vóór alles moeten worden beschermd.</p>
      <p sl="fr">Ik sluit af met te zeggen dat wij in actie moeten komen, want wij mogen de honing van elders – van mindere kwaliteit en niet volgens onze strenge normen geproduceerd – niet als onvermijdelijk accepteren, als het enige alternatief voor de honingschaarste die Europa langzaam in zijn greep krijgt. Ik verzoek mijnheer Cioloş en de Commissie dan ook om specifieke maatregelen voor de bijenteelt in het GLB op te nemen.</p>
    </intervention>
    <intervention id="2-640" speaker_id="28116" name="Marian Harkin" is_mep="True" mode="spoken">
      <p sl="en">Mevrouw de Voorzitter, commissaris, hartelijk dank voor uw opmerkingen. U hebt zelf al aangegeven met welke problemen we geconfronteerd zijn: een daling van het aantal bijenhouders en de noodzaak om nieuwe, professionele imkers aan te trekken, en de toenemende bijensterfte, een cruciaal probleem dat veroorzaakt wordt door een aantal factoren, maar met name door de aanwezigheid van de varroamijt, die het immuunsysteem van bijen aantast.</p>
      <p sl="en">We zijn het er allemaal over eens dat de gezondheid van bijen belangrijk is, en het verheugt mij dat de Commissie belangrijke maatregelen zal voorstellen om de huidige, zeer ernstige situatie aan te pakken. Ik zou willen benadrukken hoe noodzakelijk het is dat bij het opstellen van programma's overleg wordt gepleegd met bijenhouders, om ten eerste de effectiviteit en ten tweede de tenuitvoerlegging van die programma's te waarborgen. Wij moeten niet alleen zorgen voor bijenhouders maar daarnaast ook instaan voor duurzame, bestuiversvriendelijke landbouwpraktijken. Dit is mijns inziens zeer belangrijk en zou een onderdeel van het GLB moeten zijn.</p>
      <p sl="en">Ik wil ook nog zeggen dat de burgers weliswaar weten welke rol bijen spelen bij het produceren van honing, maar zich niet allemaal bewust zijn van hun essentiële rol in de bestuiving en van hun bijdrage aan de landbouw en uiteindelijk aan de voedselproductie in de EU. Daarom zie ik in dat een informatiecampagne waardevol kan zijn, want we hebben de steun van de burgers in deze zaak nodig om het geld dat we uitgeven aan een programma ter bescherming van bijen te rechtvaardigen.</p>
      <p sl="en">Tot slot moet er op tijd onafhankelijk onderzoek worden gedaan naar de sterfte onder bijen, zodat we van alle activiteiten die we ondernemen om de situatie aan te pakken kunnen verwachten dat ze tot positieve resultaten zullen leiden.</p>
    </intervention>
    <intervention id="2-641" speaker_id="96909" name="Michail Tremopoulos" is_mep="True" mode="spoken">
      <p sl="el">Mevrouw de Voorzitter, het Alarm-programma van de Europese Unie heeft niet-duurzame praktijken bij het gebruik van grond en het gebruik van agrochemische producten als de voornaamste oorzaken aangewezen van het verontrustende verlies van bestuivingsinsecten in Europa.</p>
      <p sl="el">Op een schriftelijke vraag die ik in januari had ingediend, kreeg ik van de toenmalige commissaris Boel echter een bijzonder teleurstellend antwoord. Wij weten dat 84 procent van de Europese vruchtgewassen voor bevruchting in zekere mate afhankelijk is van insecten en dat het voor de bescherming van die insecten noodzakelijk is om verplichte ecologische compensatiegebieden te creëren, maar ook om de landbouwmilieumaatregelen verder te versterken door middel van de hervorming van het GLB.</p>
      <p sl="el">De commissaris verklaarde dat ze tevreden was. De maatregelen hadden echter geen enkel effect op het probleem van het bijenverlies. Aangezien landbouwmilieumaatregelen slechts acht procent van de totale begroting van het GLB tot 2013 uitmaken en elke lidstaat deze op verschillende wijze toepast, dringen wij aan op een versterking van de landbouwmilieumaatregelen, op een uniforme toepassing ervan en op controle op de juiste toepassing. Eveneens moeten we meer nadruk leggen op biologische en ecologische methoden. Deze maatregelen en deze kleinschalige productie moeten worden ondersteund. Bovendien moeten de oprichting van imkercoöperaties en de instelling van ecologische compensatiegebieden worden aangemoedigd.</p>
    </intervention>
    <intervention id="2-642" speaker_id="96956" name="Julie Girling" is_mep="True" mode="spoken">
      <p sl="en">Mevrouw de Voorzitter, we hebben vanavond veel over het wonder van bijen gehoord, en het zijn inderdaad wonderbaarlijke diertjes.</p>
      <p sl="en">Ik wil mij graag op één punt concentreren. Is de commissaris er zich van bewust dat in heel Europa belangstelling voor en betrokkenheid bij bijen is ontstaan? Alleen al in het Verenigd Koninkrijk zijn er veel vooraanstaande organisaties die campagnes voeren, van het Women’s Institute tot aan de Co-operative Society. De informatiecampagne is er al, en hoeft alleen nog maar te worden opgepakt.</p>
      <p sl="en">Kijk maar eens naar de campagne van het Women’s Institute, waarvan ik u de details heb doen toekomen. Die zit vol praktische informatie voor iedereen die wil bijdragen aan het welzijn van bijen. Het Women’s Institute vertegenwoordigt miljoenen gewone mensen in het Verenigd Koninkrijk. De benarde situatie van de bijen biedt een mogelijk unieke kans om met burgers samen te werken. Aan bod komen het gemeenschappelijk landbouwbeleid, biodiversiteit, voedselveiligheid, het gebruik van pesticiden, veterinaire regelgeving, en zelfs de gecompliceerde financiering via de EU. Dit is echt een unieke kans om een koppeling te leggen met organisaties die al gemotiveerd zijn en activiteiten te ondernemen. Ik zou de commissaris willen vragen die kans te grijpen en erin mee te gaan.</p>
    </intervention>
    <intervention id="2-643" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mevrouw de Voorzitter, met het oog op het enorme belang van de bijenteelt voor de landbouwproductie, het behoud van biodiversiteit en de voedingswaarden van honing, moet de bestaande steun aan de sector van de bijenteelt na 2013 blijven bestaan en verhoogd worden. Deze maatregelen dragen bij aan de verbetering van de gezondheid van bijen, de toename van het aantal bijenvolken en een stijging van de honingproductie. De effectiviteit van de bijenteelt hangt net als in andere sectoren in grote mate af van de kennis, vaardigheden en ervaring van bijenhouders. We hebben in Polen de enige hogere beroepsopleiding voor bijenteelt in Europa en daarop zitten studenten uit verschillende landen. Deze school en de faciliteiten waarover deze beschikt kunnen – samen met de nabijgelegen Universiteit voor biowetenschappen in Lublin en ook de instituten voor landbouwonderzoek in Puławy – gebruikt worden als vertrekbasis voor de oprichting van een Europese School voor Bijenteelt. Organisaties van bijenhouders zijn van groot belang voor de ontwikkeling van de sector. In samenwerking met hen moeten veel inspanningen geleverd worden, gericht op programma’s voor de ondersteuning van opleiding en voor het oplossen van problemen op het gebied van kwaliteit en normen.</p>
    </intervention>
    <intervention id="2-644" speaker_id="99325" name="Spyros Danellis" is_mep="True" mode="spoken">
      <p sl="el">Mijnheer de Voorzitter, mevrouw de commissaris, de huidige toestand van de bijenteelt, waarbij de bijensterfte de bevruchting van fruitgewassen, groenten, enzovoort, dus onze eigen voeding, bedreigt, toont aan hoe heilloos de activiteiten van de moderne mens zijn die voorbijgaan aan of onverschillig staan tegenover de wisselwerking tussen economie en natuur.</p>
      <p sl="el">Onze ontwikkelingsmaatregelen en de wijzigingen in het gebruik van de grond, de keuzes die wij maken ten aanzien van de gewassen die wij telen en de praktijken die wij toepassen in de landbouw, en zelfs de behoeften en gewoonten die wij in ons dagelijks leven creëren, hebben bijgedragen tot de verstoring van het natuurlijk evenwicht. De gevolgen daarvan uiten zich nu eens in een onverklaarbare bijensterfte of het verschijnen van nieuwe ziekten, dan weer in een stijging van de productiekosten.</p>
      <p sl="el">Wij moeten daarom met maatregelen op de middellange en korte termijn alle symptomen van het probleem aanpakken, maar ook blijvend iets doen aan de achterliggende oorzaken van dit verschijnsel. Daarom moet het nieuw gemeenschappelijk landbouwbeleid de bijenteelt op geïntegreerde wijze benaderen, door versterking van de ondersteuningsprogramma's en de veterinaire begeleiding van de sector, door te wijzen op de kwalitatief hoogwaardige eigenschappen van de bijenteelt, maar ook door zich in te zetten voor het behoud van de biodiversiteit en het afremmen van de klimaatverandering en de achteruitgang van natuurlijke hulpbronnen.</p>
    </intervention>
    <intervention id="2-645" speaker_id="4513" name="Geoffrey Van Orden" is_mep="True" mode="spoken">
      <p sl="en">Mevrouw de Voorzitter, ik spreek niet alleen als een bezorgd afgevaardigde van een gebied waar de bijenteelt economisch van belang is, maar vooral ook als vicevoorzitter van de Cambridge Beekeepers’ Association .</p>
      <p sl="en">Alle sprekers vanavond hebben gesproken over het belang van deze sector. Honingbijen zijn van groot economisch en ecologisch belang – dat begrijpen we allemaal. Er is echter onvoldoende begrip van de bestaande ziekten, terwijl problemen zoals de bijenverdwijnziekte, ofwel colony collapse disorder , tot nu toe onverklaard en onopgelost zijn. In het Verenigd Koninkrijk daalt de bijenpopulatie jaarlijks met ongeveer dertig procent, en dat is duidelijk niet-duurzaam en heeft mogelijk een verwoestend effect.</p>
      <p sl="en">Zoals veel andere sprekers wil ik mij echt richten op het meest urgente aspect van dit probleem, namelijk de dringende noodzaak om meer onderzoek te verrichten, zowel om duidelijkheid te krijgen over ziekten in bijenkolonies als om ons wat concretere ideeën te geven over wat ons te doen staat. We moeten effectieve langetermijnoplossingen voor deze urgente kwestie vinden. Mag ik de Commissie vragen om wellicht via de kaderprogramma's extra en specifiek onderzoek te financieren, onderzoek dat niet alleen gericht is op de oorzaken van het verdwijnen van kolonies, maar ook op de mogelijke oplossingen?</p>
    </intervention>
    <intervention id="2-646" speaker_id="96771" name="Jarosław Kalinowski" is_mep="True" mode="spoken">
      <p sl="pl">Mevrouw de Voorzitter, commissaris, de sterfte onder bijen neemt al jarenlang toe. Dit heeft negatieve gevolgen voor de productie van fruit, groente en andere gewassen, die worden bestoven door bijen, en dit vormt een bedreiging voor de biodiversiteit in het algemeen. Bijen spelen een onmisbare rol bij de bestuiving van planten. De bijenteelt neemt al duizenden jaren een belangrijke plaats in binnen het cultureel erfgoed van Europa. Boeren in mijn land, waar we gespecialiseerd zijn in de productie van fruit, hebben al heel lang geleden ingezien hoe belangrijk het werk van bijen is voor de omvang en de kwaliteit van de oogst.</p>
      <p sl="pl">Helaas worden bijen momenteel bedreigd door uiteenlopende ziekten en plagen, en de bijenhouders zelf kunnen dit niet in de hand houden. Daarom is financiële steun nodig voor onderzoek naar de oorzaken van ziekten onder bijen en naar de factoren die bijdragen aan de verminderde weerstand van bijen en het verdwijnen van bijenvolken. Er zijn nieuwe en effectievere programma's nodig voor de preventie en uitbanning van ziekten onder bijenkolonies.</p>
    </intervention>
    <intervention id="2-647" speaker_id="97009" name="Kriton Arsenis" is_mep="True" mode="spoken">
      <p sl="el">Mevrouw de Voorzitter, mijnheer de commissaris, het is inderdaad duidelijk dat het verschijnsel van de plotselinge bijensterfte onze eigen voeding bedreigt en enorme economische schade aanricht. Tot de meest waarschijnlijke oorzaken van dit probleem behoren zowel gemodificeerde producten als nicotinoïde bestrijdingsmiddelen.</p>
      <p sl="el">Wij moeten nu terstond maatregelen nemen om deze grote dreiging het hoofd te bieden. We kunnen niet langer experimenteren met wat we verbouwen en wat we consumeren. Wij moeten onmiddellijk een moratorium afkondigen op gemodificeerde producten totdat vaststaat dat deze niet verantwoordelijk zijn voor de bijensterfte, voor deze bedreiging van ons voedsel. We moeten nu maatregelen nemen, voordat de economische schade maar ook de schade aan ons leven niet meer te herstellen is.</p>
    </intervention>
    <intervention id="2-648" speaker_id="96816" name="Giovanni La Via" is_mep="True" mode="spoken">
      <p sl="it">Mevrouw de Voorzitter, commissaris, dames en heren, de bijenteelt vormt met ongeveer 600 000 werknemers en bijna veertien miljoen bijenkorven in Europa een belangrijk onderdeel van de landbouwsector van de Unie. Dat belang wordt onderstreept door de rol die bijen vervullen als hoeders van de biodiversiteit en honingproducenten. Honing is een compleet voedingsmiddel van zeer goede kwaliteit dat rijk is aan voedingsstoffen.</p>
      <p sl="it">Vanwege die rol is de jaarlijkse bijdrage aan deze Europese sector verhoogd, van 26 miljoen voor de periode 2008-2010 naar 32 miljoen euro voor de periode 2011-2013. Het Parlement is voornemens deze middelen ook na 2013 te garanderen, omdat de bijenteelt een van de sectoren is die volledig voldoen aan de doelstellingen van duurzaamheid en diversificatie, die men met het nieuwe GLB wil bereiken.</p>
      <p sl="it">Het doel van deze middelen is om de bijenteelt te ondersteunen, onder meer via nationaal onderzoek naar nieuwe methoden om de bijensterfte, die de laatste tijd alarmerend hoog is, te bestrijden. Anderzijds is het ook belangrijk om te zorgen voor een eerlijke en transparante verdeling van de middelen, waarbij de lidstaten die de steun het hardst nodig hebben, meer middelen moeten krijgen toegewezen.</p>
      <p sl="it">Bij de behandeling van de tekst heeft de Commissie landbouw en plattelandsontwikkeling een door mij ingediend amendement goedgekeurd, waarmee verzocht werd om de steun te verdelen op basis van het aantal in de lidstaten getelde bijenkorven, en niet op basis van de geschatte aantallen. Dit is van groot belang om te kunnen garanderen dat de publieke middelen transparant worden besteed en dat de echte bijenhouders worden beschermd.</p>
      <p sl="it">Veel landen beschikken al over een systeem voor de telling van bijenkorven, maar wij zijn ons ervan bewust dat de invoering ervan in andere lidstaten moeizaam verloopt en stellen voor dat er met ingang van 2012 in de gehele Europese Unie een transparant programma voor de bijenteelt van start gaat, waarmee veel bijenhouders hun inkomsten zullen zien stijgen.</p>
    </intervention>
    <intervention id="2-649" speaker_id="97296" name="Michel Dantin" is_mep="True" mode="spoken">
      <p sl="fr">Mevrouw de Voorzitter, mijnheer Cioloş, beste collega’s, veel is er is al gezegd, want bijen zijn inderdaad een symbolische soort; ze zijn de bewakers van onze natuur.</p>
      <p sl="fr">Op dit moment worden er veel onderzoeksprogramma’s aan bijen gewijd, met soms tegengestelde resultaten. Zo kwam een paar dagen geleden een wetenschapper naar mij toe die me uitlegde dat al die vliegtuigen die we in de lucht zien, van invloed zijn op de buiging van zonnestralen en leiden tot oververmoeidheid en dus tot de buitensporig hoge sterfte onder bijen.</p>
      <p sl="fr">In tegenstelling tot wat straks door een van onze collega’s ter rechterzijde van deze vergaderzaal werd gezegd, geloof ik dat we hier wel een voorbeeld hebben van een sector waarin het bundelen van onze kennis en de coördinatie van onderzoeksprogramma’s een oplossing kunnen bieden voor de problemen waarmee elk land te kampen heeft. Ja, Europa kan wel nuttig zijn. Dit geval met de bijen kan een symbool van onze gemeenschappelijke aanpak zijn.</p>
    </intervention>
    <intervention id="2-650" speaker_id="28115" name="Mairead McGuinness" is_mep="True" mode="spoken">
      <p sl="en">Mevrouw de Voorzitter, ik heb eerbied voor de expertise van anderen op dit gebied, met name voor de opmerkingen van Geoffrey Van Orden. Ik wil mij achter zijn woorden scharen, want dit is een onderwerp waarvoor er weinig deskundigen maar veel meningen zijn.</p>
      <p sl="en">Volgens mij mag men de kwestie van de genetische manipulatie gerust naar voren brengen, maar in Ierland worden geen genetisch gemanipuleerde gewassen verbouwd – en volgens mij geldt dat ook voor het Verenigd Koninkrijk – en toch hebben we problemen met de bijenpopulaties. Daarom denk ik dat we heel voorzichtig moeten zijn met de opmerkingen die we maken over de oorzaken van het probleem. We hebben een probleem en we weten niet wat de oorzaak ervan is. Ik ondersteun het verzoek om onderzoek, hoewel met enige voorzichtigheid. We smijten met geld voor onderzoek, maar laten we eens nagaan hoe we kunnen zorgen voor onderzoek van betere kwaliteit – en gecoördineerd onderzoek in alle lidstaten – om tot de resultaten te komen die de imkers willen zien en ook absoluut nodig hebben.</p>
      <p sl="en">We moeten naar de statistieken kijken, want ik heb begrepen dat de lidstaten, als ze überhaupt bijen tellen, dat op zeer verschillende manieren doen. We moeten kijken naar wat we in de hele Europese Unie nu eigenlijk vergelijken.</p>
      <p sl="en">Ik zou graag een voorstel willen opperen met betrekking tot de bijen die niet worden gehouden, namelijk de wilde bijen en hommels waar een andere collega al naar verwees. Ik zou bij de hervorming van ons gemeenschappelijk landbouwbeleid steun geven aan maatregelen voor duurzame landbouw, met habitats waarin populaties van wilde bijen kunnen leven. Ik heb de daad bij het woord gevoegd en een paar hectaren grond daarvoor gereserveerd om te kunnen zien wat er zal gebeuren. Het werkt inderdaad, maar als je boeren die het boerenbedrijf voor hun levensonderhoud uitoefenen daarom gaat vragen, moet je dat steunen. Mijns inziens moet de Europese Unie daarnaar kijken, want we hebben echt problemen, zowel in de bijenteelt als bij de populatie van wilde bijen. We moeten ons richten op het verbeteren van de biodiversiteit, en daarvoor zou u dus mijn steun krijgen, commissaris.</p>
    </intervention>
    <intervention id="2-651" speaker_id="39714" name="Rareş-Lucian Niculescu" is_mep="True" mode="spoken">
      <p sl="ro">Om te beginnen verwelkom ik net als mijn collega’s het besluit van de Commissie van september met betrekking tot de goedkeuring van de nationale programma’s van de 27 lidstaten met betrekking tot de bijenteelt voor de periode 2011-2013, en met name het feit dat de bijdrage van de Europese Unie aan de financiering van deze programma’s met 25 procent is gestegen ten opzichte van de vorige periode.</p>
      <p sl="ro">Roemenië, de lidstaat waaruit ik afkomstig ben, is met 3,4 miljoen euro een van de belangrijkste ontvangers van deze middelen. Zodoende is het besluit van de Commissie zeer belangrijk voor de Roemeense bijenhouders.</p>
      <p sl="ro">Ook verwelkom ik het initiatief van de Commissie landbouw en plattelandsontwikkeling om een debat over zo´n belangrijk onderwerp te houden. Ik onderschrijf volledig de suggesties in de ontwerpresolutie waar we donderdag over stemmen.</p>
      <p sl="ro">De bijenteelt biedt werk aan een groot aantal Europese gezinnen, ook in gebieden die niet goed geschikt zijn voor andere activiteiten. Daarnaast brengt de bijenteelt economische ontwikkeling in plattelandsgebieden, en in deze context wil ik onderstrepen hoe belangrijk het is dat niet slechts honingproducenten maar ook de kleine honingverwerkers in aanmerking komen voor de Europese steunprogramma’s, vooral in het kader van de huidige tweede pijler van het GLB.</p>
      <p sl="ro">De productie- en verpakkingslijnen van honing leveren concurrentievoordelen op met betrekking tot markttoegang, kwaliteit en aantrekkelijkheid van de producten voor de consument.</p>
      <p sl="ro">Wat ook erg belangrijk is dat de producten uit de bijenteelt worden gebruikt voor niet alleen de menselijke consumptie maar ook als ingrediënt in andere producten. Daarom moeten we oplossingen aanmoedigen waarmee op lokaal niveau producten met een hoge toegevoegde waarde kunnen worden gemaakt.</p>
      <p sl="ro">Ik betreur het dat in de ontwerpresolutie niet gesproken wordt over steun aan kleine verwerkers. Als men die groep stimuleert, stimuleert men in feite degenen die zich direct met de bijenteelt bezighouden.</p>
    </intervention>
    <intervention id="2-652" speaker_id="96668" name="Seán Kelly" is_mep="True" mode="spoken">
      <p sl="en">Mevrouw de Voorzitter, mijns inziens komt het goed uit dat mevrouw Lulling in onze fractie de expert op het gebied van bijen is, want zij heeft zelf veel kenmerken van een bij. Ze vliegt rond het Parlement als een bezige bij. Ze is meestal zo zoet als honing, en ze kan steken als een bij wanneer mensen haar op de tenen trappen. Dus eigenlijk is ze de bijenkoningin van het Parlement.</p>
      <p sl="en">Maar goed, alle gekheid op een stokje: Einstein zei dat, als de bijenpopulatie zou uitsterven, de mensheid zelf binnen vier jaar zou uitsterven. Misschien was dat wat overdreven, maar Einstein was een genie en wist waarover hij sprak, want het einde van de bijen betekent het einde van de bestuiving, het einde van het fruit, het einde van de planten, het einde van de mensheid en – God behoede ons – het einde van mensen zoals mevrouw Lulling. We hebben dus een ernstig probleem, want over de hele wereld is de populatie de laatste tien jaar snel gedaald. Er zijn in verband hiermee diverse punten naar voren gebracht.</p>
      <p sl="en">Het eerste probleem betreft de parasieten – de varroamijt – en dat probleem moet worden aangepakt. Verder veroorzaken insecticiden als ze op planten gespoten worden een kettingreactie onder de bijen. Voorts hebben we een paar strenge winters gehad: tijdens de strenge winter van 2008 stierven er drie miljoen bijen. En dan hebben we iets dat ook op andere gebieden plaatsvindt, zoals in de rundvlees- en vissector, namelijk dat er te gemakkelijk te veel uit derde landen wordt ingevoerd, waardoor onze eigen productie wordt ondermijnd. Deze zaken moeten worden aangepakt door middel van onderzoek en ook door het vaststellen van streefdoelen.</p>
      <p sl="en">Jongeren, die tegenwoordig veel ophebben met de natuur, kunnen volgens mij wel ertoe worden gestimuleerd de bijenteelt in te gaan. Zoals mevrouw McGuinness zei, misschien eerst als hobby, en als dat productief blijkt, zullen sommigen er misschien fulltime in gaan.</p>
      <p sl="en">Tot slot vind ik dat we in het GLB een streefdoel voor bijen moeten opnemen, namelijk een stijging van de populatie met twintig procent tot 2020, zodat onze bijen net zo lang meegaan als mevrouw Lulling.</p>
    </intervention>
    <intervention id="2-653" speaker_id="28117" name="Jim Higgins" is_mep="True" mode="spoken">
      <p sl="en">Mevrouw de Voorzitter, zoals de heer Kelly al zei, hebben we hier de bijenkoningin, die heel wat minnaars heeft gehad want als bijenkoningin speelt ze een cruciale rol bij alle activiteiten in de bijenkorf.</p>
      <p sl="en">Bij het gemeenschappelijk landbouwbeleid denken we aan grootschalige landbouw. Dan denken we aan vee, rundvlees, zuivel, schapen, groenten, wijn, enzovoort, maar hier hebben we een Assepoesterverhaal, dat bij een juist beheer puur natuur is.</p>
      <p sl="en">Als we naar de achtergrond hiervan kijken, is het heel duidelijk dat bijen, zoals al gezegd, een wonderbaarlijk gevarieerde rol als bestuivers en leveranciers spelen. De toename van ziekten onder bijen bedreigt de soort met uitsterven, en dat zou een tragedie zijn.</p>
      <p sl="en">De lidstaten hebben hun eigen initiatieven, maar er vindt zeer weinig of geen coördinatie plaats. Wat we moeten doen is de financiële ondersteuning van deze specifieke sector garanderen. De bijenteelt is afhankelijk van de modaliteiten van het gemeenschappelijk landbouwbeleid, en daarom moeten we een speciale lijn voor de bijenteelt volgen.</p>
      <p sl="en">Als we bijvoorbeeld niet alleen naar de economische realiteit kijken maar ook naar de situatie rond de gezondheidseigenschappen van honing – want we krijgen steeds meer gezondheidssupplementen op basis van honing – dan is heel duidelijk dat de gezondheidsvoordelen voor de gewone mens die besluit dagelijks honing te eten enorm zijn.</p>
      <p sl="en">Wij lanceren hier vandaag iets dat mevrouw Lulling al in 1997 lanceerde. We leggen namelijk de klemtoon op iets dat al bestaat, dat natuurlijk is en dat we dagelijks kunnen doen. We moeten echter voor bescherming zorgen, want er is te veel aantasting en een gebrek aan regulering en documentatie met statistieken.</p>
      <p sl="en">Tot slot is ook heel belangrijk dat we in staat zijn het aantal bijenkorven vast te stellen. Uiteindelijk gaat het echter niet om het aantal bijenkorven, maar om het aantal bijen en het aantal bijenvolken, dat wil zeggen om het aantal bijen dat het complete product honing actief bevordert, een product waar we als mensheid op bouwen en dat zo enorm heilzaam is voor iedereen – voor ons allemaal. Daarom loof ik mijn collega mevrouw Lulling voor dit prachtige initiatief, en ik wens haar veel succes ermee.</p>
    </intervention>
    <intervention id="2-654" speaker_id="96772" name="Peter Jahr" is_mep="True" mode="spoken">
      <p sl="de">Mevrouw de Voorzitter, we hebben niet genoeg bijen en we hebben niet genoeg imkers. Het aantal bijenvolken daalt als sinds jaren gestaag, en dat is een duidelijk alarmsignaal. De massale bijensterfte door de varroamijt is helaas een feit, en we weten niet waarom veel bijenvolken gewoon verdwijnen. Daarom moeten we de bijenteelt ook na 2013 ondersteunen. In dat verband zijn twee punten volgens mij bijzonder belangrijk.</p>
      <p sl="de">Ten eerste kunnen we de bijensterfte zonder uitvoerig wetenschappelijk onderzoek niet echt verklaren, en al helemaal niet bestrijden. Ten tweede gaat het om een product, het gaat om honing, en daarom moeten voor ingevoerde producten dezelfde kwaliteitsnormen gelden als voor de producten van eigen bodem. Anders misleiden we de consument, en brengen we de Europese producenten in zwakkere concurrentiepositie.</p>
      <p sl="de">De Commissie landbouw en plattelandsontwikkeling en de rapporteur, mevrouw Lulling, hebben goede voorstellen voorgelegd. Ik zou de Commissie willen verzoeken om daarop in te gaan.</p>
    </intervention>
    <intervention id="2-655" speaker_id="96890" name="Mario Pirillo" is_mep="True" mode="spoken">
      <p sl="it">Mevrouw de Voorzitter, commissaris, dames en heren, de laatste tien jaar heeft de bijenteelt grote stappen gezet op economisch en zakelijk vlak en heeft de sector zich ontwikkeld van een hobbyistische tot een volwassen, winstgevende bedrijfstak die een voorbeeld is voor de groene industrie. Dit is mogelijk geworden dankzij de nationale en Europese overheidsmaatregelen.</p>
      <p sl="it">Helaas neemt de bijensterfte door verschillende oorzaken steeds verder toe en komen niet alleen de bijenhouders in de problemen bij het plannen van hun werkzaamheden, maar worden ook de landbouw en het milieu getroffen. Veel planten die belangrijk zijn voor de landbouw, zijn van bijen afhankelijk, wat in algemene zin ook geldt voor het evenwicht van het ecosysteem en de instandhouding van de biodiversiteit.</p>
      <p sl="it">Ik vraag de Commissie snel in te grijpen met een actieplan om de hoge bijensterfte te bestrijden, en bovenal om er in het licht van het GLB na 2013 voor te zorgen dat de rol van de bijenteelt erkend wordt, waarbij gedacht kan worden aan een verhoging van de communautaire cofinanciering van 50 naar 75 procent.</p>
    </intervention>
    <intervention id="2-656" speaker_id="96661" name="Krisztina Morvai" is_mep="True" mode="spoken">
      <p sl="hu">Ook ik wil de rapporteur en mevrouw Lulling bedanken voor hun rol in dit verslag over de situatie van de bijenteelt, en als u het me toestaat, wil ik ook de met recht wereldberoemde Hongaarse imkers bedanken dat ze hun kennis en ervaring met me hebben gedeeld en dat ik alle informatie die ik van hen heb gekregen, heb kunnen doorgeven aan de betreffende commissie. Als de Hongaarse imkers straks het einddocument bekijken, zullen ze hun onzichtbare vingerafdruk daarin terugzien.</p>
      <p sl="hu">Wat ik echter enorm mis, is een van mijn amendementen dat niet is goedgekeurd, namelijk de materiële erkenning van het effect van de bijenteeltactiviteiten op het algemeen belang. Het feit dat imkers honing, bijenwas, propolis en stuifmeel produceren, beslaat immers slechts een klein deel van hun activiteiten. Het grootste deel van hun werkzaamheden bestaat eruit dat ze met bestuiving de kwalitatieve- en kwantitatieve waarde van andere landbouwgewassen verveelvoudigen. Dat is een zaak van algemeen belang die op de een of andere manier moet worden gehonoreerd. We hebben voorgesteld het begrip communautaire bijenteelt in te voeren, en al is dat nu niet gelukt, op nationaal niveau stellen we hoe dan ook voor dat imkers materiële compensatie ontvangen voor de activiteiten die zij voor het algemeen belang uitvoeren.</p>
    </intervention>
    <intervention id="2-657" speaker_id="93624" name="Ulrike Rodust" is_mep="True" mode="spoken">
      <p sl="de">Mevrouw de Voorzitter, mijnheer Cioloş, dames en heren, bijen spelen in ons ecosysteem een essentiële rol. Ze zijn belangrijk voor de biodiversiteit, en de biodiversiteit is belangrijk voor het overleven van de bijen. Dat speelt een rol, niet alleen omdat dit het jaar van de biodiversiteit is, maar ook omdat de bijen nuttig zijn voor ons eigen overleven.</p>
      <p sl="de">In het kader van de hervorming van het gemeenschappelijk landbouwbeleid moeten we onder andere proberen niet meer met monoculturen te werken, en sterker de nadruk te leggen op vruchtwisseling en diversiteit. Ik wil het vandaag niet eens hebben over gewasbeschermingsmiddelen en pesticiden. Ik denk dat we voor een gezonde bijenpopulatie bovendien meer onderzoek moeten verrichten, en de coördinatie tussen de verschillende onderzoeksprojecten in de lidstaten moeten verbeteren.</p>
      <p sl="de">In ieder geval moeten we de imkerij ook na 2013 ondersteunen, en garanderen dat er altijd genoeg bijenvolken zijn, en genoeg imkers die ze verzorgen.</p>
    </intervention>
    <intervention id="2-658" speaker_id="96976" name="Luís Paulo Alves" is_mep="True" mode="spoken">
      <p sl="pt">Mijnheer de commissaris, beste collega's, de bijensterfte neemt toe, terwijl het aantal imkers afneemt. Dat is een groot probleem voor de landbouw en – zoals hier reeds opgemerkt – voor de biodiversiteit. De bijensterfte heeft immers verreikende gevolgen voor de productie van voedingsstoffen en plantensoorten die van bestuiving door bijen afhankelijk zijn. Bijen leven maar kort – ongeveer zes weken – en ze zijn heel gevoelig voor wijzigingen in het hun omringende milieu. Daarom heeft de situatie ook gevolgen voor de honingproductie. Niet alleen worden de duur en de stabiliteit van de seizoenen nu voortdurend onzekerder, bijen worden ook steeds vaker blootgesteld aan bedreigingen van buitenaf, of het nu gaat om onkruidbestrijdingsmiddelen, mijten of andere factoren. Meer onderzoek zou kunnen bijdragen tot betere antwoorden en efficiëntere maatregelen voor het verbeteren van de biodiversiteit en het verminderen van klimatologische instabiliteit. Mijnheer de commissaris, de bestaande programma's moeten in het kader van het nieuwe gemeenschappelijke landbouwbeleid beslist worden versterkt, zodat we ook op dit niveau efficiëntere oplossingen kunnen vinden.</p>
    </intervention>
    <intervention id="2-659" speaker_id="photo_generic" name="Dacian Cioloş" is_mep="True" mode="spoken">
      <p sl="fr">lid van de Commissie. – Mevrouw de Voorzitter, dames en heren, wij mogen inderdaad concluderen dat de bijenteelt op zichzelf een belangrijke sector is, vanwege wat er rechtstreeks wordt geproduceerd, maar ook vanwege de indirecte effecten op andere gewassen. Ik denk dat we ook mogen concluderen dat bijen een goede indicator vormen voor ons vermogen om milieuvriendelijke landbouw te bedrijven. Wat dat aangaat kunnen we ook zeggen dat de natuur soms veel strenger omgaat met onze fouten dan wijzelf, wanneer wij bepaalde regels niet in acht nemen.</p>
      <p sl="fr">Wat de steun aan de sector betreft, wil ik zeggen dat het met de ondersteuning die mevrouw Lulling in het Parlement heeft en met al die andere voorstanders, moeilijk wordt om nee te zeggen. Maar zonder gekheid, het mag duidelijk zijn dat ik, om redenen die ik in mijn inleiding heb benadrukt, niet van plan ben om dit steunprogramma stop te zetten. We moeten alleen nagaan hoe we toegevoegde waarde kunnen creëren door Europese begrotingsmiddelen te gebruiken voor dergelijke programma´s maar tegelijkertijd de lidstaten de nodige flexibiliteit te laten behouden om die middelen goed te gebruiken.</p>
      <p sl="fr">Ik denk dat we inderdaad toegevoegde waarde kunnen creëren met onderzoek naar de gezondheid van bijen maar ook met de verbetering van de productie en de kwaliteit van de producten, en met de bevordering van de consumptie van honing en andere bijenproducten. Wat dat betreft hebben we al programma’s lopen. Wellicht kunnen we die nog uitbreiden. Ik denk dan ook dat onze doelstellingen duidelijk zijn. Die zullen beslist ook worden opgenomen in het GLB vanaf 2013.</p>
    </intervention>
    <intervention id="2-660" speaker_id="4544" name="De Voorzitter" is_mep="True" mode="spoken">
      <p sl="nl">Ik heb één ontwerpresolutie ontvangen die is ingediend overeenkomstig artikel 115, lid 5 van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt donderdag 25 november 2010 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="2-661" speaker_id="96934" name="Sandra Kalniete" is_mep="True" mode="written">
      <p sl="lv">Ik heb contact gehad met bijenteeltorganisaties in Letland. Over het algemeen zijn zij blij dat de problemen waarmee deze sector te kampen heeft, nu behandeld worden, maar ze hebben vragen over een aantal punten in de resolutie die niet duidelijk genoeg zijn uitgelegd. Helaas heeft ons werk en de tekst van de resolutie onder vuur gelegen in de Letse media. Na het lezen van de tekst van de resolutie verkeerden veel imkers in de veronderstelling dat honing die slechts voor vijftig procent uit echte honing bestaat, en voor de rest uit allerlei zoetstoffen, "honing" zou mogen heten. Het spreekt vanzelf dat vertegenwoordigers van de Letse bijenteeltsector, die honing van zeer hoge kwaliteit produceren, dit een absurd voorstel vinden. Ik denk daarom dat het duidelijker moet worden gemaakt in de resolutie dat het om producten gaat waarin honing is verwerkt, zodat er op dit punt geen misverstanden kunnen bestaan en zodat ons werk niet bijdraagt tot een negatieve publieke opinie over het werk van de leden van het Europees Parlement. Daarnaast wil ik graag benadrukken dat we er steeds weer aandacht aan moeten besteden dat er een aanmerkelijke vergrijzing optreedt onder de mensen die werkzaam zijn niet alleen in de bijenteeltsector maar in de gehele landbouw. Slechts 7 procent van de landbouwers in Europa is jonger dan 35 en de komende tien jaar gaan maar liefst 4,5 miljoen landbouwers met pensioen. We moeten steunmechanismen ontwikkelen voor jonge landbouwers in de bijenteelt en in andere sectoren van de landbouw. De generatiewisseling in de landbouw is een strategische kwestie die van belang is voor de toekomst van de Europese Unie en die alle burgers van de Europese Unie aangaat.</p>
    </intervention>
    <intervention id="2-662" speaker_id="28331" name="Jaromír Kohlíček" is_mep="True" mode="written">
      <p sl="cs">De bijenteelt is van cruciaal belang voor de landbouw. Gezien de specifieke kenmerken ervan dienen ook degenen die zich ermee bezig houden speciaal te worden behandeld. In de afgelopen jaren hebben we niet alleen te maken gehad met ernstige ziekten onder bijenvolken (varroamijt), maar in talrijke lidstaten tevens met een vergrijzende imkerpopulatie en daar bovenop nog eens met het feit dat in deze tijden van economische crisis een aantal nationale regeringen hun werkzaamheden veel te weinig ondersteunt. Er bestaan ook andere factoren die het verdere bestaan van de bijenhouderij bedreigen en daarmee indirect ook de opbrengst van talrijke belangrijke landbouwgewassen. Zo is er onder meer het gebruik van chemische bestrijdingsmiddelen in de landbouw en bosbouw. Het is nu gezien de situatie echt de hoogste tijd ingrijpende maatregelen te treffen ter ondersteuning van de bijenteelt, ter ondersteuning van onderzoek gericht op genezing van de ziekten onder bijenvolken, alsook voor de opleiding van mensen die imker willen worden. Of het nu om de overgangsperiode tot 2013 of de nieuwe zevenjarige periode gaat, het is hoe dan ook voor de ontwikkeling van de bijenteelt hoogst noodzakelijk een voldoende motiverend programma op te stellen en met de nodige instrumenten te ondersteunen. Ik denk hierbij aan communautaire wetgevend instrumenten, de toewijzing van de nodige financiële middelen, alsook de inrichting van controlemechanismen voor het toezicht op de verwezenlijking van de doelstellingen van het programma ter ondersteuning en ontwikkeling van de bijenteelt. Indien er geen maatregelen worden getroffen, komt niet alleen de fruitteelt op de tocht te staan, maar ook de ontwikkeling van de teelt van allerlei andere gewassen. Ik heb er alle vertrouwen in dat het antwoord van de Commissie gevolgd zal worden door concrete, in de tijd uitgezette stappen.</p>
    </intervention>
    <intervention id="2-790" speaker_id="4412" name="Véronique Mathieu" is_mep="True" mode="written">
      <p sl="nl">De door de Commissie landbouw en plattelandsontwikkeling voorgestelde tekst over de steun aan de bijensector is bijzonder relevant tegen de achtergrond van de hervorming van het gemeenschappelijk landbouwbeleid vanaf 2013. Op een moment dat de sterfte onder bijen toeneemt en het aantal imkers in Europa afneemt, mogen wij niet langer wachten met het inventariseren van de moeilijkheden binnen deze sector en met het treffen van passende maatregelen. Dat is doorslaggevend in de strijd tegen de negatieve gevolgen die onze voedselproductie zeer waarschijnlijk gaat ondervinden, aangezien we weten dat 84 procent van de plantensoorten afhankelijk is van bestuiving door bijen. Tijdens de eerste fase in de strijd tegen de afname van bijenpopulaties moeten we meer inzicht krijgen in dit verschijnsel door meer onderzoek te verrichten naar de sterfte onder bijen. Bovendien willen wij ten tweede de Commissie oproepen om de steun aan de bijensector op te schroeven en de bestaande steunprogramma’s te verlengen vóór hun geplande beëindiging in 2012.</p>
    </intervention>
  </section>
  <section id="creitem44" title="20. Ingekomen stukken: zie notulen"/>
  <section id="creitem45" title="21. Agenda van de volgende vergadering: zie notulen"/>
  <section id="creitem46" title="22. Sluiting van de vergadering"/>
</text>
