<?xml version='1.0' encoding='utf-8'?>
<text id="20070214.NL" lang="nl" date="2007-02-14" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Verondersteld gebruik door de CIA van Europese landen voor het vervoer en illegaal vasthouden van gevangenen (debat)">
    <intervention id="3-006" speaker_id="4470" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0020/2007) van Giovanni Claudio Fava, namens de Tijdelijke Commissie verondersteld gebruik door de CIA van Europese landen voor het vervoer en illegaal vasthouden van gevangenen, over het verondersteld gebruik door de CIA van Europese landen voor het vervoer en illegaal vasthouden van gevangenen (2006/22000(INI)).</p>
    </intervention>
    <intervention id="3-007" speaker_id="4469" name="Giovanni Claudio Fava" is_mep="True" mode="spoken" role="rapporteur">
      <p sl="it">Mijnheer de Voorzitter, mijnheer de commissaris, mijnheer de fungerend voorzitter van de Raad, dames en heren, na een jaar van hard werken en meer dan 200 hoorzittingen, na zeven reizen naar het buitenland en na het onderzoek van duizenden pagina’s en stukken is datgene wat wij hedenochtend het Parlement voorleggen niet zomaar het eindverslag over de werkzaamheden van onze commissie: dit is een nauwkeurige analyse van vijf jaar misbruik en wantoestanden, die dikwijls oogluikend werden toegestaan uit naam van de strijd tegen het internationaal terrorisme.</p>
      <p sl="it">De bestrijding van het terrorisme is een uitdaging waar iedereen mee geconfronteerd wordt. Niemand kan zich eraan onttrekken. Maar aan de andere kant hebben wij nooit geaccepteerd dat in naam van die uitdaging de grondbeginselen van onze Verdragen met voeten werden getreden. Hiermee raken wij dus de kern van ons mandaat: extraordinary renditions, buitengewone overdrachten. Wisten onze regeringen daarvan? Sommige zeker wel. Zeer zeker de regeringen die besloten hadden agenten uit te zenden om in Guantánamo, Syrië en Afghanistan de slachtoffers van renditions te ondervragen. De Europese ambassades wisten wat er in Sarajevo zou gebeuren met de Algerijnen die gevangen waren genomen en overgeleverd aan de Amerikanen, ondanks dat de plaatselijke rechtbanken hun vrijlating hadden gelast. De top van de Italiaanse geheime dienst Sismi wist dat de CIA bezig was een kidnapping op Italiaans grondgebied te organiseren.</p>
      <p sl="it">Voor deze gebeurtenissen zijn er heel wat verantwoordelijkheden, men kan heel wat schuldigen aanwijzen en uiteindelijk hebben maar weinig Europese landen er helemaal niets mee te maken. Dat blijkt, mijnheer de Voorzitter, uit de feiten die bijeen zijn gebracht. Het gaat hier niet om meningen of vooroordelen, maar om concrete, serieuze feiten die bewezen, gedocumenteerd en nagetrokken zijn. Tot die feiten horen ook de vragen zonder antwoord, de tegenstrijdigheden en omissies die wij bijeengebracht hebben. Als ondanks die feiten en bewijzen iemand toch zou besluiten om de andere kant op te kijken, dan is dat alleen wegens een gebrek aan moed en intellectuele eerlijkheid.</p>
      <p sl="it">Collega Gawronski vraagt mij bijna iedere dag wat voor nieuwe ontdekkingen wij in de afgelopen maanden gedaan hebben. Nou, collega Gawronski, heel veel! Wij hebben ontdekt dat, afgezien van de eenentwintig gevallen van overdrachten die wij hebben gereconstrueerd, er nog vele andere zijn: gevangenen die geen gezicht hebben, naamloze gevangenen die niemand hebben die voor hun lot opkomt, omdat zij geen westers paspoort op zak hebben. Wij hebben ontdekt dat één man onschuldig is. Hij zal misschien bijna vijf jaar in Guantánamo moeten blijven, verstoken van elk elementair recht, alleen maar omdat geen enkele regering zich om zijn vrijlating bekommert. Wij hebben ontdekt dat foltering helemaal nergens toe dient in de strijd tegen terrorisme. Dat heeft Maher Arar ons uitgelegd, het onschuldige slachtoffer van een rendition , die twaalf maanden lang in Syrië is gevangen gehouden en gemarteld.</p>
      <p sl="it">Dit en andere zaken hebben wij ontdekt omdat Mura Kurnaz en Maher Arar onze getuigen waren. Wij hebben gevraagd dat zij in onze commissie werden gehoord en wij hebben hen lange tijd ondervraagd, hen en nog vele anderen: slachtoffers, familieleden, advocaten, rechters. Tweehonderd hoorzittingen, mijnheer de Voorzitter, waarin ons een staalkaart van een gekwetste en vernederde mensheid is voorgelegd. En nu zouden wij moeten doen alsof er niets aan de hand is en de andere kant op kijken, zoals een aantal Europese regeringen gedaan heeft? Zeker, sommigen geven de voorkeur aan sussende woorden en omzwachtelend taalgebruik. Die mensen denken wellicht dat misstanden, schendingen en uitwassen een normale tol in de strijd tegen terrorisme zijn. Dat is niet waar! De kracht van onze beginselen zit in de strengheid waarmee wij deze weten toe te passen, te beginnen bij het verslag dat wij deze ochtend bespreken. Dit Parlement, mijnheer de Voorzitter, moet andermaal te kennen geven dat het volkomen los staat van politieke plichtplegingen en partijdenken. Tegenover de waarheid vertegenwoordigt ieder van ons niet zijn regering of partij, maar zichzelf, zijn morele eerlijkheid, zijn integriteit als mens en afgevaardigde.</p>
      <p sl="it">Mijnheer de Voorzitter, ik wil in eerste instantie de voorzitter van onze commissie, de heer Carlos Coelho, bedanken voor de evenwichtige manier waarop hij het afgelopen jaar leiding heeft gegeven aan onze werkzaamheden. Daarna wil ik alle ambtenaren en medewerkers bedanken en de collega’s die zich met zoveel zorg en passie aan deze taak gewijd hebben. De pagina die vandaag in ons Parlement wordt geschreven, is in eerste instantie te danken aan deze gemeenschappelijke zorg voor de samenleving. Van de Raad en de Commissie, mijnheer de Voorzitter, verwachten wij thans dezelfde serieuze aanpak en eigenlijk ook dezelfde consequente houding. Wij hebben een deur geopend en zullen niet toestaan dat iemand die weer dichtslaat. Het is onze plicht om, ook buiten dit verslag om, alles in het werk te stellen om ervoor te zorgen dat de gebeurtenissen die in deze vijf jaar zijn voorgevallen, zich nooit meer herhalen.</p>
    </intervention>
    <intervention id="3-008" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . - Mijnheer de Voorzitter, mijnheer de commissaris, ruim een jaar geleden, medio december 2005, heeft het Europees Parlement in de resolutie waarmee het verzocht om de instelling van de Tijdelijke Commissie verondersteld gebruik door de CIA van Europese landen voor het vervoer en illegaal vasthouden van gevangenen het volgende geformuleerd: ‚Het Europees Parlement bevestigt zijn vastberadenheid om het terrorisme te bestrijden, maar benadrukt dat de strijd tegen het terrorisme niet kan worden gewonnen door juist die beginselen op te offeren die het terrorisme wil vernietigen, en dat de bescherming van de grondrechten nooit in het geding mag worden gebracht.’ De Raad deelt dit standpunt zonder voorbehoud, nu net zozeer als destijds.</p>
      <p sl="de">Mijn collega Paula Lehtomäki heeft namens het Finse voorzitterschap vanaf deze plaats tijdens het debat over het tussentijdse verslag van de Tijdelijke Commissie verondersteld gebruik door de CIA van Europese landen voor het vervoer en illegaal vasthouden van gevangenen het volgende benadrukt: ‘Alle maatregelen tegen het terrorisme moeten in overeenstemming zijn met de verplichtingen van het internationaal recht, en wij kunnen niet accepteren dat er onder het mom van terrorismebestrijding wordt afgedongen op de verplichtingen met betrekking tot mensenrechten, vluchtelingen of humanitaire kwesties.’ Ook aan dit standpunt van de Raad is niets veranderd.</p>
      <p sl="de">De ministers van Buitenlandse Zaken van de Europese Unie hebben dit beginsel ook in de gesprekken met andere landen uitdrukkelijk onderschreven. In de dialoog met onze Amerikaanse vrienden hebben wij bovendien onze zorg tot uiting gebracht over de situatie in Guantánamo en er tevens bij de Verenigde Staten op aangedrongen om dit gevangenenkamp onmiddellijk te sluiten.</p>
      <p sl="de">Ten aanzien hiervan heeft ook de Hoge Vertegenwoordiger voor het gemeenschappelijk buitenlands en veiligheidsbeleid en secretaris-generaal van de Raad een standpunt ingenomen, toen hij gehoord werd door de commissie. Hij benadrukte dat de EU met name ook tegenover de Verenigde Staten voortdurend heeft gehamerd op het belang van de gemeenschappelijke waarden, die in ere dienen te worden gehouden in de strijd tegen het terrorisme. Wat dat betreft heeft de Raad allang gehoor gegeven aan de desbetreffende oproep in het verslag.</p>
      <p sl="de">Het werk van de Tijdelijke Commissie verondersteld gebruik door de CIA van Europese landen voor het vervoer en illegaal vasthouden van gevangenen, en het onderzoek van de Raad van Europa hebben een aantal belangrijke vragen opgeworpen en het besef van het belang van de mensenrechten nog meer versterkt. De hoorzittingen van de Tijdelijke Commissie, haar tussentijdse verslag en het gepresenteerde ontwerp van het eindverslag hebben in een aantal lidstaten navolging gevonden in de vorm van parlementaire en juridische onderzoeken. In veel gevallen zijn deze nog niet afgerond. Ook in mijn eigen land houdt een parlementaire onderzoekscommissie zich bezig met de vragen die zijn opgeworpen in de Tijdelijke Commissie.</p>
      <p sl="de">Ook deze onderzoeken stroken met de eisen die in het verslag worden neergelegd. Uitgaande van het subsidiariteitsbeginsel lijkt me dit ook het juiste niveau te zijn voor dergelijke onderzoeken.</p>
      <p sl="de">Immers, op veel terreinen waarnaar de Tijdelijke Commissie onderzoek heeft verricht, heeft de Europese Unie zelf geen bevoegdheden. Dit geldt met name voor het vraagstuk van de supervisie op inlichtingendiensten. De Raad heeft, zowel in de persoon van minister Lehtomäki als in die van de Hoge Vertegenwoordiger en secretaris-generaal van de Raad, de heer Solana, het Europees Parlement en de commissie verschillende malen hierop gewezen.</p>
      <p sl="de">Men kan dit betreuren, maar het Verdrag beperkt nu eenmaal a priori de mogelijkheden van de Raad om op deze terreinen actief te worden.</p>
      <p sl="de">Daarom lijkt mij de terechtwijzing in het verslag aan het adres van de Raad, dat deze onvoldoende met de Tijdelijke Commissie zou hebben samengewerkt, uiteindelijk onterecht. Zowel het Finse als het Duitse voorzitterschap heeft namelijk deelgenomen aan de debatten over het tussentijdse verslag en het eindverslag in de plenaire vergadering. Bovendien zijn de heer Solana en de EU-coördinator voor de terrorismebestrijding, de heer De Vries, ingegaan op de uitnodigingen van de Tijdelijke Commissie en hebben binnen het kader van hun mandaat vragen beantwoord.</p>
      <p sl="de">Het zal u duidelijk zijn dat ik in deze interventie niet kan ingaan op de afzonderlijke punten van het verslag. Er is namelijk een aantal amendementen ingediend, waarop ik niet wil vooruitlopen. Bovendien bevat het verslag passages over individuele lidstaten. Het voorzitterschap houdt zich aan de goede gewoonte om niet in het openbaar commentaar te leveren op zaken die onder de bevoegdheden van de lidstaten vallen.</p>
      <p sl="de">De Tijdelijke Commissie heeft zijn ten dele vergaande conclusies en kritische kanttekeningen in de regel gebaseerd op openbare documenten en belangrijke getuigenverklaringen. Op die manier wordt beweringen snel als feiten gepresenteerd. In de ogen van de Raad waren terughoudender formuleringen in sommige gevallen wenselijk geweest, temeer daar enkele van de behandelde onderwerpen niet definitief kunnen worden beoordeeld zonder uitgebreide dossierkennis.</p>
      <p sl="de">Toch denk ik dat de standpunten van Parlement en Raad in wezen niet zo ver uit elkaar liggen als dit ontwerpverslag doet vermoeden. Ik ben ervan overtuigd dat alle instellingen van de Europese Unie handelen vanuit dezelfde gemeenschappelijke en onvervreemdbare waarden. De Raad zal in ieder geval de grondrechten en de mensenrechten respecteren en daarvoor binnen en buiten de EU in de bres springen.</p>
    </intervention>
    <intervention id="3-009" speaker_id="photo_generic" name="Franco Frattini" is_mep="True" mode="spoken">
      <p sl="it">vice-voorzitter van de Commissie. - Mijnheer de Voorzitter, dames en heren, na de dramatische terroristische aanslagen in de wereld is veiligheid een essentieel recht van de burgers geworden. Wij moeten immers allemaal kunnen leven in een wereld van vrijheid en rechten. Het staat buiten kijf dat veiligheid één van de grondrechten van de burgers is, want daarmee kunnen wij onze vrijheden uitoefenen. Wij mogen echter - zoals ik herhaaldelijk in dit Parlement gezegd heb - nooit vergeten dat legaliteit het uitgangspunt is om het recht op veiligheid van de burgers te waarborgen. Met andere woorden, geachte afgevaardigden, veiligheid mag nooit ten koste van al het andere gaan. Aangezien dit onze waarden zijn, hoeven wij er niet voor terug te deinzen om deze kwestie in dit Parlement aan te pakken. Wij hebben ons best gedaan de hele kwestie te verduidelijken en te verklaren, daarin gesteund door het werk van het Parlement en de bijdrage van velen.</p>
      <p sl="it">In de eerste plaats mogen wij nooit vergeten dat de speurtocht naar de waarheid in een rechtsstaat betekent dat men exacte feiten op tafel legt, die vervolgens door vrije en onafhankelijke rechters moeten worden onderzocht. Dus, toen er eenmaal signalementen, aanklachten en feiten op tafel werden gelegd, was het vanzelfsprekend dat de nationale overheden een onderzoek opstartten om de waarheid te achterhalen en eventuele verantwoordelijken op het matje te roepen. Het valt niet te ontkennen dat er in de onderhavige kwestie schuldigen zijn aan te wijzen, maar het is niet de taak van de Europese instellingen, van dit Parlement of de Commissie, om vonnissen uit te spreken. Hun taak is alleen om de waarheid op te sporen. Uiteraard zal de waarheid die naar voren komt uit een onderzoek dat volgens de regels van de rechtsstaat wordt verricht, de nodige gevolgen met zich meebrengen, zowel op institutioneel als politiek vlak.</p>
      <p sl="it">Ik juich het onderzoek van het Parlement toe, omdat het, zoals rapporteur Fava zojuist gezegd heeft, feitenmateriaal heeft opgeleverd dat nuttig is voor de voortzetting van het onderzoek. Het is dus de taak van de rechters om dat onderzoek uit te voeren en het is de taak van de regeringen - zowel de regeringen die dat al gedaan hebben als degenen die nog niet zo ver zijn - om administratieve stappen te ondernemen en ontrouwe ambtenaren af te straffen. Want een ambtenaar die onder het mom van geheimhouding overtredingen begaat, pleegt verraad tegen zijn eigen instellingen, tegen zijn overheid. Dat is dan een ontrouwe ambtenaar. Maar het is hoe dan ook de plicht van de regeringen om, als de feiten eenmaal definitief zijn opgehelderd, de onderste steen naar boven te halen, hoe vervelend en onaangenaam die waarheid ook klinkt.</p>
      <p sl="it">De Europese Commissie had de taak het Parlement bij te staan door concrete elementen aan te dragen en die elementen zijn van nut gebleken voor het onderzoek van het Parlement. Het is echter eveneens de taak van de Commissie om, als de waarheid eenmaal aan het licht is gekomen - als die ooit aan het licht komt -, de nodige conclusies te trekken uit het gerechtelijk onderzoek en nieuwe voorstellen te doen.</p>
      <p sl="it">Ik geloof dat de parlementen en de politiek ook en vooral de taak hebben om naar de toekomst te kijken en de nodige oplossingen te presenteren om te voorkomen dat dergelijke zaken zich nog eens voordoen. Ik ben er zeker van dat al degenen die aan dit onderzoek hebben meegewerkt, voornamelijk gedreven werden door hun verlangen naar veiligheid binnen een rechtskader en eerbiediging van de wet, en ook omdat zij veiligheid zien als een recht. Sinds 11 september 2001 is veiligheid immers geen optional meer, maar een grondrecht. Ik vertrouw erop dat al degenen die hiervoor hebben geijverd, op deze weg zullen voortgaan.</p>
      <p sl="it">Daarom ook moet men zich gaan bezinnen op de rol van de geheime diensten. De fungerend voorzitter van de Raad heeft terecht gezegd dat er geen Europese wet inzake geheime diensten kan komen, maar er moet wel een politieke bezinning komen op de rol van die diensten. Ik ben er stellig van overtuigd dat dit essentiële organen zijn om het terrorisme tegen te gaan, maar zij moeten wel opereren onder een precieze verantwoordelijkheid en met een duidelijk mandaat van de regeringen. Met andere woorden, er moeten regels komen op landelijk niveau. In vele lidstaten, waaronder mijn eigen land, heeft men al een hervorming opgestart. Een belangrijk punt waarvoor dit Parlement echter volgens mij een signaal moet geven, is dat de informatie- en veiligheidsdiensten - de geheime diensten, zoals ze doorgaans genoemd worden - onder een veel sterkere controle van de parlementen moeten komen te staan. Het gaat er niet om dat die diensten geheime activiteiten moeten onthullen die voor hen onontbeerlijk zijn om het terrorisme te kunnen bestrijden, maar zij moeten wel rekenschap afleggen van hun activiteiten. Zij moeten rekenschap en verantwoording afleggen over de manier waarop zij omgaan met de ingewonnen informatie. Het gaat er niet om geheime informatie te ontfutselen, maar om een algemeen overzicht te krijgen van de ontplooide activiteiten. De geheime diensten zijn instellingen die gesteund moeten worden; zij mogen niet in diskrediet gebracht worden, alsof zij een bende misdadigers zijn. Politieke controle van de parlementen is naar mijn mening echter hoogst wenselijk.</p>
      <p sl="it">Er zijn nog andere aspecten waarover in Europees verband overlegd kan worden. Ik doel op het gebruik van het luchtruim. Dames en heren, het gebruik van het luchtruim is één van de punten die in het verslag-Fava op de voorgrond worden geschoven. Hoe worden staatsvliegtuigen, dus vliegtuigen die voor staatsdiensten zijn gereserveerd, geclassificeerd? Hoe kunnen wij die onderscheiden van burgervliegtuigen? Dit is een kwestie waarvoor de Europese Commissie een bijdrage kan leveren. Dankzij onze verantwoordelijkheid inzake het luchtverkeer kunnen wij immers helpen bij het afspreken van betrouwbaardere criteria om vast te stellen of een vliegtuig wettig gebruikt is en om te voorkomen dat er misbruik wordt gemaakt van de dekking die een staatsvliegtuig biedt, als er namelijk geen sprake is van staatsdienst. Dit is dus een concrete bijdrage die wij als Commissie kunnen leveren.</p>
      <p sl="it">Ik wil thans een zuiver politieke overweging naar voren brengen. Ik geloof dat het een politieke fout zou zijn de indruk te wekken dat wij de Verenigde Staten in de beklaagdenbank willen zetten - de rapporteur heeft een dergelijke intentie trouwens geenszins kenbaar gemaakt. Dat zou een politieke misstap zijn, waarmee ik niet akkoord zou gaan, en daar kom ik rond voor uit. Wij moeten er juist veel eerder op hameren dat de terroristen de aangeklaagden worden, omdat zij het zijn die de wetten overtreden en klaar staan om onze democratische instellingen nogmaals te treffen. Ik zeg dit omdat wij allemaal maar al te goed weten dat deze obscure zaak, die zeker barst van de schendingen, op gang is gekomen dankzij de grote Amerikaanse democratie. Het is allemaal aan het rollen gekomen dankzij de vrije pers in de Verenigde Staten: die is begonnen feiten te onthullen waarnaar vervolgens het Europees Parlement en andere, onder meer gerechtelijke, instanties, onderzoek hebben verricht. Het Congres van de Verenigde Staten is nog steeds bezig met deze kwestie en het is onze bedoeling om met het Duitse voorzitterschap samen te werken voor een herlancering van de transatlantische samenwerking, op basis van twee pijlers: veiligheid en rechten, die onlosmakelijk met elkaar verbonden zijn.</p>
      <p sl="it">Ik geloof dat wij zullen blijven zoeken naar de waarheid, maar wij blijven ook samenwerken met de Verenigde Staten, want dat is onze plicht. Wij willen oprechte bondgenoten zijn die de waarheid zeggen, ook als dit een lastige waarheid is, en die om afstraffing van de schuldigen vragen zodra er schendingen aan het licht komen. Ter afsluiting wil ik u zeggen dat dit Parlement vandaag niet verdeeld mag raken over deze delicate kwestie, want dan wordt zijn boodschap sterk uitgehold. Als het Parlement eensgezind is in het afgeven van een ferme boodschap en even eensgezind aangeeft de samenwerking op het vlak van “rechten en veiligheid” te willen herlanceren, bewijst het aan kracht te hebben gewonnen.</p>
    </intervention>
    <intervention id="3-010" speaker_id="1113" name="Jas Gawronski" is_mep="True" mode="spoken">
      <p sl="it">namens de PPE-DE-Fractie. - Mijnheer de Voorzitter, dames en heren, sinds de commissie een jaar geleden met dit werk is begonnen, hebben wij ons best gedaan om het onderhavige verslag te verbeteren, om het evenwichtiger en zinvoller te maken, en om er zodoende meer consensus voor te kweken. Vandaag moeten wij toegeven dat ons dat niet gelukt is. Wij waren meteen al op de verkeerde manier van start gegaan. Op onze eerste reis naar Washington hebben wij ons bij het State Department aangemeld alsof wij die mensen op het matje wilden roepen, en het spijt me dat ik commissaris Frattini hierin dus moet teleurstellen. Wij hebben vanaf het begin een dialoog nagenoeg onmogelijk gemaakt, terwijl dat juist zo nuttig zou zijn geweest om ons doel te bereiken.</p>
      <p sl="it">Na ons bezoek aan Londen heeft de Britse minister van Europese Zaken een brief gezonden naar zijn Europese ambtsgenoten, waarin hij een ontmoeting met ons afraadde. Wij hadden inmiddels de hoop verloren om het onderhavige verslag te verbeteren, maar toch hebben wij gisteren in onze vergadering een laatste poging gewaagd: wij hebben een aantal sleutelelementen onder onze amendementen aangewezen en gezegd dat als deze niet zouden worden aangenomen, wij als fractie tegen het verslag zouden stemmen. De rapporteur heeft al te kennen geven dat hij die sleutelamendementen van ons niet accepteert, en dus wijst alles erop dat wij tegen zullen stemmen, tenzij de rapporteur alsnog van gedachten verandert.</p>
      <p sl="it">Ik wil nu echter even de rol van coördinator van me af schudden en op persoonlijke titel spreken. Ik moet dan toegeven dat ook indien die amendementen wel zouden worden aangenomen, dan nog veel leden van onze fractie tegen het verslag zouden stemmen. Persoonlijk zou ik best voor kunnen stemmen, als namelijk twee amendementen worden aangenomen die ik persoonlijk heb ingediend en die mij heel simpel, lineair en aanvaardbaar lijken. In het eerste amendement staat dat geheime diensten zo heten omdat zij geheim zijn en de kans moeten krijgen om in het geheim te opereren, zolang zij de wet niet overtreden. Het tweede amendement stelt dat de CIA mag vliegen wanneer en hoe zij dat wil, zolang daarbij geen wet wordt overtreden. Als die twee amendementen worden aangenomen, zou ik geneigd zijn voor het verslag te stemmen. De rapporteur heeft deze amendementen echter afgewezen. Volgens mij komt een afwijzing van deze amendementen erop neer dat men door middel van dit verslag niet alleen de schuldigen wil opsporen, hen in staat van beschuldiging stellen en afstraffen, maar tevens de geheime diensten wil veroordelen tot ondoelmatig handelen. Dan komt alle verantwoordelijkheid op ons terecht en worden wij blootgesteld aan alle mogelijke dreigingen van buitenaf.</p>
      <p sl="it">Vandaar dat dit verslag ons niet bevalt. Het bevalt ons niet, omdat het zinloos is. Rapporteur Fava zei dat er volgens mij niets nieuws in dit verslag staat. Dat is waar. Dat zeg ik inderdaad, en ik ben niet de enige die dat zegt. Ook senator Dick Marty zegt dat. Hij was een groot bondgenoot en voorstander van onze rapporteur en hij is in onze commissie binnengehaald als een held en sleutelfiguur. Maar vandaag, nu uw verslag is afgerond, mijnheer Fava, zegt Dick Marty dat het document geen enkel nieuw element aandraagt en dat wij gewoon hebben overgeschreven wat hij vóór ons heeft gezegd. Hij zegt dat hij teleurgesteld is over dit verslag. Het enige verschil met zijn verslag is dat het document waarvan u rapporteur bent, mijnheer Fava, is opgesteld door zesenveertig leden en dertien fulltime werkende ambtenaren, terwijl Dick Marty datzelfde resultaat in zijn eentje heeft bereikt.</p>
      <p sl="it">Ik zal thans afsluiten, mijnheer de Voorzitter, door te zeggen dat ik het eens ben met commissaris Frattini. Wij moeten zeer zeker trachten de mensenrechten te beschermen, ook in het kader van de strijd tegen het terrorisme, maar er is geen behoefte aan verslagen als het onderhavige, waarin al bij voorbaat wordt uitgemaakt dat er één grote overtreder van de mensenrechten is, de Verenigde Staten, waardoor al het onderzoek gericht wordt op het onderbouwen van die stelling.</p>
      <a text="(Applaus)"/>
    </intervention>
    <intervention id="3-011" speaker_id="1935" name="Wolfgang Kreissl-Dörfler" is_mep="True" mode="spoken">
      <p sl="de">namens de PSE-Fractie . - Mijnheer de Voorzitter, mijnheer de fungerend voorzitter van de Raad, geachte afgevaardigden, het lied van de vrijheid kun je niet spelen op het instrument van het geweld. Deze zinsnede kenschetst precies waar het hier om gaat, namelijk om de fundamentele waarden van onze Europese Gemeenschap. Terecht zijn we trots op deze waarden, en terecht verdedigen wij deze in ons dagelijks werk hier in dit Parlement en in dit heldere verslag.</p>
      <p sl="de">Inderdaad, het internationale terrorisme bedreigt de vrijheid en dient te worden bestreden met alle middelen die ons ter beschikking staan, maar wel op basis van onze nationale wetten, van het Europees Verdrag tot bescherming van de rechten van de mens en van internationale verdragen als het VN-verdrag tegen foltering. Juist daarom ging het vooral in ons werk.</p>
      <p sl="de">De schending van de internationale mensenrechten druist in tegen de fundamentele Europese rechtsvoorschriften en dient aan de kaak te worden gesteld en te worden bestraft. Het is geen onbeduidend delict, zoals sommige collega’s in de commissie willen doen geloven. Bepaalde zaken die ook Europese burgers zijn overkomen, zijn onmenselijk, immoreel en onrechtvaardig. Wat is er gebeurd met de mensen die zijn ontvoerd, verkocht, overgedragen, gevangengezet en gefolterd? Wie zit daar achter? Wie was erbij betrokken? Dat moet worden achterhaald; het gaat niet om de vraag waarom de Duitse staatsburger El-Masri naar Skopje is gereisd, waarna hij werd ontvoerd naar Kabul, waar hij werd gefolterd, of waarom de Turkse staatsburger Murat Kurnaz, die in Bremen is geboren en getogen, naar Pakistan is gegaan, waar hij werd verkocht en gefolterd om vervolgens naar Guantánamo te worden overgebracht - zonder aanklacht en zonder verdediging, in beide gevallen.</p>
      <p sl="de">Indien deze personen werden verdacht van strafbare feiten, dan was het de taak van de openbaar aanklager en de rechtbank geweest om dit op te helderen. Wij hebben nooit aanspraak gemaakt op die rol. Het doel heiligt echter in geen geval de middelen. Dat er CIA-agenten bij de ontvoeringen waren betrokken, is aangetoond. Openbaar aanklagers in Milaan en München hebben arrestatiebevelen uitgevaardigd tegen CIA-agenten, en deze dienen nu aan de Verenigde Staten te worden overgedragen. Wij kunnen en mogen niet toestaan dat een geheime dienst gewoon maar doet wat hij wil en dat onze regeringen werkeloos toezien.</p>
      <p sl="de">Daarom doen wij een beroep op het Duitse voorzitterschap om namens alle lidstaten duidelijk te maken dat zij illegale praktijken en schendingen van de mensenrechten op hun grondgebied niet toestaan. In de strijd tegen welk onrecht dan ook mag het recht niet worden geschonden, want daarmee zouden wij niets minder verraden dan het erfgoed van onze oprichters en de grondslag van onze Gemeenschap. Europa staat voor rechtsstaat, voor scheiding der machten en voor democratie. De politici van Europa dienen daarvoor in te staan. Lao-tse zei al dat je niet alleen verantwoordelijk bent voor wat je doet, maar ook voor wat je niet doet.</p>
      <p sl="de">Hoe wij ons ten aanzien hiervan opstellen, is niet alleen een kwestie van rechtsspraak maar ook van persoonlijke en politieke moraal. In mijn ogen is het de belangrijkste verdienste van deze commissie dat zij dit debat heeft aangezwengeld in de Europese Unie, in onze samenleving en ver buiten onze grenzen. Vanuit Europa mag geen weg naar Guantánamo leiden.</p>
      <a text="(Applaus)"/>
    </intervention>
    <intervention id="3-012" speaker_id="28411" name="Ignasi Guardans Cambó" is_mep="True" mode="spoken">
      <p sl="en">namens de ALDE-Fractie. - Mijnheer de Voorzitter, vandaag staat de geloofwaardigheid van Europa op het spel. Als we ons achter dit voortreffelijke verslag scharen, waar de commissie een jaar lang hard aan heeft gewerkt, laten we zien dat we voor niemand onder doen in onze bekommernis om veiligheid, veiligheid die met alle wettige middelen gewaarborgd moet worden, inclusief het werk van geheime diensten binnen de grenzen van de wet. Dan laten we zien dat we op legitieme wijze onze vrijheid willen verdedigen evenals de relatie met onze grootste bondgenoten. We kunnen echter niet accepteren dat onze vrijheid alleen zou kunnen worden verdedigd door middel van een smerige oorlog. We willen geen smerige oorlog. Dat zou een frontale aanval op onze waarden zijn - dat was het al -, een aanval op waar we voor staan en op wat we belijden.</p>
      <p sl="en">We beschikken hier over een grote hoeveelheid informatie die het bestaan aantoont van een illegaal, soms zelfs crimineel programma voor de bestrijding van terrorisme, dat op mondiale schaal wordt uitgevoerd en mede kan worden uitgevoerd door de passieve houding, en soms zelfs de actieve medewerking, van enkele lidstaten van de Europese Unie, van regeringen of van mensen onder hun gezag. De Raad zelf kan niet worden uitgesloten van dit verwijt van passiviteit. We hebben ons niet gedragen als een rechtbank; we zijn een politiek orgaan en hier gaat het om een stemming over een politieke verklaring die is gebaseerd op feiten, feiten die zijn gecontroleerd, feiten die zijn bewezen en feiten waarvan iedereen die dit document leest, zal inzien dat ze kloppen. We hebben niet te maken met het soort waarheid dat puntsgewijs voor een rechtbank kan worden bewezen, omdat we daarvoor niet over de middelen beschikten. Waarom niet? Omdat veel van de betrokken regeringen ons daar niet bij wilden helpen. Maar de feiten liggen er.</p>
      <p sl="en">We hebben onze fantasie niet de vrije loop laten gaan. We hebben de slachtoffers ontmoet - althans degenen die konden komen, want anderen zitten nog steeds gevangen. Er zitten mensen onschuldig vast in Guantánamo, mensen die uit hun huizen zijn gehaald nadat ze door een rechtbank waren vrijgesproken. Het gaat hier dus om een politieke verklaring en om een boodschap aan de Europese regeringen en de lidstaten. Namens miljoenen Europese burgers zeggen we hun: je kunt dit niet in onze naam doen; je kunt niet namens ons een vuile oorlog voeren tegen het terrorisme; doe dat niet in onze naam, want je vertegenwoordigt ons niet als je op deze manier het terrorisme probeert te bestrijden. Dat is de verklaring waar vandaag in deze vergaderzaal over wordt gestemd. U kunt het er mee eens zijn of niet, maar dat is waar hier over enkele uren over gestemd zal worden.</p>
      <a text="(Applaus van de ALDE-Fractie)"/>
    </intervention>
    <intervention id="3-013" speaker_id="28358" name="Konrad Szymański" is_mep="True" mode="spoken">
      <p sl="pl">namens de UEN-Fractie . - Mijnheer de Voorzitter, de werkzaamheden van de Tijdelijke Commissie gingen twaalf maanden geleden van start. Zoals intussen is gebleken, was de bezorgdheid van degen die tegen de oprichting ervan waren, terecht. De commissie is er immers op geen enkele manier in geslaagd de vermeende betrokkenheid van EU-lidstaten bij illegale activiteiten te bewijzen. Ze heeft alleen informatie verzameld over de activiteiten van de media en de openbare aanklagers in de lidstaten. Deze laatste hebben in een beperkt aantal alleenstaande gevallen zelf de nodige maatregelen genomen, zonder dat de commissie hen daarbij heeft geholpen.</p>
      <p sl="pl">Het gebrek aan harde bewijzen heeft Europees links ertoe aangezet om zelf op zoek te gaan naar zondebokken, zonder hierbij rekening te houden met de feiten. Er bestaat een oud gezegde dat luidt: als de veronderstellingen niet kloppen met de feiten, dan is dat jammer voor de feiten. Dit verklaart de absurde beschuldigingen aan het adres van de heer Solana en de heer de Vries. Het verduidelijkt eveneens de idiote aantijgingen aan het adres van meer dan de helft van de lidstaten. Er wordt hun verweten dat ze onvoldoende controle zouden hebben uitgeoefend op hun luchtruim, iets wat er zogezegd toe geleid zou hebben dat individuen in folterkamers zijn terechtgekomen. Het is tevens de verklaring voor het dwaze taalgebruik in bepaalde paragrafen en amendementen. Ik lees bijvoorbeeld dat er in Polen geen enkel bewijs is gevonden voor of tegen het bestaan van geheime detentievoorzieningen in het land. Als dat alles is wat we te zeggen hebben, kunnen we beter zwijgen.</p>
    </intervention>
    <intervention id="3-014" speaker_id="28235" name="Cem Özdemir" is_mep="True" mode="spoken">
      <p sl="de">namens de Verts/ALE-Fractie . - Mijnheer de Voorzitter, mijnheer de fungerend voorzitter van de Raad, mijnheer de vice-voorzitter van de Commissie, geachte afgevaardigden, ik wil onze rapporteur de heer Fava bedanken voor het werk dat hij heeft verricht. Die dank geldt ook de voorzitter van de commissie, de heer Coelho en de leden van het secretariaat van de commissie, die voortreffelijk werk hebben geleverd. Het werk van deze commissie is een goed voorbeeld van goede en succesvolle samenwerking met de Raad van Europa en diens speciale onderzoeker, Dick Marty. Er werd, voor zover van toepassing, samengewerkt met nationale onderzoekscommissies, NGO’s, vertegenwoordigers van de vierde macht - de media - en soms ook met de uitvoerende macht, al botste het helaas ook regelmatig met de uitvoerende macht.</p>
      <p sl="de">Ik wil gebruikmaken van de gelegenheid om er mijn verbazing over uit te spreken dat de regering van onze lidstaat Polen de leden van de commissie heeft behandeld als afgevaardigden van het Warschaupact. Niet iedereen schijnt te begrijpen dat het lidmaatschap van de Europese Unie niet alleen rechten met zich meebrengt, maar ook plichten. Wie niets te verbergen heeft, stelt zich niet zo op.</p>
      <p sl="de">Misschien moeten de conclusies van onze commissie er ook toe leiden dat we ons voortaan intensiever bezighouden met de mensenrechten binnen de Europese Unie. Het acquis communautaire verliest immers niet zijn geldigheid na toetreding van een land tot de Europese Unie. Zonder twijfel dienen er ook in mijn eigen land, de Bondsrepubliek Duitsland, zaken te worden opgehelderd, zoals de zaak van Abu Zammar. Daarbij hebben Duitse autoriteiten klaarblijkelijk aan Amerikaanse geheime diensten inlichtingen doorgespeeld die ertoe hebben geleid dat hij vanuit Casablanca in Marokko naar Syrië werd ontvoerd. Daar kwam hij terecht in een foltergevangenis, waar hij onder andere werd verhoord door Duitse geheime diensten. Ik wil u ook herinneren aan de zaak El-Masri die in de commissie werd behandeld. De heer El-Masri en zijn advocaat wachten tot op de dag van vandaag op een verontschuldiging van de kant van de Verenigde Staten, en de rol van de voormalige minister van Binnenlandse Zaken van de Bondsrepubliek Duitsland moet nog worden opgehelderd. Tot slot wil ik u ook om aandacht vragen voor de zaak van Murat Kurnaz, die ook door de commissie is gehoord. Zijn advocaat heeft ernstige beschuldigingen geuit aan het adres van leden van het Duitse leger in Afghanistan. Die zouden Kurnaz hebben mishandeld en vermoedelijk ook hebben voorkomen dat hij vervroegd werd vrijgelaten. Ik twijfel er niet aan dat onze collega’s in het Duitse parlement dit zullen onderzoeken. Eén ding is echter zeker: noch de huidige Duitse regering, noch haar voorganger hebben zich zijn lot bijzonder aangetrokken.</p>
      <p sl="de">In al deze gevallen vertrouw ik erop dat de leden van de Duitse Bondsdag hun taken zeer zorgvuldig zullen uitvoeren. Een zaak die bijzonder diepe indruk heeft gemaakt op onze commissie was die van Maher Arar uit Canada, waaruit glashelder bleek hoe weinig door foltering verworden informatie bijdraagt aan de veiligheid. Het doet mij veel deugd dat hem een schadeloosstelling in het vooruitzicht is gesteld. Wel vraag ik me af of hij met deze schadeloosstelling iets terugkrijgt van zijn rechten en van zijn verloren lichamelijke gezondheid.</p>
      <p sl="de">Er dienen ook consequenties te worden getrokken wat betreft de gedetineerden die nog in Guantánamo Bay verblijven. Denk aan de Oejgoeren, aan de Oezbeken of aan de Saudi’s die niet terug kunnen naar hun land omdat dat de rechten van de mens niet erkent. Hier hebben wij als Europese Unie de kans om onze bijdrage te leveren door te zeggen dat we het hebben begrepen en dat we bereid zijn om te leren van de fouten uit het verleden.</p>
      <p sl="de">Tot slot het volgende: dit is geen oefening in anti-Amerikanisme of in naïviteit in de strijd tegen het terrorisme. Het gaat, kort en goed, om de waarden die wij delen aan beide kanten van de Atlantische Oceaan, en daartoe behoren ook democratie en mensenrechten.</p>
    </intervention>
    <intervention id="3-015" speaker_id="28979" name="Giusto Catania" is_mep="True" mode="spoken">
      <p sl="it">namens de GUE/NGL-Fractie. - Mijnheer de Voorzitter, dames en heren, vandaag zetten wij een historische stap, en daarom wil ik vooral de rapporteur, de heer Fava, en voorzitter Coelho danken, voor het werk dat zij in commissieverband verricht hebben.</p>
      <p sl="it">Het Parlement heeft met grote nauwkeurigheid de laatste jaren van de perverse Amerikaanse strategie voor de strijd tegen het terrorisme gereconstrueerd. Die strategie was gebaseerd op criminele methodes en schending van de mensenrechten en kon worden uitgevoerd dankzij de hand- en spandiensten van Europese regeringen en geheime diensten. Condoleeza Rice heeft dat zelf ook gezegd: “Er was geen sprake van schending van de nationale soevereiniteit”. Ook de Europese instellingen blijken een en ander op hun kerfstok te hebben, te beginnen bij Javier Solana en Gijs De Vries, vanwege hun omissies. Voorts moet gewezen worden op de gênante stilte van de voorzitter van de Commissie, die toen hij premier van Portugal was, heel goed op de hoogte was van de Amerikaanse strategie. Hij had zelfs vijf dagen vóór het begin van de oorlog in Irak de fameuze Azoren-top georganiseerd.</p>
      <p sl="it">Ik geloof dat nog een element de nadruk verdient. De vice-voorzitter van de Commissie heeft in dit Parlement verklaard dat hij niets afwist van de ontvoering van Abu Omar, die plaatsvond toen hij minister van Buitenlandse Zaken in Italië was. Ik geloofde hem toen en ik blijf hem geloven, maar intussen is er wel iets nieuws bij gekomen wat verheldering kan brengen: de bekentenis van admiraal Battelli, voormalig hoofd van de Italiaanse geheime dienst Sismi. Hij heeft gezegd dat hij van de CIA een lijst van dertien vermeende terroristen had gekregen die geschaduwd moesten worden. Eén van die personen was Abu Omar. Het hoofd van de Sismi moet krachtens de wet rapport uitbrengen aan de regering en destijds had minister Frattini de geheime diensten in zijn portefeuille.</p>
      <p sl="it">Afsluitend, mijnheer de Voorzitter, wil ik zeggen dat wij met ons werk weliswaar veel dingen aan het licht hebben kunnen brengen, maar er nog andere zaken overblijven die uitgediept moeten worden. Wij vertrouwen erop dat de stemming van vandaag een les is voor de toekomst: niet alleen om te zeggen “nooit meer”, maar ook om nog andere verantwoordelijkheden op te sporen. Een grote Latijnse historicus zei: “Ze maken een woestijn en noemen dat vrede”. Wij denken dat de vrede opgebouwd wordt door te voorkomen dat er een woestijn komt, door te voorkomen dat de rechtsstaat om zeep wordt geholpen uit naam van een nepstrijd tegen het terrorisme.</p>
    </intervention>
    <intervention id="3-016" speaker_id="28497" name="Gerard Batten" is_mep="True" mode="spoken">
      <p sl="en">namens de IND/DEM-Fractie. - Mijnheer de Voorzitter, in essentie komen in dit verslag twee thema’s tot uiting die zeer populair zijn bij veel leden van dit Parlement: het diepgewortelde anti-Amerikanisme en de nooit aflatende behoefte om elk voorwendsel aan te grijpen voor een oproep tot meer bevoegdheden voor de Europese Unie.</p>
      <p sl="en">Het ontvoeren, mishandelen en zonder proces gevangenzetten van verdachten is verkeerd, en dat is overigens ook de reden waarom ik en de UK Independence Party gekant zijn tegen het Europese aanhoudingsbevel en de huidige uitleveringsovereenkomst tussen het Verenigd Koninkrijk en de VS. Maar dit verslag is speculatief en ontbeert hard bewijs.</p>
      <p sl="en">De vrije democratische wereld is niet verwikkeld in een oorlog tegen terrorisme. Dat is een misvatting die ook in dit verslag wordt gehuldigd. We zijn verwikkeld in een ideologische oorlog, een oorlog die wij niet begonnen zijn. De ideologie waartegen we strijden is die van de fundamentalistische en radicale islam, een ideologie die zich van humanitaire zaken of beschaving niets aantrekt. Gelukkig voeren de Verenigde Staten van Amerika het verzet hiertegen aan.</p>
    </intervention>
    <intervention id="3-017" speaker_id="28457" name="Luca Romagnoli" is_mep="True" mode="spoken">
      <p sl="it">namens de ITS-Fractie. - Mijnheer de Voorzitter, dames en heren, ik heb aan de onderzoekscommissie deelgenomen als lid van de Niet-ingeschrevenen - met uitzondering van de eindstemming toen ik de ITS-Fractie vertegenwoordigde - en daarbij geprobeerd te ontdekken of de beschuldigingen van collusie en medeplichtigheid bij de schending van de mensenrechten, die tot sommige lidstaten waren gericht, op waarheid berustten.</p>
      <p sl="it">Ik wil bij voorbaat zeggen dat volgens het programma van mijn partij, de Fiamma Tricolore, en ook volgens mijn persoonlijke overtuiging Europa een andere rol moet krijgen in het geopolitieke kader. Wij denken daar dus anders over dan vele leden van de commissie, met inbegrip van de rapporteur en de Italiaanse partij die hij vertegenwoordigt. Anders dan wat de heer Fava laat doorschemeren, denk ik dat het Atlantisch bondgenootschap een achterhaald instrument is, omdat Europa daarin een ondergeschikte rol heeft. Ideologisch gezien moet ik dus het optreden van de CIA afkeuren en in het algemeen elke actie van de CIA en andere organisaties die namens de VS en de NAVO in het kader van de Unie opereren.</p>
      <p sl="it">Maar ik geloof dat ik tegelijkertijd heel evenwichtig en objectief ben als ik de conclusies van het verslag-Fava gedecideerd van de hand wijs. Dit verslag is namelijk behoorlijk hypocriet, omdat het het optreden van een staat betwist die als bondgenoot wordt erkend en geaccepteerd. Bovendien is het verslag tendentieus en het voegt niets nieuws toe aan wat veel kranten al geschreven hebben. Uiteraard, iedere schending van de mensenrechten is verfoeilijk; dit soort zaken moet absoluut afgekeurd worden en valt op geen manier goed te praten, maar pretenderen dat de geheime diensten onschuldig zijn, is belachelijk, en trouwens ook heel gevaarlijk als men streeft naar bescherming van de landen en de volkeren. Ook met het oog op deze bescherming kunnen wij niet voor het verslag-Fava stemmen, tenzij een aantal amendementen van met name de collega’s Pirilli en Gawronski worden aangenomen.</p>
    </intervention>
    <intervention id="3-018" speaker_id="4516" name="Roger Helmer" is_mep="True" mode="spoken">
      <p sl="en">Mijnheer de Voorzitter, deze commissie CIA is vanaf het begin een kwestie geweest van 'ik ook'. De Raad van Europa heeft, onder leiding van de Zwitserse senator Dick Marty, een verslag over buitengewone overdracht geproduceerd, en dus moest het Europees Parlement er ook één maken.</p>
      <p sl="en">Een Britse minister heeft over het verslag van de heer Marty gezegd dat het ‘evenveel gaten vertoonde als een Zwitserse kaas’ en het verslag-Fava is niet veel beter. Zoals senator Marty al aangaf, hebben wij, met onvergelijkbaar veel meer middelen, weinig extra solide bewijsmateriaal geproduceerd ten opzichte van zijn eigen verslag. We hebben heel veel krantenknipsels verzameld. We hebben obsessief vluchtgegevens verzameld, met enorme overzichten van vliegbewegingen, en we hebben te horen gekregen dat deze vliegtuigen eigendom zouden kunnen zijn geweest van bedrijven die een of andere band met de CIA zouden kunnen hebben. We hebben echter geen idee wie of wat zich aan boord van deze vluchten bevond.</p>
      <p sl="en">Vanaf het begin van ons werk zijn we bezig geweest vluchten met gevangenenoverdracht te vereenzelvigen. We hebben eenvoudigweg aangenomen dat CIA-vluchten gelijkstaan aan de buitengerechtelijke overdracht van verdachten. De CIA kan echter allerlei legitieme redenen hebben om mensen en goederen over de wereld te verplaatsen.</p>
      <p sl="en">We zijn naar Washington gegaan met de vaste overtuiging dat belangrijke Amerikaanse politici schuld zouden moeten bekennen, maar we werden geconfronteerd met een stevige reactie. De Amerikaanse regering geeft toe dat enkele gevallen van gevangenenoverdracht hebben plaatsgevonden onmiddellijk na 9/11, maar veel minder dan wij wilden horen.</p>
      <p sl="en">We hebben beschuldigingen gehoord van mensen die beweren illegaal te zijn overgedragen, maar daar was weinig ondersteunend bewijs voor. We zijn, tegen hoge kosten, naar Macedonië gegaan, maar zijn niet meer te weten gekomen dan dat Macedonische hotels en grensovergangen nogal slechte registratiesystemen hebben.</p>
      <p sl="en">In feite was onze hele exercitie erop gericht een platform te bieden voor anti-Amerikaanse propaganda. We zouden ons collectief moeten schamen voor de krachtige onderstroom van anti-Amerikanisme in dit Parlement. Het verslag-Fava is hiervan de jongste manifestatie.</p>
      <p sl="en">Het was echter niet voldoende de Verenigde Staten aan te vallen: we vielen ook lidstaten aan, met beschuldigingen dat ze zouden hebben samengespannen met Amerikaanse veiligheidsdiensten. Ik zou mij pas zorgen maken als Europese regeringen niet zouden samenwerken met de Verenigde Staten in de oorlog tegen terreur.</p>
      <p sl="en">De venijnige aanval op de Britse minister Geoff Hoon, die uit mijn kiesdistrict komt, door de ondervoorzitter van onze commissie, Baroness Ludford, was een schending van behoorlijke politieke omgangsvormen en vormt een smet op ons Parlement.</p>
      <p sl="en">Het is juist dat we aandringen op de eerbiediging van de mensenrechten van terrorismeverdachten en dat deze verdachten menselijk behandeld worden, maar we kunnen niet van de Europese en Amerikaanse veiligheidsdiensten verwachten dat ze werken onder een regime van constant toezicht, dat neerkomt op treiterij door leden van het Europees Parlement.</p>
      <p sl="en">Dit verslag draagt niet echt bij aan de mensenrechten. Het zal echter wel als steun en stimulans worden ervaren door precies die terroristen die onze manier van leven willen vernietigen. Als we dit verslag aannemen, weten zij dat we meer bezig zijn met het welzijn van terrorismeverdachten dan met de veiligheid van de mensen die wij vertegenwoordigen.</p>
      <a text="(Applaus van rechts)"/>
    </intervention>
    <intervention id="3-019" speaker_id="1892" name="Carlos Coelho" is_mep="True" mode="spoken">
      <p sl="pt">Mijnheer de Voorzitter, mijnheer Frattini, mijnheer de fungerend voorzitter van de Raad, dames en heren, ik wil hier vijf dingen zeggen. Ten eerste wil ik een aantal mensen mijn dank betuigen, aan de heer Fava, die goed werk heeft geleverd en zich tijdens het voorbije jaar enorme moeite heeft getroost om dit verslag te kunnen samenstellen, aan de ondervoorzitters van de commissie, barones Ludford, de heer Dimitrakopoulos en de heer Özdemir, voor de nauwe samenwerking, aan de coördinatoren van de fracties en de leden van de commissie waarvan ik de voorzitter ben, aangezien het verslag dat hier is voorgelegd ook het resultaat is van hun inspanningen, en aan de diensten die ons geholpen hebben, voor de uitstekende kwaliteit van hun werk.</p>
      <p sl="pt">Ten tweede ben ik van oordeel dat het Parlement de rol vervult die het moet vervullen. Sommigen zijn geneigd om deze kwestie te bagatelliseren of te verdoezelen, omdat daarmee onze bondgenoten in een lastig parket gebracht kunnen worden. Wij doen dat niet: wij zijn trouw gebleven aan onze waarden. De heer Frattini heeft hier vandaag in het Parlement verklaard dat veiligheid tegen elke prijs uit den boze is. Dat maakt nu juist het verschil, niet alleen omdat wij moeten opkomen voor onze waarden, maar ook om te voorkomen dat onschuldige mensen moeten lijden, want dat is wat hier gebeurd is. Onze commissie heeft een deel van de slachtoffers ontvangen en zij heeft hun getuigenissen gehoord. De cynische houding van degenen die dergelijke misstanden als onvermijdelijk beschouwen en als collaterale schade afdoen, vervult mij met ontzetting.</p>
      <p sl="pt">Ten derde hebben wij ons werk afgerond zonder op een verlenging van ons mandaat aan te dringen. In tegenstelling tot hetgeen sommigen graag gezien zouden hebben, hebben wij ons mandaat niet op kunstmatige wijze verlengd teneinde een politieke strijd te ontketenen. Wij hebben de feiten geëvalueerd, wij hebben de gepleegde vergrijpen geïnventariseerd, wij hebben gevallen van nalatigheid opgespoord en wij hebben meer dan 40 aanbevelingen opgesteld om te waarborgen dat dergelijke praktijken zich in de toekomst moeilijk kunnen herhalen.</p>
      <p sl="pt">Ten vierde zij erop gewezen dat wij nog meer hadden kunnen doen. Wij zouden dat ook daadwerkelijk gedaan hebben als wij meer medewerking hadden ondervonden. Ik wens de Commissie, en met name de heer Frattini, nadrukkelijk te bedanken voor hun onschatbare steun. Helaas hebben de meeste lidstaten niet zo doeltreffend met ons samengewerkt. Van de landen die direct betrokken zijn bij de aantijgingen in verband met het bestaan van geheime gevangenissen, was Roemenië bijvoorbeeld bijzonder behulpzaam, terwijl de samenwerking met Polen sterk te wensen overliet. Polen is het enige land waarvan geen enkele minister of parlementslid met ons vergaderd heeft. Mijns inziens versterkt dit de verdenkingen ten aanzien van deze landen.</p>
      <p sl="pt">Ik wens hier ook het gebrek aan samenwerking van de kant van de Raad aan de kaak te stellen. Die heeft ons onvolledige, ingekorte documenten doen toekomen en wilde ons doen geloven dat het om de echte, originele teksten ging. Dergelijke praktijken staan haaks op het beginsel van loyale samenwerking tussen de instellingen. Mijnheer de Voorzitter, ik weet dat in dit verslag verbeteringen kunnen en moeten worden aangebracht, maar hier worden wij geconfronteerd met een probleem van politieke verantwoordelijkheid. Gaan wij onze waarden en onze burgers al dan niet beschermen? Ik geloof dat sommige afgevaardigden er echt van overtuigd waren dat de beschuldigingen op niets berustten en dat het allemaal puur verzinselen waren, dat er geen geheime gevangenissen bestonden, dat er geen folteringen, geen illegaal vervoer en geen illegale aanhouding van gevangenen hebben plaatsgevonden. Wij hebben in onze commissie evenwel tal van getuigen ontvangen en via de kranten hebben wij de belangrijkste getuige gehoord, de president van de Verenigde Staten van Amerika, die het bestaan van het programma voor buitengewone overdracht erkend heeft. Het is niet langer mogelijk om de feiten te ontkennen of de werkelijkheid te negeren. Het is tijd om de handen in elkaar te slaan.</p>
      <p sl="pt">Tot slot wil ik nog onderstrepen dat de transatlantische dialoog en samenwerking bij kwesties van wederzijds belang versterkt moet worden, met inachtneming van onze waarden, onze wetgeving en het internationaal recht. Dat is waar het hier vandaag om gaat.</p>
    </intervention>
    <intervention id="3-020" speaker_id="28392" name="Józef Pinior" is_mep="True" mode="spoken">
      <p sl="pl">Mijnheer de Voorzitter, mijnheer de commissaris, mijnheer Gloser, ik ben ervan overtuigd dat alle aanwezigen zich bewust zijn van het belang van het debat van vandaag. De kwesties die in het eindverslag van de Tijdelijke Commissie worden besproken, zijn van fundamenteel belang voor de burgers van de Europese Unie. Ik spreek uit ervaring, want ik ben zelf politieke gevangene geweest.</p>
      <p sl="pl">Ik richt me tot de tegenstanders van dit verslag, tot diegenen die het werk dat de Tijdelijke Commissie gedurende meer dan een jaar heeft verricht, op hoongelach hebben onthaald. De voorstanders van dit verslag behoren tot verschillende partijen en hebben over tal van ideologische aangelegenheden een uiteenlopende mening. We zijn het er echter allemaal over eens dat geheime agenten niet boven de wet staan en dat niemand gemarteld of van zijn waardigheid beroofd mag worden. Dat is op dit moment het voornaamste politieke meningsverschil in dit Parlement. Ben je voor habeas corpus of ben je van mening dat geheime diensten de vrije teugel moet worden gelaten? Ben je voor opsluiting in geheime detentievoorzieningen of voor de rechtsstaat? Ben je voor of tegen folteringen?</p>
      <p sl="pl">Veel Europese regeringen en instellingen hebben zich onvoldoende ingezet om de door de commissie aangekaarte kwesties op te helderen. Ik betreur ten zeerste dat de Poolse regering steeds geweigerd heeft om op een ernstige manier met de commissie samen te werken, ondanks het feit dat door de CIA gebruikte vliegtuigen elf tussenlandingen op Poolse luchthavens hebben gemaakt in het kader van buitengewone uitleveringen van gevangenen. Vertegenwoordigers van de Poolse regering beweren dat er in Polen nooit geheime detentievoorzieningen van de CIA zijn geweest. Op basis van het verzamelde bewijsmateriaal en bij gebrek aan een onafhankelijk onderzoek naar deze kwestie in Polen kan de commissie, naar mijn mening, echter niet met zekerheid uitsluiten dat zulke detentievoorzieningen op Pools grondgebied hebben bestaan.</p>
    </intervention>
    <intervention id="3-021" speaker_id="4529" name="Sarah Ludford" is_mep="True" mode="spoken">
      <p sl="en">Mijnheer de Voorzitter, het is natuurlijk heel aandoenlijk om de conservatieve heer Helmer de Labour-regering te horen verdedigen, maar degenen die nu weigeren de feiten te erkennen, op basis van het argument dat een onderzoek anti-Amerikaans is, zullen in verlegenheid worden gebracht als het zware geschut in het Amerikaanse Congres eenmaal wordt gericht op dit onderwerp.</p>
      <p sl="en">Commissievoorzitter Barroso - die zelf afkomstig is uit de centrumrechtse PPE-DE-Fractie - wil dat, naast veiligheid, rekenschap en verantwoording en bevordering van de Europese waarden in de wereld als thema’s aan bod komen in de Verklaring van Berlijn ter markering van de vijftigste verjaardag van de EU in maart.</p>
      <p sl="en">Dit gewichtige en professionele verslag - waarvoor ik de heer Fava, de voorzitter van de commissie, de heer Coelho en alle medewerkers hartelijk bedank - gaat over de verantwoordelijkheid voor de schendingen van de mensenrechten die hebben plaatsgevonden met behulp van Europese regeringen of die met goedvinden van die regeringen op hun grondgebied hebben plaatsvonden. Het gaat over veiligheid, maar veiligheid binnen een wettelijk kader, waarin de verzekering dat je niet eindigt als een ergens rondzwervende gemartelde gevangene óók telt. En het gaat zeker ook over de bevordering van de Europese waarden in de wereld, de waarden van democratie, mensenrechten en rechtsstaat, waaraan de lidstaten zich hebben verbonden door het Verdrag te ondertekenen.</p>
      <p sl="en">Ik ben het eens met de Amerikaanse minister van Defensie Robert Gates, die onlangs sprak op de Munich Security Conference over de overwinning van het Westen in de twintigste eeuw op het totalitarisme en over ons verzet tegen extremistische ideologieën op dit moment. Hij zei: ‘Ons meest effectieve wapen was en is het geloof in zowel Europa als Noord-Amerika in politieke en economische vrijheid, religieuze tolerantie, mensenrechten, representatieve democratie en de rechtstaat. Dat zijn de waarden die onze kant bijeenhouden.’ Waarom heeft de regering van president Bush - niet alle Amerikanen - dan afstand genomen van deze hoogstaande ethiek en de reputatie van Amerika door het slijk gehaald met een programma van ontvoeringen, gedwongen verdwijningen, donkere gevangenissen, onbepaalde hechtenis, wrede en onmenselijke behandeling en de uitbesteding van marteling?</p>
      <p sl="en">Zoals Barack Obama heeft opgemerkt: de Verenigde Staten moeten niet gevreesd maar gerespecteerd worden.</p>
      <p sl="en">Ik verheug me niet over het feit dat het jongste mondiale opinieonderzoek laat zien dat de vijandige gevoelens jegens Amerika zeer intens zijn. Zelfs in Polen hebben minder dan vier van de tien mensen een overwegend positief beeld van de Verenigde Staten.</p>
      <p sl="en">Europa is de afgelopen vijf jaar niet geslaagd voor de test die bestaat uit de vraag of het zijn waarden in praktijk brengt of ze alleen maar predikt. We hebben niet het lef gehad om te weigeren mee te werken aan martelvluchten, en het heeft ons aan de visie ontbroken die nodig is om de mogelijkheden van Europa te gebruiken om echt de beste vriend van Amerika te zijn. Het wordt tijd dat we onze waarden in de praktijk brengen.</p>
    </intervention>
    <intervention id="3-022" speaker_id="28341" name="Mirosław Mariusz Piotrowski" is_mep="True" mode="spoken">
      <p sl="pl">Mijnheer de Voorzitter, ik zou het verslag van de heer Fava beleefd omschrijven als een curiosum en, wanneer ik geen blad voor de mond hoef te nemen, als een regelrecht schandaal. Het verslag over de werkzaamheden van de Tijdelijke Commissie, die twaalf maanden hebben geduurd, bevat geen enkele informatie die nog niet algemeen bekend was. Kortom, de commissie heeft niets nieuws aan het licht gebracht.</p>
      <p sl="pl">In plaats van met feiten worden we overstelpt met een woordenstroom van uitdrukkingen als “spreekt zijn waardering uit”, “bedankt”, “is verontrust over” en “veroordeelt”. De termen “betreurt” en “is ernstig verontrust” worden in het 36 pagina’s tellende verslag minstens 52 keer gebruikt. De Britse, Ierse, Oostenrijkse, Italiaanse, Griekse, Deense, Roemeense en Poolse regering worden in het verslag expliciet in een negatief daglicht gesteld. Dit verslag is onbetrouwbaar en tendentieus. Het is een opsomming van vaststellingen die probleemloos aansluiten bij de van meet af aan onderstelde anti-Amerikaanse these.</p>
      <p sl="pl">Ik zou graag twee voorstellen formuleren. In de eerste plaats stel ik voor dat we dit verslag in zijn geheel verwerpen. Ten tweede lijkt het me erg nuttig om duidelijk vast te leggen aan welke inhoudelijke voorwaarden onze verslagen moeten voldoen. Op die manier kunnen debatten over dergelijke beschamende documenten als het verslag van de heer Fava in de toekomst vermeden worden.</p>
    </intervention>
    <intervention id="3-023" speaker_id="4504" name="Kathalijne Maria Buitenweg" is_mep="True" mode="spoken">
      <p sl="nl">Voorzitter, ik ben trots op ons werk. Ik had aanvankelijk twijfels over hoeveel we nu echt boven water zouden krijgen, juist omdat het over geheime operaties gaat. De onderste steen is inderdaad nog niet boven, maar mede dankzij de inzet van rapporteur Fava en ook voorzitter Coelho, die ik allebei echt van harte wil bedanken, is er een dynamiek van waarheidsvinding ontstaan, die ook in de verschillende lidstaten nog steeds wordt doorgezet. Er zijn nog steeds mensen, zeker binnen de regeringen maar ook in dit Huis, die de mist liever willen laten voortduren en voor hen is dit verslag dan ook geen goed nieuws, want het bevat wel degelijk feiten over mensen die ontvoerd zijn vanaf Europees grondgebied, over vluchten - ziet u wel, mijnheer Helmer, ik zeg geen 'renditions' , ik zeg 'vluchten' - via Europa in vliegtuigen die door de CIA zijn gehuurd. Dit verslag herinnert ons ook aan de hoorzittingen waarin mensen persoonlijk verslag hebben gedaan van wat hun is overkomen èn het wijst lidstaten ook op hun juridische verplichtingen om vermeende mensenrechtenschendingen te onderzoeken. Vermeende mensenrechtenschendingen moeten onderzocht worden.</p>
      <p sl="nl">Voorzitter, de reactie van de PPE, van de heer Gawronski, heeft me eigenlijk buitengewoon verheugd, want hij zei: "Er staat niks nieuws in het verslag." Niks nieuws, ik ben het er daar eigenlijk wel mee eens. De grote vraag is natuurlijk: waarom stemt de PPE tegen een verslag dat al bekende feiten bevat?</p>
      <p sl="nl">Het is goed om te kijken naar het verleden en ik hoop dat de regeringen op een gegeven moment de moed krijgen om ook te zeggen dat er een aantal dingen zijn fout gegaan in het verleden. Maar ik ben het eens met commissaris Frattini dat we ook naar de toekomst moeten kijken. Mijn fractie wil dan ook over een half jaar een nieuw debat met concrete voorstellen voor de toekomst, over hoe we nu voortaan moeten omgaan met uitleveringen en met diplomatieke garanties, over de berechting van vermeende terroristen, over de controle van geheime diensten, over misschien zelfs Europese controle - daar kunnen we over praten - van transnationale operaties. Ik hoop dat de PPE dan kan laten zien dat ze niet alleen een destructieve factor is.</p>
    </intervention>
    <intervention id="3-024" speaker_id="1849" name="Sylvia-Yvonne Kaufmann" is_mep="True" mode="spoken">
      <p sl="de">Mijnheer de Voorzitter, de Canadese regering heeft haar verantwoordelijkheid genomen door zich te verontschuldigen bij de heer Maher Arar en hem een schadeloosstelling in het vooruitzicht te stellen. Het is een ongehoord brevet van armoede van Europa, de bakermat van het humanisme, dat tot nog toe niet één regering het nodig heeft geacht om dit voorbeeld van Canada te volgen. Ook de regering van mijn land niet, die op dit moment het voorzitterschap van de Raad bekleedt.</p>
      <p sl="de">In plaats daarvan krijgen we vanuit Berlijn te horen dat de regering nu niet anders zou besluiten en dat een verontschuldiging in hun ogen niet op zijn plaats is. Voor een dergelijke houding heb ik geen enkel begrip. Een dergelijk gedrag is onwaardig, beschamend en onaanvaardbaar. Ik heb geen enkel begrip voor de politieke verantwoordelijken van mijn land - met name de minister van Buitenlandse Zaken, de heer Steinmeier - die hebben geweigerd om voor onze commissie te verschijnen of ook maar een verklaring af te geven over de ellende waarin Khaled El Masri en Murat Kurnaz zijn gestort. Zij verscholen zich achter de onderzoekscommissie van de Duitse Bondsdag en waren niet eens bereid om hier in het Europees Parlement glashelder en zonder mitsen en maren te komen verklaren dat de strijd tegen het terrorisme geen vrijbrief mag zijn voor schendingen van de mensenrechten: voor niemand, geheime diensten noch politiek verantwoordelijken. Tot op heden heeft men zich in Berlijn niet afgevraagd wat er gedaan kan worden om een andere beslissing in de toekomst mogelijk te maken. Daarom, maar ook omdat er in Berlijn kennelijk met partijpolitieke manoeuvres wordt geprobeerd om een waterdichte verklaring te vinden voor de ontvoering van de heer El-Masri en de jarenlange kwelling van de heer Kurnaz in Guantánamo, moet ik zeggen dat ik ook geen begrip kan opbrengen voor amendement 224 van de Sociaal-democratische Fractie in het Europees Parlement. Ik zou graag van de leden van die fractie willen weten wat hun eigenlijk bezielt om aan te dringen op een verklaring dat de Duitse autoriteiten niet de hand hebben gehad in deze wederrechtelijke ontvoering, ook al zijn er nog veel vragen onbeantwoord in de zaak van de heer El-Masri.</p>
      <p sl="de">De regeringen hebben de grondwettelijke plicht om alle schendingen van de mensenrechten te onderzoeken die worden begaan op hun grondgebied of die gericht zijn tegen hun burgers. Ze moeten bewijzen dat zij altijd correct en in overeenstemming met het Europees Verdrag tot bescherming van de rechten van de mens en de gemeenschappelijke grondwaarden van de Europese Unie hebben gehandeld. Daarom moeten wij gehoor geven aan de oproep van Amnesty International en Human Rights Watch, en vandaag een krachtiger geformuleerd verslag aannemen.</p>
    </intervention>
    <intervention id="3-025" speaker_id="28587" name="Georgios Karatzaferis" is_mep="True" mode="spoken">
      <p sl="el">Mijnheer de Voorzitter, ik heb met aandacht het verslag van de heer Fava gelezen. Hij brengt daarin echte waarheden naar voren, en wij moeten hem daarmee gelukwensen. Door wiens schuld is deze situatie echter ontstaan? Deze situatie is ontstaan door de landing in Normandië en die hebben wij allen aanvaard. Wij hebben de Amerikanen het recht gegeven om de baas te spelen over Europa, en dat doen ze nu nog steeds. De illegale vluchten attesteren dit feit. Een twintigste van deze illegale vluchten ging naar mijn land, Griekenland. Toen wij dat onze premier zeiden, kregen wij hoongelach. Toen de officier van justitie van het gebied naar de luchthaven ging, werd hij niet binnengelaten. Daarom vraag ik: wordt de premier van Griekenland binnengelaten in een dergelijk basis van de Amerikanen? Wordt de heer Barroso binnengelaten op de basis in Souda? Dit is een staat binnen een staat. Wij moeten op een gegeven moment toch paal en perk stellen aan deze opperheerschappij van de Amerikanen. Daardoor raken wij alleen maar in een impasse. Daardoor krijgen wij conflicten, een conflict met Rusland, waar - volgens de kranten - de koude oorlog begon, een conflict met Iran, een conflict met Irak. Er is een kwalijk precedent ontstaan en daar moeten wij vandaag een einde aan maken. Laten wij ons, mijnheer de Voorzitter, niet beperken tot vaststellingen. Laten wij overgaan tot daden, opdat wij gelijkheid creëren en gelijkwaardige betrekkingen met de Amerikanen krijgen.</p>
    </intervention>
    <intervention id="3-026" speaker_id="966" name="Jean-Claude Martinez" is_mep="True" mode="spoken">
      <p sl="fr">Mijnheer de Voorzitter, Claudio Fava verdient geprezen te worden om dit verslag, dat recht doet aan de functie van afgevaardigde in het Europees Parlement.</p>
      <p sl="fr">Vier jaar lang mochten de vliegende gevangenissen van de CIA tussenstops maken in landen waarvan de inwoners toch vóór de Europese Grondwet en het Handvest van de grondrechten hebben gestemd. Ons wordt te kennen gegeven dat het doel de middelen heiligt, maar in dit geval hebben de middelen - de aantasting van de menselijke waardigheid of marteling - geleid tot het genoegzaam bekende resultaat: de kweekvijver van de islamisten is groter geworden.</p>
      <p sl="fr">Claudio Fava geeft ons dus drie lessen. Allereerst zijn de leiders van de VS altijd van het zelfde laken een pak: Indianen van het stempel koude oorlog en McCarthy; ze zijn leerlingen van Carl Schmitt en Heidegger, en ofwel je bent hun onvoorwaardelijke vriend, ofwel je bent hun vijand, zoals Frankrijk drie jaar geleden. De tweede les is dat de Europese leiders op hun beurt kinderen zijn van Machiavelli, met zijn gespleten tong, en van Hanna Arendt, met haar banaliteit van het kwaad.</p>
      <p sl="fr">De derde les die we moeten trekken is een hoopvolle boodschap: Europa zal niet verdwijnen. Het lijkt weliswaar te worden bestuurd door schapen, maar deze hebben het in zich om niet voor de wolven onder te doen.</p>
    </intervention>
    <intervention id="3-028" speaker_id="1920" name="Hartmut Nassauer" is_mep="True" mode="spoken">
      <p sl="de">Mijnheer de Voorzitter, dames en heren, als wij het terrorisme - een van de grootste bedreigingen waarmee de beschaafde wereld wordt geconfronteerd - succesvol willen bestrijden, dan zullen we er samen tegen moeten vechten. In de strijd tegen het terrorisme zullen we noodzakelijkerwijs ook gebruik moeten maken van onze geheime diensten. De oorlog tegen het terrorisme zal echter alleen worden gewonnen als we de normen van onze rechtsstaat handhaven en deze niet terzijde leggen gedurende deze strijd. Zoveel moet duidelijk zijn.</p>
      <p sl="de">Er zijn beschuldigingen gedaan die dienen te worden onderzocht en opgehelderd en die gevolgen dienen te hebben. Die aantijgingen luiden: het overbrengen en folteren van gevangenen en het gebruik van geheime gevangenissen. Hierover bestaat geen twijfel, en de betrokken openbaar aanklagers zijn al in actie gekomen. Welke bijdrage levert dit verslag echter hieraan? Vanuit juridisch oogpunt gezien is het verslag een verzameling van verdenkingen. Er worden zinsneden gebruikt zoals: de commissie heeft ‘het sterke vermoeden’, ‘is verontwaardigd’, ‘dringt aan op openbaarmaking van de uitkomsten van het overleg’, ‘betreurt dat de directeur van Europol geweigerd heeft te verschijnen’ - iets wat deze overigens krachtig ontkent - ‘acht het zeer waarschijnlijk dat …’ enzovoorts, enzovoorts. Dit is onvoldoende. Het staat als een paal boven water dat dit verslag niet aan de juridische eisen voldoet die wij op onszelf van toepassing achten.</p>
      <p sl="de">Laten we alleen eens kijken naar het belangrijkste punt dat is onderzocht, namelijk de bewering dat er in Roemenië en Polen geheime gevangenissen zouden zijn. Daarvoor levert dit verslag geen schijn van bewijs. Sterker nog, er valt niets in te lezen dat niet al eerder in de media te lezen is geweest, en daarom is dit verslag een complete flop. Bovendien is het ook nog eens tendentieus. Lees maar eens in welk daglicht het werk van de inlichtingendiensten in het algemeen wordt gesteld. Daarom zullen wij als Fractie van de Europese Volkspartij (Christen-democraten) en Europese Democraten alleen voor dit verslag stemmen als het door middel van een aantal amendementen wat evenwichtiger wordt.</p>
    </intervention>
    <intervention id="3-029" speaker_id="1952" name="Jan Marinus Wiersma" is_mep="True" mode="spoken">
      <p sl="nl">Mijnheer de Voorzitter, lof voor Claudio Fava. Ik denk dat hij die moeilijke klus uitstekend heeft geklaard. Veel feiten zijn boven tafel gebracht over de praktijk van illegale CIA-vluchten en ontvoeringen. Dat is in het verslag goed gedocumenteerd en de feiten - ik ben het met voorzitter Coelho eens - zijn niet onder de tafel te vegen. Ik prijs hem voor de manier waarop hij de commissie heeft geleid. De feiten spreken voor zich, maar laten ook vragen open. Wat wisten de lidstaten van de illegale activiteiten? Degene die bereid waren met de commissie te communiceren, konden niet alle vragen beantwoorden, maar ze probeerden het tenminste. Andere weigerden gewoon de commissie te woord te staan. Het is nu aan de Raad om te reageren op het verslag. Het mag zijn - zoals de Voorzitter daarstraks zei - dat de Raad geen bevoegdheid heeft als het gaat om geheime diensten, maar regeringen van lidstaten hebben dat wél en nationale parlementen ook, in meer of mindere mate. Verder onderzoek is gewenst en dat is ook de belangrijkste vraag aan de Raad: zoek verder en kijk of artikel 6 en 7 van het Verdrag in het geding zijn. Ik ben het absoluut eens met de opmerking van commissaris Frattini dat het nodig tijd is om eens te kijken naar hoe wij onze geheime diensten organiseren en met name ook de democratische controle daarop, en dat er ook betere afspraken moeten worden gemaakt op Europees niveau over het gebruik van ons luchtruim. Uiteindelijk is het ook een debat over de strijd tegen het terrorisme en met name het voeren van die strijd tegen het terrorisme met andere middelen dan de Amerikanen gebruiken. Dat is geen kritiek op Amerika, dat is het bevestigen van onze eigen waarden, van onze eigen uitgangspunten, als het gaat om de strijd tegen het terrorisme. Daarbij gaat het uiteindelijk om adequate rechtszekerheid voor alle burgers.</p>
    </intervention>
    <intervention id="3-030" speaker_id="28266" name="Sophia in 't Veld" is_mep="True" mode="spoken">
      <p sl="nl">Voorzitter, allereerst, dit is geen oefening in anti-Amerikanisme, want ik wil iedereen er graag aan herinneren dat deze hele zaak aan het rollen is gebracht door de Amerikaanse media op basis van lekken uit de Amerikaanse geheime dienst en dat het Amerikaanse Congres en de rechterlijke macht grenzen hebben getrokken aan het beleid van president Bush. Eerlijk gezegd zou ik willen dat we in Europa zo kritisch waren. We hebben niet met Amerika een probleem, maar met onze eigen Europese regeringen die op de hoogte zijn geweest van de zaken die hier zijn gebeurd. Datzelfde geldt overigens ook voor de heer de Hoop Scheffer, secretaris-generaal van de NAVO, waarvan ik het erg jammer vind dat hij niet heeft willen verschijnen. De Raad moet de moed hebben om een eigen onderzoek te starten op basis van artikel 7 en eindelijk antwoorden geven aan de burgers van Europa. Het klopt immers dat wij in het Europees Parlement niet voor alle beschuldigingen sluitend juridisch bewijs hebben gevonden, maar we zijn dan ook geen rechtbank. Er rust echter een morele plicht op de schouders van de Europese regeringen, die nu antwoord moeten geven op de openstaande vragen want de beschuldigingen zijn buitengewoon ernstig. Ik hoop dan ook op de breedst mogelijke steun voor dit verslag in de stemming van vandaag.</p>
    </intervention>
    <intervention id="3-031" speaker_id="28343" name="Bogusław Rogalski" is_mep="True" mode="spoken">
      <p sl="pl">Mijnheer de Voorzitter, de grote Europese heksenjacht is voorbij. De goede naam van landen als Groot-Brittannië, Italië, Polen en de Verenigde Staten zijn op de brandstapel in rook opgegaan.</p>
      <p sl="pl">Het verslag over de vermeende geheime detentiecentra van de CIA is tendentieus en onbetrouwbaar. Het is gebaseerd op halve waarheden, vermoedens en valse beschuldigingen. De rapporteur waagt zich aan verstrekkende conclusies waarvan het overgrote deel niet gestaafd is met bewijzen. Hij kiest er echter voor om een oordeel te vellen en de reputatie van een aantal landen te bezoedelen, enkel en alleen omdat ze samen met de Verenigde Staten een actieve rol hebben gespeeld in de oorlog tegen het terrorisme. Het werk van de commissie heeft helemaal niets bewezen. Ze heeft net die landen aan de kaak gesteld die de veiligheid van onze gezinnen en onze landen hoger in het vaandel hebben dan het denkbeeldige leed van terroristen.</p>
      <p sl="pl">Laten we echter niet uit het oog verliezen dat terroristen geen rechten, traktaten of conventies erkennen. Vreemd genoeg geeft het verslag dat we vandaag behandelen groen licht voor terrorisme. Het toont aan dat Europa, in naam van een nieuwe filosofie van de mensenrechten, bereid is om terroristen beter te beschermen dan zijn eigen burgers. De enige verklaring voor deze houding is een ziekelijk anti-Amerikanisme dat alomtegenwoordig is in dit Parlement.</p>
      <p sl="pl">Het verslag in zijn huidige vorm compromitteert ons in de ogen van de Europeanen. Zij verwachten terecht dat wij hun veiligheid garanderen en niet dat we ons inschikkelijk opstellen tegenover terreurverdachten. We zijn gijzelaars geworden van onze eigen Europese vooroordelen en ons gebrek aan fantasie. Dit verslag zou verworpen moeten worden. Het terrorisme is een globale bedreiging die we enkel door transatlantische samenwerking het hoofd kunnen bieden.</p>
      <p sl="pl">United we stand , zoals de Amerikanen na 11 september zeiden.</p>
    </intervention>
    <intervention id="3-032" speaker_id="28409" name="Raül Romeva i Rueda" is_mep="True" mode="spoken">
      <p sl="es">Mijnheer de Voorzitter, het verslag-Fava heeft tegen de verwachting van velen in, nog voor de stemming, een katalyserende werking gehad van een nog onbekende, niet te voorspellen omvang.</p>
      <p sl="es">Langzaam maar zeker vallen muren weg, opent men de ogen en komt de waarheid aan het licht. De Tijdelijke Commissie van het Europees Parlement, waar aanvankelijk veel kritiek op was, heeft de gewekte verwachtingen ruimschoots overtroffen. Het werk van het afgelopen jaar heeft, dankzij de medewerking van veel andere actoren die de zaak tot op de bodem wilden uitzoeken, het effect gehad van een fles champagne die wordt ontkurkt nadat er lange tijd mee is geschud.</p>
      <p sl="es">Het zou een goede, mooie metafoor zijn, ware het niet dat die fles geen goede champagne bevatte, maar een gevaarlijke combinatie van nalatigheid, onverantwoordelijk gedrag, misdadige medeplichtigheid en bovenal een schending van de waarden en beginselen die, naar we zeggen, ten grondslag liggen aan de Europese Unie.</p>
      <p sl="es">Daarom mag het werk nu niet ophouden. Juist nu zijn grote gezamenlijke inspanningen nodig om de zaak tot op de bodem uit te zoeken, wat er ook gebeurt. En dat moet op ten minste drie niveaus gebeuren: er moeten onderzoekscommissies worden ingesteld in de parlementen van de genoemde lidstaten, ook in mijn land - Spanje - om de openbaar ministeries bij te staan, en ten slotte moeten de ontwikkelingen binnen het Europees Parlement zowel door de Commissie burgerlijke vrijheden, justitie en binnenlandse zaken als de Subcommissie mensenrechten permanent worden gevolgd.</p>
    </intervention>
    <intervention id="3-033" speaker_id="37008" name="Jens Holm" is_mep="True" mode="spoken">
      <p sl="sv">Mijnheer de Voorzitter, op 18 december 2001 stond Ahmed Agiza, vader van vijf kinderen, in Karlstad in Zweden op de bus te wachten. Hij was naar de Zweedse les geweest. De volgende dag zat hij in een koude isolatiecel in Cairo in Egypte. Hij werd gemarteld en vernederd, zowel bij zijn ontvoering uit Zweden als in Egypte. Dit is vijf jaar geleden gebeurd. Ahmed Agiza zit nog steeds gevangen in Egypte.</p>
      <p sl="sv">Ahmed Agiza had net zo goed Muhammed Al Zari, Abu Omar of Khaled El Masri kunnen heten, of wie dan ook kunnen zijn van al de andere gevangenen die zijn gevangen en gemarteld door de CIA, vaak in samenwerking met de lidstaten.</p>
      <p sl="sv">In dit verslag leveren wij het bewijs van 1 245 gevallen van illegale CIA-vluchten, illegale verplaatsingen en een groot aantal martelingen en andere gewelddaden. In dit verslag wordt gevraagd om gerechtelijk onderzoek in de landen waar daarmee nog geen begin is gemaakt, bijvoorbeeld in mijn eigen land, Zweden, en tevens om genoegdoening en rechtvaardigheid voor de getroffenen. In het verslag wordt ook geëist dat het gevangenenkamp Guantánamo wordt gesloten.</p>
      <p sl="sv">Ten slotte wil ik nog zeggen dat mensenrechten universeel en onschendbaar zijn. Uit het verslag blijkt dat ze nooit als een vanzelfsprekendheid mogen worden beschouwd.</p>
    </intervention>
    <intervention id="3-034" speaker_id="1969" name="Johannes Blokland" is_mep="True" mode="spoken">
      <p sl="nl">Voorzitter, in december 2005 heeft dit Parlement besloten tot instelling van een tijdelijke onderzoekscommissie. Ik heb daar toen ernstig bezwaar tegen gemaakt. De Raad van Europa deed immers al een onafhankelijk onderzoek. Wat zijn nu de resultaten na meer dan een jaar van hoorzittingen en onderzoek? Na 130 hoorzittingen en een reeks reizen heeft de onderzoekscommissie weinig meer naar boven gehaald dan Dick Marty als eenling voor de Raad van Europa. Kan aangegeven worden wat de kosten van het TDIP-onderzoek zijn geweest en wat de kosten van het onderzoek van Dick Marty waren?</p>
      <p sl="nl">Een tijdelijke onderzoekscommissie kan de lidstaten, Europol en de NAVO niet dwingen tot medewerking. Meer informatie zal ze ook niet ter beschikking krijgen. Het niet meewerken aan dit onderzoek mag niet leiden tot de verdachtmaking van een lidstaat. De suggestie om lidstaten hun stemrecht in de Raad te ontnemen als sanctie op medewerking aan de CIA, is verwerpelijk. Het wordt tijd dat de Europese Unie en de Verenigde Staten samenwerken tegen terrorisme. Dat kan alleen in onderling vertrouwen. Laat daar nu een begin mee worden gemaakt.</p>
    </intervention>
    <intervention id="3-035" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, in de oorlog tegen de terreur lijkt ieder middel geoorloofd te zijn en is kennelijk geen enkel recht heilig. Toen ons het nieuws bereikte over de onmenselijke toestanden en de folteringen in geheime Amerikaanse gevangenissen had de EU duidelijke taal moeten spreken, en we hadden ons moeten verzetten toen de CIA zich ook aan illegale praktijken in EU-lidstaten begon te bezondigen.</p>
      <p sl="de">Niet alleen werden onze eigen veelgeroemde waarden met voeten getreden, maar we keken ook werkeloos toe toen het internationaal recht en de mensenrechten werden geschonden, of werkten hier zelfs aan mee. En nu mag de Europese belastingbetaler ook nog eens opdraaien voor de missers van de zelfbenoemde politieagent van de wereld, de VS.</p>
      <p sl="de">De terugkeer naar het Stenen Tijdperk van de mensenrechten is in mijn ogen een ware schande voor de Europese Unie. We mogen ons niet laten degraderen tot blind gehoorzamende vazallen van de VS en al helemaal niet de rentmeesters worden van de oorlogspolitiek van dat land. Naar mijn overtuiging had de EU dan ook allang een niet mis te verstane verklaring moeten afgeven en zich moeten verontschuldigen bij de slachtoffers.</p>
    </intervention>
    <intervention id="3-036" speaker_id="33982" name="Marian-Jean Marinescu" is_mep="True" mode="spoken">
      <p sl="nl">S-au emis până acum păreri că acest raport are tendinţa de a prezenta puncte de vedere negative despre Statele Unite ale Americii sau despre serviciile secrete. Eu cred că, datorită faptului că majoritatea afirmaţiilor se bazează pe supoziţii şi nu pe fapte clare sau dovezi, este un raport care exprimă până la urmă poziţii care aduc prejudicii ţărilor membre şi implicit Uniunii europene ca ansamblu.</p>
      <p sl="nl">Unul dintre principiile de bază ale Uniunii Europene este apărarea drepturilor omului. Este adevărat că preşedintele Bush a declarat că au existat zboruri care au transportat persoane şi că au existat centre de detenţie, dar nu a făcut nicio precizare clară referitoare la locaţia acestor activităţi. Mi se pare exagerat să încercăm să ne acuzăm noi înşine fără a avea nicio dovadă în acest sens.</p>
      <p sl="nl">Apărarea drepturilor omului este o obligaţie a tuturor statelor membre. Aceeaşi obligaţie există însă şi în ceea ce priveşte asigurarea securităţii cetăţeanului. Este normal să se facă anchete atunci când există suspiciuni în acest sens, aşa cum România a făcut, dar nu cred că este normal să se considere că aceste anchete au fost superficiale dacă nu s-a ajuns la o anumită concluzie dorită neapărat de cineva. Cred că trebuie să ne respectăm reciproc ca democraţii şi instituţii parlamentare.</p>
      <p sl="nl">Consider incorect ca despre România să se vorbească în subcapitolul Secret detention facilities , neexistând nicio dovadă în acest sens, sugerându-se astfel o presupusă încălcare a drepturilor omului, în vreme ce despre alte ţări, în conformitate cu articolul 150 din raport, să se vorbească despre existenţa cazurilor din capitolul Extraordinary rendition . Cred că este o dovadă a unei abordări incoerente.</p>
      <p sl="nl">Raportul are un număr mare de inexactităţi. Amendamentele Grupului PPE/DE corijează doar o parte din ele, dar schimbă mesajul politic într-unul constructiv, de eliminare a acuzaţiilor nefondate şi de prevenire pe viitor a unor eventuale cazuri similare.</p>
    </intervention>
    <intervention id="3-037" speaker_id="4313" name="Martine Roure" is_mep="True" mode="spoken">
      <p sl="fr">Mijnheer de Voorzitter, allereerst wil ik Claudio Fava feliciteren met het zeer grondige werk waar hij nu al een jaar mee bezig is geweest, en daarnaast wil ik de heer Coelho bedanken voor de onpartijdige manier waarop hij de vergadering heeft voorgezeten.</p>
      <p sl="fr">Veel lidstaten van de Europese Unie hebben hun plicht ten aanzien van de eerbiediging en bescherming van de rechten van de mens verzaakt. Het is nu aan ons om deze gelegenheid aan te grijpen en eindelijk onze woorden over de mensenrechten in overeenstemming te brengen met onze praktische maatregelen op dit gebied.</p>
      <p sl="fr">Het is bovendien zaak dat het Europees Parlement zijn kracht toont. Het dient onpartijdig en onafhankelijk te blijven, en wat dat aangaat moet het verslag van Claudio Fava tot voorbeeld strekken. Ik zou het Europees Parlement willen aanmoedigen om systematisch alle schendingen van de grondrechten die zich voordoen, te behandelen. We moeten ons volledig onafhankelijk kunnen uitspreken en we moeten ons onpartijdig betonen.</p>
      <p sl="fr">Dit monnikenwerk is niet voor niets geweest, aangezien onderzoeken zijn uitgevoerd in meerdere lidstaten en het publiek wist waar het om ging. Laten we niet vergeten dat wij onze kiezers verantwoording verschuldigd zijn. Uit de recente vrijlating van Abu Omar en zijn relaas over de martelingen en mishandelingen die hij heeft moeten ondergaan, blijkt dat het werk van de heer Fava niet voor niets is geweest. We moeten deze strijd voortzetten om in iedere zaak de waarheid boven tafel te krijgen.</p>
      <p sl="fr">Tot slot moeten we een sterk signaal afgeven aan alle autoriteiten die verantwoordelijk zijn voor de geheime diensten en hun te verstaan geven dat dit soort dingen zich niet opnieuw kunnen voordoen zonder dat het Europees Parlement daarop reageert.</p>
    </intervention>
    <intervention id="3-038" speaker_id="28176" name="Jeanine Hennis-Plasschaert" is_mep="True" mode="spoken">
      <p sl="nl">Voorzitter, wij, de leden van dit Huis, zijn gekozen om onze gemeenschappelijke democratische waarden, de rechtstaat, de mensenrechten en de fundamentele vrijheden in acht te nemen en te beschermen. Hierover spreken wij vandaag, over de Europese democratie, waarin het recht als hoogste gezag moet worden gehandhaafd. Niets meer, niets minder. Medewerking of toestemming verlenen aan het programma van buitengewone overdracht en geheime gevangenissen, stilzwijgend of expliciet, bewust of onbewust, past overduidelijk niet binnen hetgeen wij met z'n allen middels internationaal en nationaal recht hebben onderschreven. Duidelijk moet zijn dat de verplichting tot eerbiediging, bescherming en bevordering van de mensenrechten te allen tijde bindend is. Het terrorisme moet en kan via de legale weg bestreden en verslagen worden. Het gaat niet aan om mensenrechten op te offeren of naar believen te beperken. Hiermee wordt de terrorist juist in de kaart gespeeld. Het is dan ook een gotspe om in deze partijpolitieke of nationale belangen te laten prevaleren of het op anti-Amerikanisme te gooien. Mijn collega Sophia in 't Veld had gelijk: de Amerikanen hebben het al lang zelf toegegeven.</p>
      <p sl="nl">De geloofwaardigheid van de Europese Unie is in het geding. We hebben het hier over een collectieve verantwoordelijkheid en de Raad dient dan ook zijn verantwoordelijkheid te nemen. Geachte Raadsvoorzitter, een beperking in de verdragen is geen enkel excuus.</p>
    </intervention>
    <intervention id="3-039" speaker_id="28113" name="Eoin Ryan" is_mep="True" mode="spoken">
      <p sl="en">Mijnheer de Voorzitter, sommigen zeggen dat we ons allemaal achter dit verslag moeten stellen omdat we anders niet zouden opkomen voor de mensenrechten. Ik moet zeggen dat ik het daar volkomen mee oneens ben. Ik ben zonder meer tegen vluchten voor buitengewone overdracht van gevangenen, maar ik kan dit verslag niet steunen omdat volgens mij veel van de conclusies erin politiek gemotiveerd zijn.</p>
      <p sl="en">Laten we duidelijk zijn: we hebben het over conclusies en niet over bevindingen. Dit verslag is niet gebaseerd op bewijs. Zo is de verwijzing naar 147 verdachte vluchten naar Ierland en 300 vluchten naar Duitsland volkomen ongefundeerd. Als deze conclusies als feitelijk bewijs voor een rechtbank zouden worden gepresenteerd, zouden ze niet als zodanig worden geaccepteerd omdat ze zowel onnauwkeurig als speculatief zijn.</p>
      <p sl="en">Het Europees Parlement moet bedenken dat in dit verslag conclusies staan in plaats van bevindingen. Een verslag dat concludeert dat CIA-vluchten in Ierland zouden moeten worden verboden, maar niet in enige van de andere zesentwintig lidstaten is buiten alle proportie en weer een duidelijk voorbeeld van hoe politiek gemotiveerd het is geworden. Dit verslag kijkt niet vooruit. Het roept zelfs niet op tot een herziening van het zestig jaar oude Verdrag van Chicago. Daar heb ik echter een amendement voor ingediend.</p>
      <p sl="en">Sommige mensen zeggen dat we over zes maanden terug moeten komen met voorstellen. Als we voorstellen hebben moeten ze nu in het verslag staan. Ik ben van mening dat het verslag vol staat met conclusies in plaats van bevindingen en helaas zal ik er tegen moeten stemmen.</p>
    </intervention>
    <intervention id="3-040" speaker_id="28407" name="Willy Meyer Pleite" is_mep="True" mode="spoken">
      <p sl="es">Het is nu aan de lidstaten om dit onderzoek te voltooien. Ik verwacht en hoop dat de regering van mijn land, Spanje, de instelling van een onderzoekscommissie in het nationale parlement niet in de weg zal staan, onder andere om de rechtstreekse vluchten tussen de Amerikaanse bases in Rota, Morón en Torrejón naar Guantánamo te onderzoeken, evenals de mogelijke betrokkenheid van Spaanse politiefunctionarissen bij ondervragingen op Guantánamo ten tijde van het bewind van de heer Aznar. Dat onderzoek moet er komen.</p>
      <p sl="es">Ik begrijp dat sommige collega’s het niet eens zijn met het verslag-Fava. Het zijn dezelfde mensen die voor de oorlog in Irak waren, voor die illegale, immorele oorlog die de wereld onrechtvaardiger en onveiliger heeft gemaakt. Het is - ook aan sommige sprekers - te merken dat de CIA lange armen heeft en dat begrijp ik, maar deze collega’s moeten inzien dat we nu een ander debat voeren. We hebben het over wetshandhaving, over het eerbiedigen van het internationale recht in de strijd tegen het terrorisme.</p>
      <p sl="es">Daarom betreur ik het dat sommige sprekers eropuit zijn dit geweldige verslag te bederven.</p>
    </intervention>
    <intervention id="3-041" speaker_id="28142" name="Nils Lundgren" is_mep="True" mode="spoken">
      <p sl="sv">Mijnheer de Voorzitter, rapporteur Fava heeft een tendentieus en naar mijn mening slecht verslag afgeleverd, maar in dit debat over de CIA-vluchten bevinden we ons deze keer niet op een gebied waarop de EU haar invloed moet doen gelden. In de lidstaten van de EU moeten de mensenrechten worden gerespecteerd. De strijd tegen het terrorisme mag er niet toe leiden dat we het respect voor de mensenrechten opgeven en dat we gaan lijken op degenen die we moeten bestrijden.</p>
      <p sl="sv">Het is waar dat de Verenigde Staten onder president Bush zijn begonnen met de schending van de fundamentele regels waarop de geciviliseerde samenleving is gegrondvest. CIA-vluchten en geheime gevangenissen zijn slechts een deel van deze schrikbarende ontwikkeling. Het is verschrikkelijk dat EU-landen, waaronder mijn eigen land Zweden, daaraan hebben meegewerkt. Deze lidstaten verontschuldigen zich met het argument dat ze diplomatieke garanties hadden gekregen, dat de uitgeleverde personen niet zouden worden gemarteld, dat hun schuld zou worden getoetst in een rechtvaardig proces en dat ze niet ter dood zouden worden veroordeeld. Alle ervaringen wijzen uit dat dergelijke garanties niets waard zijn. Martelingen en onrechtvaardige processen zijn in vele landen standaard. Degenen die hieraan blijven meewerken moeten zich schamen!</p>
    </intervention>
    <intervention id="3-042" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">Mijnheer de Voorzitter, mijns inziens werpen het werk van deze commissie en het verslag van de heer Fava, ongeacht de rol die de afzonderlijke lidstaten erin wordt toebedeeld, een paar fundamentele vragen op.</p>
      <p sl="es">De eerste is of in de strijd tegen het verschijnsel dat onze maatschappij zware klappen toedient, het terrorisme, alles is geoorloofd. We moeten te weten zien te komen of we een Europese Unie willen die een rechtsgemeenschap is waar juridische normen worden nageleefd en waar de mensenrechten worden geëerbiedigd en gewaarborgd, en of, mijnheer de Voorzitter, de ruimte van recht en waarden die we willen creëren - en dat is het tweede element - verenigbaar is met vriendschappelijke, evenwichtige betrekkingen met de Verenigde Staten, die een actieve, positieve bondgenoot zijn van de Europese Unie in de context van de transatlantische betrekkingen.</p>
      <p sl="es">Het antwoord moet ja zijn, want het terrorisme is voor ons allen een even grote bedreiging en vergt van ons allen een antwoord dat binnen de grenzen van de wet blijft.</p>
      <p sl="es">Mijnheer de Voorzitter, ik heb twee opmerkingen over het verslag van de heer Fava. Ondanks zijn onvermoeibare inspanningen menen veel leden van het Parlement dat dit verslag geen nieuwe feiten bevat ten aanzien van andere verslagen, zoals dat van de Raad van Europa of bepaalde informatie die in de pers is verschenen. We kunnen een belangrijke conclusie trekken: ondanks het bestaan van een Europese coördinator voor terrorismebestrijding en een Hoge Vertegenwoordiger voor het gemeenschappelijk buitenlands en veiligheidsbeleid, liggen de bevoegdheden in dezen niet bij de Europese Unie maar bij de lidstaten. Mijns inziens moet de Europese Unie vastberaden een stap in de goede richting zetten en deze tekortkomingen aanpakken.</p>
      <p sl="es">Mijnheer de Voorzitter, ten slotte wil ik nog zeggen dat er leden van dit Parlement zijn die met een hamer op de muur - willen - slaan en denken dat dat de manier is om er een spijker in te slaan. Het is betreurenswaardig, mijnheer de Voorzitter, dat men met veel misbaar de juridische limbus op Guantánamo - waar we uiteraard niet blij mee zijn - veroordeelt en tegelijkertijd veelbetekenend zwijgt over het bewind waaronder Cuba gebukt gaat, het bewind van Castro. Dat is met twee maten meten en getuigt van een bedroevend moreel bankroet.</p>
    </intervention>
    <intervention id="3-043" speaker_id="28576" name="Stavros Lambrinidis" is_mep="True" mode="spoken">
      <p sl="en">Mijnheer de Voorzitter, merkwaardig genoeg zijn de enige regeringen die tot op heden hebben bekend op de hoogte te zijn geweest van deelname aan de geheime overdrachten en vluchten van de CIA, de regeringen van de Verenigde Staten en Bosnië-Herzegovina - dat is alles! Je vraagt je dan ook af of de Europese Raad en de lidstaten hun kop in het zand zullen blijven steken als president Bush zijn verklaring gestand doet en gebruik blijft maken van die illegale operaties waar en wanneer hij dat gepast acht.</p>
      <p sl="en">Om te voorkomen dat deze of soortgelijke illegale activiteiten in de toekomst weer plaatsvinden, moeten er nu praktische stappen worden ondernomen. De Raad dient deze activiteiten officieel te veroordelen en bij zichzelf en de lidstaten een onderzoek in te stellen naar kennis hiervan en deelname hieraan. De Commissie dient alle overeenkomsten en regelingen met militaire en geheime diensten in derde landen te onderzoeken om ervoor te zorgen dat deze de mensenrechten en grondrechten respecteren. De lidstaten dienen officiële onderzoeken in te stellen naar de CIA-vluchten die op hun grondgebied landden, het optreden van geheime diensten onder de democratische controle van de regering te stellen en hun luchthavenautoriteiten op te dragen om alle verdachte particuliere vluchten te controleren.</p>
      <p sl="en">Ten slotte dient het Europees Parlement zijn verslag voor te leggen aan de volgende bijeenkomst van de Europese Raad en vragen de bespreking van de daarin vervatte conclusies en aanbevelingen op de agenda van de Raad te plaatsen.</p>
      <p sl="en">Niemand in dit Parlement moet anti- of pro-Amerikaans zijn, of een specifiek Europees land of Europese regering verdedigen of juist kleineren. We zijn allemaal pro-Europees. We zijn leden van het Europees Parlement en in die hoedanigheid zijn we verplicht Europese waarden en wetten te handhaven tegen eenieder die ze geweld aandoet: vriend, vijand of zelfs wijzelf. Met dit verslag heeft het Europees Parlement zijn plicht tegenover de burgers van Europa vervuld. Nu is het aan de Raad en de lidstaten om hetzelfde te doen.</p>
      <a text="(Applaus)"/>
    </intervention>
    <intervention id="3-044" speaker_id="28246" name="Alexander Alvaro" is_mep="True" mode="spoken">
      <p sl="de">Mijnheer de Voorzitter, verschillende afgevaardigden, onder wie de heer Salafranca, hebben onderstreept hoeveel dit verslag aan het licht heeft gebracht, en dus zijn wij de heren Coelho en Fava bijzondere dank verschuldigd voor het werk dat zij en hun commissie hebben verricht.</p>
      <p sl="de">Het is betreurenswaardig dat er afgevaardigden zijn - helaas voornamelijk uit de PPE-DE-Fractie - die zich gedragen als kleine jongetjes die in de winter per se een korte broek aan willen. Er ligt sneeuw buiten, maar toch beweren ze dat het helemaal niet koud is.</p>
      <p sl="de">Door dit koppige gedrag willen velen het politieke werk van deze commissie verder blokkeren. Met een verkeerd opgevatte loyaliteit proberen zij degenen in bescherming te nemen die in wezen hebben bijgedragen aan de ontvoering van mensen en het opzetten van geheime gevangenissen. Dat is iets dat we wellicht niet hebben bewezen, maar waarvoor we dusdanig sterke aanwijzingen hebben gegeven dat het moeilijk is om je ogen ervoor te sluiten dan wel het met argumenten te weerleggen. Ik denk dat we nu duidelijk moeten maken dat ieder mensenrecht en ieder grondrecht, in welk land dan ook, de aandacht van de Europese Unie dient te hebben.</p>
    </intervention>
    <intervention id="3-045" speaker_id="29073" name="Umberto Pirilli" is_mep="True" mode="spoken">
      <p sl="it">Mijnheer de Voorzitter, dames en heren, ik wil eraan herinneren dat de waardigheid van het menselijk leven een heilig recht is, zoals het nobele gedeelte van het verslag-Fava ook stelt. Het menselijk leven is een absolute waarde waarin wij allen geloven en waarvoor wij bereid zijn te vechten.</p>
      <p sl="it">Maar Fava schiet door en ontpopt zich als een partijdige inquisiteur. Hij kent dat recht wel aan de terroristen toe, maar niet aan de geheime agenten die in Milaan in staat van beschuldiging zijn gesteld en gearresteerd. De Milanese rechter misgunt het hoofd van de Italiaanse geheime diensten, generaal Pollari, het recht op verdediging en heeft diens verzoek om als getuige het hoofd van de vorige regering-Berlusconi, en van de huidige regering- Prodi te horen, afgewezen.</p>
      <p sl="it">De Amerikaanse en alle Europese regeringen moeten het bij de heer Fava ontgelden. Hij keurt ze af, veroordeelt ze en betreurt hun optreden. Voor de heer Fava doet het er niet toe of men, dankzij een undercover operatie van de geheime diensten en vermindering van het recht op waardigheid van de mens - bovendien een terrorist - een herhaling van de tragedie van de Twin Towers heeft kunnen voorkomen. Het verslag spreekt afkeuring, veroordeling en treurnis uit over alle Europese regeringen, van rechts en links, en zelfs de Raad van Europa moet het ontgelden, omdat ze allen heulen met de gehate vijand Bush.</p>
      <p sl="it">Is het mogelijk dat de heer Fava gelijk heeft en dat alleen de rechters van drie landen - Italië, Spanje en Duitsland - de helden van dit verslag zijn? En toch heeft de Italiaanse centrumlinkse regering, geleid door Romano Prodi, zich tot het constitutionele hof gewend om de dossiers van de procureur-generaal van Milaan aan te vechten en het staatsgeheim te verdedigen. Voor de heer Fava hebben alleen terroristen recht op verdeding. Pollari, het hoofd van de Italiaanse geheime diensten, hoeft zich niet te verdedigen en is gewoon schuldig. Hij mag dus niet onthullen dat Abu Omar, die verdacht werd een CIA-agent te zijn, is ontvoerd om aan een zekere dood te ontsnappen. Abu Omar is nooit naar Guantánamo gebracht maar teruggestuurd naar zijn eigen land en momenteel is hij op vrije voet. Hij is gewoon een spion van de CIA. Pollari heeft gelijk, maar dat doet er niet toe. De wet op de mensenrechten is geschonden en dat mag niet, zelfs niet als die schending ertoe dient mensenlevens te redden en de veiligheid van de landen te garanderen.</p>
      <p sl="it">Een groot leermeester van mij, de jurist Salvatore Pugliatti, zei dat “de wet vrouwelijk is en dus verkracht kan worden, maar het recht is mannelijk en blijft dus buiten schot”. Wij zijn voor het recht en niet voor de wet.</p>
    </intervention>
    <intervention id="3-046" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, ik ben vanaf het allereerste begin tegen de Tijdelijke Commissie geweest. Het is een duur proces gebleken. We hebben geen bedragen ter beschikking, maar ik schat de kosten op meer dan één miljoen euro. Het was een herhaling van de inspanningen van senator Marty van de Raad van Europa en heeft in wezen niks nieuws opgeleverd dat niet reeds algemeen bekend was. Helaas kunnen de linkse en liberale fracties geen kans voorbij laten gaan om uit te halen naar de NAVO en de Verenigde Staten, die, ondanks het feit dat er fouten werden gemaakt, een democratie blijven die deelt in de Europese gemeenschappelijke waarden en onze bondgenoot is in de strijd tegen het wereldwijd terrorisme.</p>
      <p sl="en">Het verslag-Fava bevat veel beweringen en beschuldigingen, maar weinig overtuigend bewijs. Er zijn wellicht onvermijdelijk fouten gemaakt en uitwassen geweest, maar voor zover ik weet was er geen systematisch Amerikaans beleid voor buitengewone overdrachten om ontvoerde personen illegaal te folteren in derde landen, of enig bewijs voor het bestaan van gevangenenkampen van de CIA in Roemenië of Polen. Waar bewijs bestaat voor wandaden, zoals in Italië, zijn de nationale strafrechtsstelsels in werking getreden en begonnen met gerechtelijke vervolgingen. Eenvoudige overdrachten van illegale strijdende terreurverdachten op Europees grondgebied zijn aangetoond, maar zijn volgens het internationaal recht niet noodzakelijkerwijs illegaal als er geen sprake is van foltering, en diplomatieke garanties aan de lidstaten bieden wel degelijk bescherming bij uitleveringen aan derde landen.</p>
      <p sl="en">Daarnaast tracht het verslag de bevoegdheden van het Europees Parlement uit te breiden naar gebieden als veiligheid en de bestrijding van terrorisme, die eigenlijk eerder tot de taken van de nationale parlementen en regeringen behoren. Ik ben het met name niet eens met het verzoek aan de Britse regering om de consulaire bescherming uit te breiden tot voormalige inwoners van het Verenigd Koninkrijk die niet de moeite hebben genomen om staatsburger te worden, maar in plaats daarvan ervoor hebben gekozen om naar gevaarlijke gebieden te reizen. Dit is in strijd met alle traditionele rechten en plichten van het staatsburgerschap van onze lidstaten. Tot besluit: verzoeken tot sancties op basis van artikel 6 en artikel 7 tegen lidstaten zijn naar mijn mening volstrekt onaanvaardbaar.</p>
    </intervention>
    <intervention id="3-047" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, ik wil de heer Fava en de heer Coelho hartelijk danken voor hun voortreffelijke werk. Er is aangetoond dat Amerikaanse diensten een aantal mensen van Europees grondgebied hebben ontvoerd, en dat was in mijn ogen zonder meer onwettig. Er is niet zoveel boven water gekomen als sommigen wellicht hadden verwacht, maar dat ligt aan de rookgordijnen die niet alleen de Verenigde Staten hebben gelegd, maar ook veel Europese regeringen. Zoals ik ook vandaag weer hoor, vinden sommige afgevaardigden het belangrijker om de rookmachine in gang te zetten dan de feiten te achterhalen.</p>
      <p sl="de">Wat mijn eigen land, Oostenrijk, betreft meldt het verslag ‘slechts’ de ontvoering van niet-Oostenrijkers buiten Oostenrijks grondgebied. Het gaat hier echter niet om de rechten van staatsburgers, maar om de rechten van de mens! Want als mensen worden ontvoerd en worden overgedragen aan ‘justitiële autoriteiten’ waarvan bekend is dat zij gebruikmaken van folteringen, voor een deel zelfs op grote schaal, dan is het schandalig dat Europese regeringen niet ingrijpen en ervoor zorgen dat er recht geschiedt. Hierbij doet het er niet toe of het al dan niet om staatsburgers gaat. Het gaat hoe dan ook om mensen die legaal in Europese landen verblijven.</p>
      <p sl="de">Ik vind het verder bijzonder problematisch dat een aantal regeringen simpelweg niet heeft gereageerd en een aantal nationale parlementen hun verantwoordelijkheid niet serieus heeft genomen om tot op de bodem uit te zoeken wat er is gebeurd. Ik ben van mening dat wij als Europees Parlement juist hebben gehandeld door deze Tijdelijke Commissie in te stellen. Want daarmee laten wij duidelijk zien dat het Europees Parlement zich inzet voor de mensenrechten en voor de regels die een noodzakelijke voorwaarde vormen voor de daadwerkelijke erkenning en tenuitvoerlegging van de mensenrechten in Europa. Dat was de zin van deze commissie, en dat is de conclusie van dit eindverslag.</p>
      <a text="(Applaus)"/>
    </intervention>
    <intervention id="3-048" speaker_id="4274" name="Olle Schmidt" is_mep="True" mode="spoken">
      <p sl="sv">Mijnheer de Voorzitter, de CIA-commissie was géén rechtbank, en het verslag is géén aanval op de Verenigde Staten of anti-Amerikaans. Wie dat zegt, heeft ongelijk, ook Charles Tannock. Teveel collega’s blijken bereid te zijn om hun ogen en oren te sluiten voor de gewelddaden die zijn gepleegd. Teveel toevalligheden, aanwijzingen en regelrechte bewijzen tonen aan dat er in de strijd tegen het terrorisme herhaaldelijk inbreuken op fundamentele mensenrechten zijn gepleegd, en dat op Europees grondgebied. Degenen die dat ontkennen, moeten het tegendeel bewijzen.</p>
      <p sl="sv">In mijn eigen land Zweden weten we wat er is gebeurd. Twee Egyptenaren zijn uit ons land ontvoerd met behulp van de CIA en de Zweedse regering. De kritiek op Zweden is volkomen terecht en moet niet worden afgezwakt, zoals Inger Segelström voorstelt.</p>
      <p sl="sv">Laten we hiervan leren voor de toekomst en de EU meer mogelijkheden geven om zich in te spannen voor de menselijke waardigheid, overeenkomstig de artikelen 6 en 7 van het Verdrag. Het terrorisme moet worden bestreden, maar dan wel met de middelen van de rechtsstaat.</p>
    </intervention>
    <intervention id="3-049" speaker_id="4278" name="Ewa Klamt" is_mep="True" mode="spoken">
      <p sl="de">Mijnheer de Voorzitter, dames en heren, na een jaar van hoorzittingen en vragen zetten we vandaag een punt achter het werk van de Tijdelijke Commissie CIA. Voor de Fractie van de Europese Volkspartij (Christen-democraten) en Europese Democraten zal van cruciaal belang zijn of er vandaag op basis van feiten en bewijzen over dit verslag wordt gestemd, of op basis van vermoedens en insinuaties.</p>
      <p sl="de">Daarom zullen wij als Fractie van de Europese Volkspartij (Christen-democraten) en Europese Democraten niet voor het verslag kunnen stemmen als het blijft verwijzen naar zaken die niet onder ons mandaat vallen, als het verslag een onevenwichtige visie blijft geven op individuele lidstaten, als het zich te buiten blijft gaan aan ongegronde veronderstellingen, generalisaties en tendentieuze insinuaties, als het blijft eisen dat er buitenproportionele actie wordt ondernomen tegen een van de lidstaten, bijvoorbeeld de opschorting van het stemrecht van een lidstaat in de Raad, en als het, tot slot, de activiteiten van geheime diensten als crimineel afschildert.</p>
      <p sl="de">Ik wil duidelijk zijn: wij kunnen in grote lijnen leven met het oorspronkelijke verslag van de heer Fava. Als wij dat in de stemming van vandaag kunnen terugkrijgen, als de heer Fava de amendementen aanvaardt die wij hebben ingediend in het belang van de objectiviteit en de duidelijkheid, dan kunnen wij als Europees Parlement vandaag met een brede meerderheid tot een evenwichtig eindresultaat komen, tot een resultaat waarmee wij ons duidelijk uitspreken voor de rechtsstaat, voor de bescherming van onze grondrechten en fundamentele vrijheden, maar ook tot een resultaat waarmee we laten zien dat we onze verantwoordelijkheid hebben genomen voor een objectief onderzoek.</p>
      <p sl="de">Ik wil echter ook hierin duidelijk zijn: wij zullen niet kunnen instemmen met het verslag als de rapporteur onze belangrijkste amendementen naast zich neerlegt.</p>
    </intervention>
    <intervention id="3-050" speaker_id="4334" name="Elena Valenciano Martínez-Orozco" is_mep="True" mode="spoken">
      <p sl="es">Wat is gebeurd, is uitermate ernstig, en dat mogen we niet onder stoelen of banken steken. De politiek verantwoordelijken in de lidstaten en de Europese Unie moeten onderzoek doen, opheldering verschaffen en de burgers uitleggen wat de verantwoordelijkheid is van alle betrokkenen.</p>
      <p sl="es">De illegale vluchten van de CIA op zich waren volstrekt onwettig, maar ze vormden slechts een instrument in een wreed, volkomen illegaal systeem van aanhoudingen, ondervragingen, martelingen en verdwijningen. Ontkennen heeft geen zin. Er zijn meer dan voldoende aanwijzingen en bewijzen voor een politiek oordeel, voor een oordeel waarmee de enorme operatie van de regering Bush, in meer of mindere mate gesteund door enkele Europese leiders, onvoorwaardelijk wordt veroordeeld.</p>
      <p sl="es">Mijnheer de Voorzitter, wat is hypocrieter dan hier in het Parlement Guantánamo te veroordelen en aan te dringen op sluiting ervan, en tegelijkertijd politiefunctionarissen te sturen om gevangenen daar te ondervragen? De strijd tegen het terrorisme zal een van de prioriteiten van de Europese Unie blijven, en we zullen zo veel mogelijk moeten samenwerken met onze Amerikaanse bondgenoten, maar dat kan alleen in een context van wederzijds vertrouwen en volledige eerbiediging van de rechtsregels.</p>
      <p sl="es">Dit Parlement moet vandaag een heldere boodschap uitdragen. Wat betreft marteling, aanhoudingen zonder waarborgen, vervolging en concentratiekampen heeft Europa zijn lesje geleerd. Op basis van die pijnlijke ervaringen hebben we democratische regels en internationaal recht geschapen, en die verworvenheden geven we niet op, ook niet in naam van de mondiale veiligheid. Mijnheer de Voorzitter, vandaag gaat het niet om de geloofwaardigheid van de regering Bush, waarvan de antiterrorismestrategie al is mislukt, maar om die van ons: onze geloofwaardigheid staat op het spel.</p>
    </intervention>
    <intervention id="3-051" speaker_id="28262" name="Henrik Lax" is_mep="True" mode="spoken">
      <p sl="sv">Mijnheer de Voorzitter, collega’s, de commissie is er zeer goed in geslaagd om te reconstrueren wat de CIA met actieve of passieve medewerking van de lidstaten heeft uitgevoerd op het grondgebied van de EU. We weten bijvoorbeeld dat één bepaald vliegtuig 99 vluchten heeft uitgevoerd tussen Frankfurt en Asjchabad in het totalitaire Turkmenistan. Ook Afghanistan, Azerbeidzjan, Egypte, Jordanië en Libië waren belangrijke bestemmingen. President Bush heeft erkend dat er geheime gevangenissen buiten de Verenigde Staten waren.</p>
      <p sl="sv">In de lidstaten vindt een gewetensvolle analyse plaats met intern onderzoek. Wat een jaar geleden slechts vage aanduidingen waren, heeft nu scherpe contouren gekregen. Dat is een grote vooruitgang. Als we er niet in slagen het terrorisme met wettige middelen te bestrijden, kunnen we ook geen voorbeeld stellen voor anderen. Dat is belangrijk. We moeten een beter evenwicht bereiken tussen de eisen die de samenleving aan veiligheid stelt en de rechten van het individu. De strijd tegen het terrorisme kan niet worden gewonnen dor de bescherming van de mensenrechten op te offeren, iets waar de terroristen op uit zijn.</p>
    </intervention>
    <intervention id="3-052" speaker_id="23730" name="Panayiotis Demetriou" is_mep="True" mode="spoken">
      <p sl="el">Mijnheer de Voorzitter, geachte collega’s, de Verenigde Staten van Amerika zijn als land een grote vriend van Europa, van de Europese Unie en van elke lidstaat.</p>
      <p sl="el">Dit grote land is het doelwit van het internationaal terrorisme, en het is niet meer dan normaal dat het ook de spil is in de strijd tegen het terrorisme. Het maakt fouten en onze kritiek heeft betrekking op die fouten. Deze kritiek betekent niet dat wij niet aan de zijde van de VS staan in hun pogingen om het terrorisme te bestrijden. Het is een fout te denken dat elke kritiek op de activiteiten van de CIA ingegeven is door anti-Amerikanisme, maar het zou een nog grotere fout zijn indien het Europees Parlement, teneinde elk misverstand in verband met eventueel anti-Amerikanisme te vermijden, zijn ogen zou sluiten voor schendingen van de mensenrechten, voor de schending van het internationaal recht en van de beginselen en waarden waar de Europese Unie voor bestaat.</p>
      <p sl="el">Wat in de commissie is gezegd, is gebeurd. Er zijn feiten. Er is Guantánamo. Er zijn 'extraordinary renditions'. Er zijn illegale gevangennemingen. Zijn dat geen schendingen van de mensenrechten? Wat wilt u nog meer? Dat de Europese Unie zegt: “Aangezien het doel de middelen heiligt, aanvaarden wij deze schendingen”? Nee, aan dat standpunt werken wij niet mee.</p>
      <p sl="el">Het verslag van de heer Fava bevat conclusies die zijn gebaseerd op feiten. Er staan echter ook onnauwkeurigheden in en conclusies die niet geheel door de feiten worden gestaafd. Dat betekent echter niet dat het verslag het probleem niet in zijn juiste dimensie zou plaatsen. Daarom ben ik van plan om voor het verslag te stemmen, als de heer Fava en de anderen instemmen met de fundamentele amendementen.</p>
    </intervention>
    <intervention id="3-053" speaker_id="28306" name="Ana Maria Gomes" is_mep="True" mode="spoken">
      <p sl="pt">Ik feliciteer de heer Fava met zijn verslag, waarmee de eer van het Parlement en de geloofwaardigheid van Europa worden gered, terwijl zovele machthebbers en politici deze beginselen overboord zetten onder het voorwendsel dat zij niets gezien hebben, niets weten en de bondgenoten alleen maar geholpen hebben in de strijd tegen het terrorisme.</p>
      <p sl="pt">Het verslag omvat een uitvoerige beschrijving van het gebrek aan controle op de Europese luchthavens. Hierdoor kon de CIA een vloot van particuliere vliegtuigen inzetten om uitvoering te geven aan wat omschreven wordt als het programma voor 'buitengewone overdracht’. Uit het verslag blijkt dat voor het illegale vervoer van gevangenen, in elk geval naar Guantánamo, ook militaire vliegtuigen van de Verenigde Staten zijn gebruikt en dat deze vliegtuigen tussenlandingen hebben gemaakt op Europees grondgebied, namelijk op luchthavens en militaire bases waar bepaalde installaties hebben dienstgedaan als tijdelijke detentiecentra onder het mom van operaties zoals 'Enduring Freedom'.</p>
      <p sl="pt">De Europese regeringen die dat vervoer, al dan niet met hun medeweten, hebben toegelaten, hebben niet alleen de veiligheid van hun landen en van Europa in gevaar gebracht en de bevoegdheden van de diensten belast met het waarborgen van die veiligheid ondermijnd, maar zij hebben tevens de goede naam van de Europese militaire instellingen bezoedeld, aangezien zij hen, objectief gezien, medeplichtig hebben gemaakt wegens opzet of nalatigheid. Uit het verslag blijkt tevens dat bepaalde Europese regeringen - onder meer die van Portugal - ook later nog, toen de Tijdelijke Commissie van het Europees Parlement reeds was ingesteld, niet de nodige controle hebben uitgeoefend en vluchten hebben toegelaten naar Guantánamo, een allesbehalve geheime illegale gevangenis. Bovendien hebben zij alles in het werk gesteld om deze operaties voor de nationale parlementen en het Europees Parlement verborgen te houden. Hiermee hebben zij zeker geen bijdrage geleverd aan de strijd tegen het terrorisme, want dergelijke praktijken zullen ons nooit in de gelegenheid stellen om de echte terroristen voor het gerecht te brengen.</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-054" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Mijnheer de Voorzitter, het verslag toont aan hoe broos de basis is voor democratie en de eerbiediging van de mensenrechten in de landen van de Europese Unie. De EU-landen kunnen hun handen niet in onschuld wassen voor illegale acties in de strijd tegen het terrorisme en alleen de regering-Bush de schuld geven van de excessen en mensenrechtenschendingen. De Verenigde Staten van Amerika zouden hiertoe nooit in staat zijn geweest, als een aantal andere landen niet stilzwijgend had ingestemd met de illegale acties en deze had ondersteund of zelfs direct betrokken was geweest bij de mondiale aspecten ervan. De EU-landen spelen hierbij een cruciale rol. Zij kunnen niet zeggen dat zij niet verantwoordelijk zijn voor hun grondgebied, hun luchtruim en de veiligheid van de mensen op hun grondgebied.</p>
      <p sl="fi">Kortom, de strijd tegen het terrorisme kan niet gewonnen worden door de mensenrechten vaarwel te zeggen. Tot slot wil ik zeggen dat wij in de Tweede Wereldoorlog verbonden waren door een gemeenschappelijke opvatting over mensenrechten, die zich over de Atlantische Oceaan uitstrekte. Wat is daarmee gebeurd? Bestaat zoiets nog?</p>
    </intervention>
    <intervention id="3-055" speaker_id="28463" name="Frieda Brepoels" is_mep="True" mode="spoken">
      <p sl="nl">Voorzitter, dit verslag zet voorlopig een punt achter een jaar intensief werk in de schoot van de Tijdelijke Commissie CIA en ik wil zowel rapporteur Fava als onze voorzitter Coelho van harte danken voor hun inzet en vooral ook voor hun geduld. Niet iedereen was immers gelukkig met de oprichting van de commissie, omdat het inderdaad geen echte onderzoekscommissie betrof met gerechtelijke bevoegdheden, en omdat er in de Raad van Europa al onderzoek was gestart naar mogelijke schendingen van mensenrechten. Maar vandaag zullen zowel voor- als tegenstanders moeten toegeven dat die onderzoekscommissie wel degelijk zinnig werk heeft verricht. Keiharde bewijslast kon natuurlijk niet verwacht worden en is er ook niet altijd gekomen, maar wel veel feitelijke elementen. Vele getuigenissen en werkbezoeken hebben een systeem blootgelegd waaruit rustig mag besloten worden dat verschillende Europese lidstaten wel degelijk op de hoogte waren van illegale praktijken en dat andere geen weet hadden van wat er zich op hun grondgebied heeft afgespeeld. Beide vaststellingen zijn voor mij even pijnlijk. Het verschil in visie tussen Europa en de Verenigde Staten over de wijze waarop een evenwicht dient nagestreefd tussen de strijd tegen het terrorisme en de eerbiediging van de fundamentele grond- en mensenrechten kwam wel heel concreet bloot te liggen. Niet toevallig valt deze bespreking ook samen met en lopen ook de conclusies gelijk met de conclusies omtrent de SWIFT-affaire en de discussie tussen de EU en de Verenigde Staten inzake het doorgeven van passagiersgegevens. Eén kanttekening wil ik hier toch maken: ofschoon we allen dezelfde feiten hebben onderzocht en dezelfde getuigenissen hebben gehoord, lopen de conclusies nogal eens uit elkaar en wordt de discussie soms te veel gevoerd op basis van ideologische motieven of uitgaande van nationale belangen. Toch hoop ik dat het Europees Parlement deze middag bij de stemming verenigd is en een duidelijk signaal zal geven, want op de bescherming van grond- en mensenrechten valt niets af te dingen.</p>
    </intervention>
    <intervention id="3-056" speaker_id="22097" name="Véronique De Keyser" is_mep="True" mode="spoken">
      <p sl="fr">Mijnheer de Voorzitter, ik steun dit verslag. Het is een moedig verslag waarin praktijken aan de kaak worden gesteld die de mensenrechten schofferen. Slechts weinig Europese landen zijn gespaard. Hoe staat het met België?</p>
      <p sl="fr">Hebben CIA-vliegtuigen het Belgische luchtruim doorkruist met gevangenen aan boord? De conclusies van het Belgische onderzoek hiernaar waren negatief, maar daarbij werd toegegeven dat de autoriteiten niet bevoegd waren om de passagiers van transitvluchten te controleren. Er zal dus altijd twijfel blijven bestaan, zoals ook in andere landen.</p>
      <p sl="fr">Het comité van de Belgische Senaat dat het onderzoek uitvoerde, heeft de incidenten waarmee zij in het begin van zijn onderzoek te maken kreeg, met name de terughoudendheid van de geheime diensten, uitvoerig beschreven. De voorzitter van de Senaat, Anne-Marie Lizin, heeft hier ook geen geheim van gemaakt toen ze een verklaring kwam afleggen ten overstaan van het Europees Parlement.</p>
      <p sl="fr">De Senaat heeft de conclusies van het onderzoek in juni 2006 goedgekeurd en openbaar gemaakt. Men kan dus van alles zeggen over België, dat het een ingewikkeld land is, dat Vlamingen en Walen er beter aan zouden doen naar elkaar te luisteren en dat we stomme grappen uithalen op televisie, maar niet dat het geen grote democratie is die de transparantie hoog houdt. We hebben onszelf aan een kritisch onderzoek onderworpen en ik zou willen dat dat in dit verslag ten minste werd erkend.</p>
    </intervention>
    <intervention id="3-057" speaker_id="37324" name="Adina-Ioana Vălean" is_mep="True" mode="spoken">
      <p sl="en">Mijnheer de Voorzitter, het evenwicht tussen de waarborging van de fundamentele waarden en de behoefte aan veiligheid heeft sinds 2001 ingrijpende wijzigingen ondergaan.</p>
      <p sl="en">Ik zie dit verslag als een gelegenheid voor de lidstaten om eens goed naar zichzelf te kijken en het feit te erkennen dat de strijd tegen het terrorisme vaak een rechtvaardiging was voor de aanneming van wetten waarmee inbreuk werd gemaakt op de fundamentele waarden. Er moet dringend een evaluatie komen van alle antiterreurwetgeving. Er moet gezorgd worden voor mechanismen voor gerechtelijk toezicht en streng parlementair toezicht op veiligheidsdiensten in alle lidstaten.</p>
      <p sl="en">In Roemenië, waar momenteel nieuwe wetgeving op het gebied van geheime diensten wordt aangenomen, is het raadzaam om dit wetgevingspakket te bekijken vanuit die specifieke invalshoek. Er worden nieuwe instanties in het leven geroepen die inlichtingen centraliseren om een betere coördinatie van de geheime diensten mogelijk te maken. We moeten voorzichtigheid betrachten en deze centrale instanties onder scherpere parlementaire controle plaatsen. Dit verslag is cruciaal omdat het de nadruk legt op de steeds vaker voorkomende formule ‘veiligheid tot elke prijs’. Het hangt van ons af of wij ons meer kunnen richten op burgerrechten en het vertrouwen van het Europese volk kunnen winnen.</p>
    </intervention>
    <intervention id="3-058" speaker_id="28284" name="Barbara Kudrycka" is_mep="True" mode="spoken">
      <p sl="pl">Mijnheer de Voorzitter, alles wijst erop dat het verslag van de heer Fava niet met eenparigheid van stemmen zal worden aangenomen. Daar heb ik maar één verklaring voor: het verslag bevat meer vermoedens, politieke kanttekeningen en standpunten dan harde feiten en logische conclusies die daaruit voortvloeien. Elk Parlementslid zou zijn steun aan dit verslag geven wanneer het enkel en alleen gebaseerd zou zijn op feiten. Die zouden immers door niemand kunnen worden weerlegd.</p>
      <p sl="pl">Ik heb de indruk dat tijdens de werkzaamheden van de commissie achterliggende politieke bedoelingen de overhand hebben gekregen boven de waarheid, de feiten en het gezond verstand. In het verslag staat dat Polen en de Verenigde Staten een geheime overeenkomst hebben ondertekend op grond waarvan de activiteiten van buitenlandse geheime agenten op Pools grondgebied buiten de jurisdictie van de Poolse gerechtelijke autoriteiten zouden vallen. In dat verband wordt verwezen naar een brief van de Poolse regering aan onze Parlementaire commissie. Het probleem is dat in de brief waarvan sprake is, net het tegenovergestelde wordt beweerd. Ik vraag me bijgevolg af welke bijbedoelingen de commissieleden hadden die dit soort verklaringen in het verslag voorgesteld en gesteund hebben.</p>
      <p sl="pl">Daarnaast hebben de werkzaamheden van de commissie enkele zeer belangrijke en onontbeerlijke conclusies opgeleverd. Ik veronderstel dat iedereen het erover eens is dat veiligheid een fundamentele menselijke behoefte is. Om die veiligheid te garanderen, hebben we nood aan doeltreffende en goed georganiseerde geheime diensten. Aangezien het hun voornaamste taak is om het leven en de gezondheid van de burgers te beschermen, onder andere tegen terrorisme, is het niet enkel gewenst maar ook noodzakelijk dat zij op efficiënte wijze met de geheime diensten van andere landen kunnen samenwerken.</p>
      <p sl="pl">Is het normaal dat de activiteiten van de geheime diensten van EU-lidstaten aan geen enkele vorm van parlementaire of juridische controle worden onderworpen? Het antwoord op deze vraag is negatief. Dat is niet normaal. Het spreekt vanzelf dat we kunnen discussiëren over het toepassingsgebied en de mate van controle. Wanneer geheime diensten hun activiteiten echter zonder enige vorm van controle kunnen uitoefenen, dreigen ze uiteen te vallen in kleinere eenheden en zijn ze geneigd te handelen volgens het principe dat het doel de middelen heiligt. Dit toezicht is buitengewoon belangrijk in landen waar de regering alle macht in handen heeft en tracht de geheime diensten te misbruiken voor de uitvoering van haar eigen plannen, van doelstellingen waar alleen zijzelf van op de hoogte is.</p>
    </intervention>
    <intervention id="3-059" speaker_id="4519" name="Claude Moraes" is_mep="True" mode="spoken">
      <p sl="en">Mijnheer de Voorzitter, welke politieke problemen er ook spelen in dit onderzoek, we hadden bovenal jegens de burgers van Europa de plicht om niet alleen bestaande aantijgingen in verband met overdracht te onderzoeken, maar ook om ervoor te zorgen dat we op dit continent een mensenrechtennorm instellen, niet alleen voor de huidige slachtoffers maar voor alle toekomstige slachtoffers en gemeenschappen die getroffen kunnen worden door overdracht of schendingen van de mensenrechten.</p>
      <p sl="en">De rapporteur, mijn fractie en alle leden in dit Parlement die oprecht begaan zijn met de mensenrechten, hebben buitengewoon hard gewerkt om een evenwichtig en inhoudelijk verslag te presenteren. Het is belangrijk dat de Raad een geloofwaardig verslag onder ogen krijgt. Nu krijgen wij straks de gelegenheid om voor een dergelijk verslag te stemmen, een verslag dat naar mijn mening de brede steun van het hele Parlement verdient.</p>
    </intervention>
    <intervention id="3-060" speaker_id="2307" name="Hubert Pirker" is_mep="True" mode="spoken">
      <p sl="de">Mijnheer de Voorzitter, mijnheer de voorzitter van de Commissie, toen wij de onderzoekscommissie instelden, waren we het erover eens dat het doel moest zijn nieuwe kennis te verwerven, feiten te achterhalen en, indien noodzakelijk, passende maatregelen te nemen, als namelijk mocht blijken dat de mensenrechten waren geschonden. Met zijn 270 amendementen bevat dit verslag echter slechts voor een deel feiten en nieuwe informatie. Voor het andere deel gaat het zich te buiten aan veronderstellingen, beweringen en - net als voorheen - insinuaties. Dat wil de rapporteur, de heer Fava, vast net zomin als ieder ander. Al met al ontstaat de indruk dat de VS in de beklaagdenbank zitten. Daarmee draait het in dit verslag niet meer alleen om degenen die wél in de beklaagdenbank zouden moeten zitten, namelijk de terroristen, en als dat zo is, is dat een politieke fout.</p>
      <p sl="de">Het verslag bevat echter ook feitelijke fouten, bijvoorbeeld ten aanzien van Europol. Beweerd wordt dat Europol met geheime diensten zou hebben samengewerkt en er zouden zelfs Amerikaanse geheimagenten bij Europol hebben gewerkt als verbindingsofficieren. Hoewel de directeur van Europol, de heer Ratzel, in een brief de feiten op een rijtje heeft gezet - dat Europol natuurlijk geen geheime dienst is en dat het geen enkele coördinerende functie kan hebben voor de diensten in Europa - blijft de feitelijk onjuiste weergave opgenomen in het verslag. Dat schaadt de geloofwaardigheid van dit Parlement, en dit moeten we krachtig van de hand wijzen.</p>
      <p sl="de">Als verschillende punten slechts zijn gebaseerd op beweringen of insinuaties die als feiten worden gebracht, en als deze bij de stemming niet uit het verslag worden geschrapt, of als verkeerde voorstellingen van zaken blijven staan, dan biedt dit verslag niet wat het hoort te bieden. Dan dienen we onszelf af te vragen of de 2 miljoen euro die nodig waren voor deze onderzoekscommissie eigenlijk wel terecht is uitgegeven.</p>
    </intervention>
    <intervention id="3-061" speaker_id="28129" name="Inger Segelström" is_mep="True" mode="spoken">
      <p sl="sv">Mijnheer de Voorzitter, Amnesty International heeft de methode van de CIA ‘marteling op contractbasis’ genoemd. Dat is precies wat het is. We hebben bewijzen verzameld van volstrekt onaanvaardbare vluchten, kidnapping, ontvoeringen en uitwijzingen. In het geval van Zweden gaat het om de uitwijzing van twee Egyptenaren na een regeringsbesluit over asiel, en om de gebeurtenissen op het vliegveld Bromma bij de tenuitvoerlegging van de uitwijzing. Daarbij ging de CIA te ver en schond de gemeenschappelijke regels waar Zweden zich zowel nationaal als in de EU en de VN achter heeft geschaard.</p>
      <p sl="sv">Tot mijn vreugde zijn we het erover eens dat diplomatieke beloftes niet kunnen worden gebruikt als garanties in geval van uitwijzingen naar derde landen, en dat een vreemde macht geen uitvoeringsbesluiten mag nemen zonder dat de nationale politie daar de volledige verantwoordelijkheid voor draagt, zelfs al gaat het om verdenking van terrorisme. Bovendien moeten de slachtoffers worden gerehabiliteerd en schadevergoeding krijgen.</p>
      <p sl="sv">Waar ik mij zorgen over maak, is dat de PPE-DE-Fracties eventueel haar in de CIA-commissie ingenomen houding handhaaft en tegen het verslag stemt. In mijn land is het namelijk heel belangrijk dat de Zweedse conservatieve leden voor het verslag stemmen, zodat we het erover eens kunnen worden dat dit niet opnieuw mag gebeuren en dat terrorisme weliswaar moet worden bestreden, maar niet door middel van schending van mensenrechten.</p>
    </intervention>
    <intervention id="3-062" speaker_id="28348" name="Josef Zieleniec" is_mep="True" mode="spoken">
      <p sl="cs">Dank u, mijnheer de Voorzitter. Zeven maanden geleden heb ik de hoop geuit dat het definitieve verslag van de tijdelijke onderzoekscommissie evenwichtiger zou uitvallen dan de toenmalige versie. Ik moet vandaag vaststellen dat dit helaas niet het geval is.</p>
      <p sl="cs">Dit verslag, dat een belangrijk signaal is aan de Europese volkeren en aan onze bondgenoten, husselt feiten met vermoedens, belicht onderzoeksresultaten uiterst selectief, beoordeelt sommige landen op basis van hun samenwerkingsbereidheid met de onderzoekscommissie, in plaats van op hun daden en ventileert een hele reeks beschuldigingen waarvoor nauwelijks bewijzen worden aangedragen. Gelet op de beperkte bevoegdheden van de commissie was het uiteraard niet altijd mogelijk de beweringen hard te maken.</p>
      <p sl="cs">Des te bedroevender is het dat wij de enige ambitie die in deze omstandigheden kans van slagen had, hebben laten varen, namelijk het vastleggen van een kader waarbinnen het terrorisme effectief bestreden kan worden zonder dat de mensenrechten in het gedrang komen. Met een dergelijk concreet voorstel hadden wij herhaling van in het verleden gemaakte fouten kunnen voorkomen.</p>
      <p sl="cs">Mijnheer de Voorzitter, de veiligheid van de burgers is de eerste verantwoordelijkheid van welke regering dan ook. Helaas is het zo dat wanneer het leger of de geheime dienst wordt ingezet in uitzonderlijke situaties, excessen zich soms voordoen. Wij weten nu dat dit na 11 september het geval is geweest. Het is van het allergrootste belang deze uitwassen te veroordelen. Ik meen echter dat de commissie een grote fout begaat door welbewust de indruk te wekken dat deze excessen structureel waren en dus niet op zich stonden, en dit ondanks het feit dat er niet het minste bewijs is voor deze zienswijze.</p>
      <p sl="cs">Er zijn collega’s die deze bezwaren afdoen met het argument dat het hier een politiek verslag betreft en zeker geen juridische stuk. Ik zou er wat dat betreft op willen wijzen dat wij het aan onze kiezers en aan het Parlement verplicht zijn om op een evenwichtige en objectieve wijze verslag uit te brengen.</p>
      <p sl="cs">Geachte collega’s, ik ben ervan overtuigd dat wij door dit verslag goed te keuren de geloofwaardigheid van het Parlement op het spel zetten. Dank u.</p>
    </intervention>
    <intervention id="3-063" speaker_id="33990" name="Adrian Severin" is_mep="True" mode="spoken">
      <p sl="en">Mijnheer de Voorzitter, de grootste verdienste van het verslag-Fava is dat het helderheid verschaft over onze waarden en onze zwakke punten. De belangrijkste boodschap die van het verslag uitgaat, is dat veiligheid niet ten koste mag gaan van mensenrechten. Bovendien bestaat er geen contradictie tussen het verdedigen van de veiligheid en het verdedigen van de mensenrechten. Sterker nog, we kunnen onze veiligheid alleen versterken als we onze fundamentele waarden respecteren. De terroristen willen onze waarden ondermijnen en ons dwingen onze levenswijze op te geven. We kunnen hen verslaan juist door onze waarden te verdedigen en te weigeren die op te geven.</p>
      <p sl="en">Er kon niet ondubbelzinnig worden aangetoond dat er in specifieke landen bepaalde schendingen van mensenrechten plaatsvonden met de medewerking van specifieke regeringen of specifieke functionarissen. Het lijdt echter geen twijfel dat er onacceptabele daden hebben kunnen plaatsvinden zonder dat de betrokken nationale instanties er iets van merkten, zonder dat het publieke geweten werd geschokt of weerstand werd geboden door de lidstaten van de Europese Unie, omdat die klaarblijkelijk niet in staat waren om weerstand te bieden. Aldus bracht het verslag ons tot de conclusie dat we beter moeten gaan samenwerken als het gaat om inlichtingen en om rechtstreeks optreden tegen terroristen, dat wij ons vermogen om veiligheidsproblemen aan te pakken moeten vergroten zonder ons vermogen om de mensenrechten te respecteren en te propageren aan kracht te laten inboeten.</p>
      <p sl="en">Wij moeten meer gezamenlijke inspanningen van educatieve aard ondernemen om algemeen respect voor mensenrechten te wekken en politieke leiders ertoe aan te moedigen een beter evenwicht tussen waarden en Realpolitik te vinden. Er is een grotere onderlinge politieke solidariteit tussen de lidstaten nodig om hen minder kwetsbaar te maken voor de druk die uitgaat van de politieke spelers die in de kracht van geweld geloven. Er is een gemeenschappelijk buitenlands en veiligheidsbeleid nodig dat ons tegelijkertijd in staat stelt de terroristen af te schrikken en onze waarden wereldwijd te propageren. Er is een transnationale democratie nodig waarin het juiste evenwicht kan worden gevonden tussen effectieve veiligheidsdiensten en algemeen toezicht op hun activiteiten. Kortom, Europa als geheel moet een grotere rol gaan spelen.</p>
    </intervention>
    <intervention id="3-064" speaker_id="1289" name="Proinsias De Rossa" is_mep="True" mode="spoken">
      <p sl="en">Mijnheer de Voorzitter, ik wil de heer Fava danken voor zijn uitstekend verslag en zijn ijver en zorgzaamheid om eerlijk en evenwichtig te zijn. Het is de verantwoordelijkheid van alle 785 leden van dit Parlement om aan te tonen dat onze gehechtheid aan de mensenrechten volgens het Verdrag niet alleen gebakken lucht is.</p>
      <p sl="en">We hebben vastgesteld dat de autoriteiten van sommige lidstaten - waaronder helaas ook Ierland - medeplichtig zijn aan de schending van de mensenrechten. Als we hun niet luid en duidelijk zeggen dat het afgelopen moet zijn, zullen onze burgers denken dat ze er alleen voor staan, en dat zou desastreus zijn voor de cohesie en, sterker nog, voor de toekomst van onze democratieën.</p>
      <p sl="en">We hebben het niet over zaken uit een grijs verleden, noch is er gebrek aan bewijs. We hebben rechtstreeks van president Bush gehoord dat hij zal doorgaan met buitengewone overdrachten en geheime detentiecentra. De lidstaten, de Commissie en de Raad zijn verplicht om onze meer dan honderd aanbevelingen over te nemen en de hele waarheid boven tafel te brengen, foltering en schending van de mensenrechten te voorkomen en ervoor te zorgen dat onze inlichtingendiensten verantwoording afleggen aan onze parlementen. Om terrorisme succesvol te bestrijden, moeten we onze democratische en humanitaire waarden verdedigen, en ze niet opgeven omdat ze te duur zouden zijn of te veel problemen met zich mee zouden brengen. Anders geven we toe aan hen die diezelfde waarden willen vernietigen.</p>
      <p sl="en">Ten slotte wil ik er bij de leden van dit Parlement vooral op aandringen amendement 38 van de UEN-Fractie te verwerpen, dat de fictie de wereld in wil helpen dat een achterhaald Verdrag van Chicago hier het probleem zou zijn. Echter, het probleem is dat de lidstaten het Verdrag van Chicago niet daadwerkelijk ten uitvoer leggen.</p>
    </intervention>
    <intervention id="3-065" speaker_id="23707" name="Libor Rouček" is_mep="True" mode="spoken">
      <p sl="cs">Dames en heren, ik wil, met uw toestemming, ingaan op het argument van de rechtervleugel van dit Parlement dat het verslag van Claudio Fava in handen van Europees links een stok zou zijn om de Verenigde Staten van Amerika mee te slaan.</p>
      <p sl="cs">Ik ben het daar absoluut niet mee eens. Het maatschappelijk en politiek bestel van Europa en de Verenigde Staten is gegrondvest op gemeenschappelijke waarden, zoals de fundamentele burger- en mensenrechten, de democratie en de rechtstaat. Tot deze democratische waarden behoort ook de deling van de macht en het toezicht op die macht door onder andere de parlementen. Het Europees Parlement vervult deze taak binnen het kader van zijn bevoegdheden.</p>
      <p sl="cs">De strijd tegen het terrorisme is een van de grootste uitdagingen van onze tijd. Wij kunnen dit kwaad alleen overwinnen als Europa en de Verenigde Staten gezamenlijk optreden, met, uiteraard, ondersteuning van de veiligheidsdiensten. Daarbij mogen wij echter niet afwijken van onze gemeenschappelijke, transatlantische, democratische uitgangspunten en waarden. Doen wij dat wel, dan bereiken de terroristen hun doel. Dan slagen zij erin ons democratisch bestel te breken, zowel in Europa als in de Verenigde Staten.</p>
    </intervention>
    <intervention id="3-066" speaker_id="23868" name="Monika Beňová" is_mep="True" mode="spoken">
      <p sl="sk">De individuele presentaties hebben al veel belangrijke informatie opgeleverd. Het Europese beleid ter bescherming van de mensenrechten en de vrijheden is zowel in moreel als ethisch opzicht een zware klap toegediend, vanwege de onwil van de al langer zittende vertegenwoordigers van de betrokken staten en van de Raad om onze commissie de relevante informatie ter beschikking te stellen, en ze zijn dan ook collectief verantwoordelijk voor deze teleurstelling zonder weerga, die niet alleen het vertrouwen van het publiek, maar ook de politieke en morele geloofwaardigheid van de Unie ondermijnt.</p>
      <p sl="sk">Wat gezien de bekendgemaakte feiten vooral opvalt, is de houding van Javier Solana, die in deze uiterst belangrijke kwestie de kop in het politieke zand van zijn eigen belangen en ambities heeft gestoken met zijn ik-weet-van-niets aanpak. De heer Solana heeft in zijn hoedanigheid van onze hoogste vertegenwoordiger voor het buitenlands beleid duidelijk niet aan onze verwachtingen voldaan. Op 2 mei 2006 hield hij de commissie voor nergens van te weten en niet over informatie te beschikken die helderheid zou kunnen scheppen in deze nog niet eerder vertoonde situatie. De volgende vraag is dus volkomen terecht: wie heeft er gefaald? Was het de heer Solana zelf? Was het zijn ambtelijk apparaat? Of was het een systeem dat het toedekken van mensenrechtenschendingen gemakkelijker maakt? Wat het antwoord ook is, in dit bijzondere geval moet de heer Solana uiteindelijk zijn persoonlijke verantwoordelijkheid nemen.</p>
    </intervention>
    <intervention id="3-067" speaker_id="23806" name="Gyula Hegyi" is_mep="True" mode="spoken">
      <p sl="hu">De Hongaren en de Hongaarse regering kunnen er trots op zijn dat ze niet betrokken zijn geraakt bij de illegale acties van de CIA in Europa. Tussen de landen die wel hebben samengewerkt, vinden we zowel zogeheten ‘oude’ als ‘nieuwe’ lidstaten, maar gelukkig hebben de meeste nieuwe lidstaten part noch deel gehad aan deze schandelijke acties. Hieruit blijkt maar weer eens dat zo’n onderscheid politiek gezien steeds minder hout snijdt.</p>
      <p sl="hu">De strijd tegen het terrorisme is onze gemene zaak en verantwoordelijkheid. We bestrijden terrorisme juist om onze democratische samenleving, de wetten en gewoonten van de rechtsstaat te verdedigen. Als we deze waarden opgeven, komen we moreel gezien op een gevaarlijk hellend vlak terecht.</p>
      <p sl="hu">De Verenigde Staten zijn een belangrijke bondgenoot, maar net zoals wij de lokale wetgeving op Amerikaanse bodem volledig moeten respecteren, mogen wij van de Amerikaanse autoriteiten hetzelfde verwachten in Europa.</p>
      <p sl="hu">Ik sta positief tegenover het verslag van de Tijdelijke Commissie verondersteld gebruik door de CIA van Europese landen voor het vervoer en illegaal vasthouden van gevangenen, en ben er in het bijzonder verheugd over dat het verslag ook wordt gesteund door Amnesty International. In de nadagen van het communisme was ik een van de oprichters van de Hongaarse afdeling van Amnesty International, en sindsdien heb ik hun activiteiten met grote belangstelling gevolgd. Ik ben blij dat ik het ook op dit punt met hen eens ben.</p>
    </intervention>
    <intervention id="3-068" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">Mijnheer de Voorzitter, op grond van artikel 145 van het Reglement vraag ik het woord vanwege een persoonlijk feit. Ik vind het spijtig dat de heer Alvaro, die naar mij heeft verwezen, niet aanwezig is.</p>
      <p sl="es">Ik wil maar drie dingen zeggen. Ten eerste, mijnheer de Voorzitter, ben ik altijd in alle bescheidenheid bereid om te leren, maar ik ben niet bereid me de les te laten lezen.</p>
      <p sl="es">Ten tweede, mijnheer de Voorzitter, meen ik oprecht dat het presenteren van een persoonlijke mening als een feit, van een persoonlijk oordeel als absolute waarheid, een van de ergste vormen van misleiding is.</p>
      <p sl="es">En ten derde, mijnheer de Voorzitter, een echte liberaal dogmatiseert niet en respecteert andermans mening; in een debat is het even legitiem om vóór of tegen te zijn, of je te onthouden.</p>
    </intervention>
    <intervention id="3-069" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . - Mijnheer de Voorzitter, dames en heren, geachte afgevaardigden, u hebt in dit debat uw mening gegeven over de talloze conclusies van het verslag van de Tijdelijke Commissie verondersteld gebruik door de CIA van Europese landen voor het vervoer en illegaal vasthouden van gevangenen. Hoewel uw bijdragen zeer divers waren, kan ik me niet aan de indruk onttrekken dat de grote meerderheid van het Europees Parlement achter ons uitgangspunt staat, namelijk dat de oorlog tegen het terrorisme noodzakelijk en gerechtvaardigd is, maar dat het doel niet de middelen heiligt. Of, anders gezegd, dat deze strijd alleen kan worden gewonnen als de middelen legaal zijn.</p>
      <p sl="de">De laatste spreker richtte zich opnieuw tot de Raad met het verzoek om tot actie over te gaan, maar zoals ik al aan het begin van dit debat zei, heeft de Raad zelf geen bevoegdheden op dit terrein. Ik moet de beschuldigingen dan ook van de hand wijzen die een van de laatste sprekers uitte aan het adres van de heer Solana, want deze heeft in deze kwestie zoveel samenwerking aangeboden als hij maar kon.</p>
      <p sl="de">Er is echter iets anders uit het debat naar voren gekomen, namelijk dat er talrijke initiatieven zijn genomen in de lidstaten, voornamelijk door de parlementen. Deze onderzoeken zijn in overeenstemming met de eisen die in uw verslag worden gesteld. Hoewel ik het belangrijk en ook juist vind om dit soort onderzoeken in te stellen en de feiten boven water te krijgen, vind ik het tegelijkertijd betreurenswaardig dat op verschillende punten in het verslag vermoedens als feiten worden gebracht.</p>
      <p sl="de">Mevrouw Kaufmann verwees naar de gevallen in Duitsland. Ik wil niet vooruitlopen op het tussentijdse verslag van de Duitse Bondsdag, maar uit de onderzoeken is gebleken dat de Duitse autoriteiten geen misstappen hebben begaan. Met name werden er geen bewijzen gevonden voor de steeds terugkerende aantijgingen dat Duitse functionarissen weet hadden van de arrestatie en overbrenging van de heer El-Masri.</p>
      <p sl="de">De onderzoekscommissie behandelt op dit moment ook de zaak van de heer Kurnaz. Daarbij is aan het licht gekomen dat de Amerikaanse regering in 2002 geen aanbod heeft gedaan om de heer Kurnaz op vrije voeten te stellen, tenminste niet in de vorm zoals die in het verslag wordt voorgesteld. De commissie zal zich echter nog met deze zaak blijven bezighouden.</p>
      <p sl="de">Wat betreft de verschillende verwijzingen naar de artikelen 6 en 7 van het Verdrag betreffende de Europese Unie kan ik zeggen dat, al zal u dit misschien als een formeel argument in de oren zal klinken, de Raad niet bevoegd is om dergelijke maatregelen te nemen.</p>
      <p sl="de">Commissaris Frattini noemde ook de rol van de geheime diensten. Sommige sprekers onderstreepten ook het belang van hun werk, hoewel gezegd moet worden dat het van belang is op welke grondslag dat werk wordt gedaan. Ook dit valt echter primair onder de bevoegdheden van de lidstaten en uiteindelijk dienen de nationale parlementen de eisen vast te stellen waaraan deze geheime diensten moeten voldoen.</p>
      <p sl="de">Verschillende sprekers noemden de Europees-Amerikaanse betrekkingen. In het algemeen kan worden gezegd dat in de strijd tegen het terrorisme maatregelen in het belang van de binnenlandse veiligheid die niet zijn beperkt tot één lidstaat van de Europese Unie, maar die algemeen toepasbaar zijn, eigenlijk alleen kunnen worden genomen in zeer nauwe samenwerking met de Verenigde Staten, en deze samenwerking dient verder te worden ontwikkeld.</p>
      <p sl="de">Ook is het van belang om in deze Europees-Amerikaanse samenwerking duidelijk te maken dat de strijd tegen het internationale terrorisme dient te worden gevoerd op basis van de gemeenschappelijke waarden die de Europese Unie en de Verenigde Staten binden.</p>
    </intervention>
    <intervention id="3-070" speaker_id="photo_generic" name="Franco Frattini" is_mep="True" mode="spoken">
      <p sl="it">vice-voorzitter van de Commissie. - Mijnheer de Voorzitter, dames en heren, ook ik wil al degenen bedanken die hier het woord gevoerd hebben alsmede degenen die hebben erkend welke bijdrage de Europese Commissie en ik persoonlijk hebben geleverd aan het werk van de onderzoekscommissie van dit Parlement.</p>
      <p sl="it">Ik geloof dat wij ons allemaal achter één beginsel kunnen scharen: dat veiligheid en fundamentele vrijheden niet haaks op elkaar mogen staan. Er is geen contradictie tussen recht op veiligheid van de burgers en nauwkeurige naleving van hun grondrechten. Ook beseffen wij dat op het vlak van terrorismebestrijding één schending al genoeg is. Tijdens het recherchewerk hoeft men maar één keer over de streep te gaan. Zodra zoiets aan het licht komt, is de rechtbank genoopt degenen die daarvoor verantwoordelijk zijn, te straffen en het specifieke bewijsmateriaal dat bijeen werd gebracht, te weigeren. Zoiets speelt natuurlijk de terroristen en hun propaganda in de kaart. Aldus krijgen wij te maken met driedubbele schade in de strijd tegen het terrorisme.</p>
      <p sl="it">Daarom moeten de regels tijdens de onderzoeksfase gerespecteerd worden, ook om een reden die te maken heeft met onze strategie van strijd tegen terrorisme. Als de regels worden geschonden, wordt ook het recht geschonden. Dat is op zich al erg genoeg, maar nog erger is dat het dan niet tot een veroordeling van de terroristen komt. Ik geloof gerust te mogen stellen dat vergeleken met het gerechtelijk onderzoek dat in de wereld wordt verricht, te weinig terroristen definitief veroordeeld worden. En dan gaat het vaak om terroristen die van zeer ernstige misdaden worden beticht.</p>
      <p sl="it">Ik hoop, dames en heren, dat de toegevoegde waarde van dit parlementaire onderzoek ook duidelijk blijkt voor de leden die vandaag de nodige twijfels hebben geuit. In de eerste plaats krijgt het verslag een toegevoegde waarde als - zoals ik hoop en zoals velen van u hebben gezegd - wij niet gaan beweren dat het een veroordeling van de Verenigde Staten inhoudt. Wij moeten juist ons best doen om de waarheid te achterhalen zonder algemene veroordelingen uit te spreken en zonder vonnissen te vellen, want dat is een taak voor het gerecht. Bovendien geloof ik dat ook de collega’s die de nodige bedenkingen hadden, het erover eens kunnen zijn dat dit een belangrijk verslag is, mits één ding beklemtoond wordt: hier worden geen besluiten naar buiten gebracht over gebeurtenissen waarvoor tot op heden bewijzen ontbreken en die door nationale onderzoeken nog moeten worden uitgeplozen.</p>
      <p sl="it">Ik wil tevens van mijn verklaring profiteren om met grote verontwaardiging de beschuldigingen tegen de heer Barroso van de hand te wijzen. Deze beschuldigingen zijn volledig uit de lucht gegrepen. Gelukkig was het maar één lid, de heer Catania, die deze schandalige aantijgingen deed. Volgens mij zijn ze nergens op gebaseerd en ik wijs ze dan ook gedecideerd van de hand.</p>
      <p sl="it">De toegevoegde waarde van het onderzoek, dat culmineerde in het verslag van de heer Fava, is dat dit Parlement een boodschap van eenheid en vastberadenheid afgeeft, in eerste instantie aan de terroristen. Ik geloof dat die boodschap onomwonden moet aangeven dat de wet en de eerbiediging van de grondrechten ons meer kracht, en zeker niet minder kracht zullen geven om het terrorisme te treffen. De politieke boodschap aan de terroristen moet dus als volgt klinken: jullie hoeven niet te juichen over dit verslag, want de instellingen worden alleen maar sterker als ze de wetten naleven en schending van die wetten afstraffen. De instellingen worden er niet zwakker om, precies omdat de terroristen de wetten overtreden die wij moeten respecteren.</p>
      <p sl="it">Daarom blijf ik hopen dat het Europees Parlement met grote meerderheid voor zal stemmen. Dan kunnen de lidstaten aangemoedigd worden te voldoen aan een institutionele en morele plicht, namelijk de gehele waarheid te achterhalen en de regels voor de toekomst te veranderen, om te beginnen bij de regels voor de geheime diensten.</p>
      <p sl="it">Concluderend, dames en heren, er moet meer transatlantische samenwerking komen en een hechtere samenwerking met de Verenigde Staten, uit naam van het dubbele beginsel van veiligheid en eerbiediging van de individuele rechten. Ik geloof dat dit de politieke les is die de huidige bespreking ons oplevert.</p>
    </intervention>
    <intervention id="3-071" speaker_id="1405" name="De Voorzitter" is_mep="True" mode="spoken">
      <p sl="nl">Hartelijk dank, commissaris.</p>
      <p sl="nl">Hartelijk dank ook, collega’s, voor uw medewerking bij het eerbiedigen van de spreektijd.</p>
      <p sl="nl">Mijnheer de fungerend voorzitter, wij stellen het zeer op prijs dat de Raad hier vandaag aanwezig was.</p>
      <p sl="nl">Het debat is gesloten.</p>
      <p sl="nl">De stemming vindt om 11.30 uur plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="3-072" speaker_id="31123" name="Pedro Guerreiro" is_mep="True" mode="written">
      <p sl="pt">Wat leert ons het verslag van de Tijdelijke Commissie?</p>
      <p sl="pt">dat er een programma bestaat voor de ontvoering van ‘verdachten' (George W. Bush heeft dat zelf erkend), die, zonder dat hun iets ten laste is gelegd en zonder dat enige garantie wordt geboden voor de eerbiediging van het grondrecht van verdediging, in illegale detentiecentra worden vastgehouden en brutaal gefolterd worden;</p>
      <p sl="pt">dat de lidstaten in het kader van de betrekkingen tussen de EU en de NAVO van dit ‘programma' op de hoogte waren (hoge verantwoordelijken van de Amerikaanse regering hebben in deze zin verklaringen afgelegd die vooralsnog door niemand weerlegd zijn), maar desondanks niet de nodige controle op hun luchtruim en luchthavens hebben uitgeoefend en derhalve hun plicht niet zijn nagekomen;</p>
      <p sl="pt">dat het alarmerende gebrek aan eenduidige reacties van de organen die als eerste het initiatief zouden moeten nemen om de situatie op te helderen, doet vermoeden dat deze reeds goed gedocumenteerde aantijgingen op waarheid berusten;</p>
      <p sl="pt">dat een grondig onderzoek moet worden ingesteld door onderzoekscommissies van de verschillende nationale parlementen.</p>
      <p sl="pt">Deze conclusies rechtvaardigen de houding van de Portugese Communistische Partij (PCP), die deze criminele praktijken van de Amerikaanse regering reeds lang aan de kaak stelt, omdat zij regelrecht indruisen tegen het internationaal recht en de meest elementaire mensenrechten.</p>
      <p sl="pt">De PCP heeft een voorstel ingediend om binnen het Portugese parlement een onderzoekscommissie in te stellen teneinde opheldering in deze zaak te brengen, de verantwoordelijken tot rekenschap te dwingen en deze gruwelijkheden een halt toe te roepen. Het initiatief is evenwel verworpen door de Socialistische Partij (PS), de Sociaaldemocratische Partij (PSD) en de Volkspartij (CDS-PP) van mijn land.</p>
    </intervention>
    <intervention id="3-073" speaker_id="23807" name="Magda Kósáné Kovács" is_mep="True" mode="written">
      <p sl="hu">De activiteiten van de Tijdelijke Commissie verondersteld gebruik door de CIA van Europese landen voor het vervoer en illegaal vasthouden van gevangenen hebben vóór alles een morele functie. Want nu is tenminste duidelijk geworden dat er morele eisen zijn waar niet aan voorbijgegaan kan worden.</p>
      <p sl="hu">In de strijd tegen het terrorisme mogen geen illegale middelen worden ingezet, aangezien dat juist een averechts effect heeft en hoe dan ook aan het licht komt. Het werk van de commissie kan wellicht ook van invloed zijn op de toekomst van het detentiekamp van Guantánamo.</p>
      <p sl="hu">In een eerder stadium stelde de Raad van Europa ook een verslag op over de CIA-vluchten. In dat verslag worden diverse concrete gevallen genoemd, maar het Europees Parlement heeft zelfs geen poging ondernomen om een eigen inventarisatie te maken van de vele concrete - vaak hartverscheurende - gevallen die tijdens de hoorzittingen aan de orde zijn gekomen. Het doel van de commissie was om lering uit dit alles te trekken voor de Europese toepassing van algemene, universeel erkende rechten en beginselen, en om in kaart te brengen wat er nog gedaan moet worden. De lidstaten moeten hun antiterrorismewetgeving en hun wetgeving inzake het luchtvervoer tegen het licht houden om na te gaan of ze juridisch gezien wel door de beugel kunnen.</p>
      <p sl="hu">Hoewel het EP officieel geen invloed heeft op de besluitvorming van de lidstaten, hoop ik dat het resultaat van de eindstemming in het Parlement effect zal hebben op de lidstaten, de verschillende instellingen en op de lange termijn zelfs op de Amerikaanse aanpak. We moeten het belang van terrorismebestrijding en van de successen van de Verenigde Staten op dit terrein erkennen, maar optreden tegen terrorisme mag nooit inhouden dat men zich onttrekt aan de verplichting om de mensenrechten te eerbiedigen.</p>
    </intervention>
    <intervention id="3-074" speaker_id="1318" name="James Nicholson" is_mep="True" mode="written">
      <p sl="nl">Hoe goedbedoeld de motieven achter dit rapport ook mogen zijn, ik vrees dat het alleen maar zal leiden tot beschadiging van de betrekkingen tussen de EU en de VS. Degenen onder ons die het voorrecht hebben gehad om deel te nemen aan onze parlementaire delegatie voor relaties met de Verenigde Staten hebben veel jaren gewerkt aan de opbouw van goede betrekkingen. Het zou jammer zijn indien een verslag als het onderhavige dat werk zou ondermijnen. Het verslag zou wel goede krantenkoppen halen maar heeft - en dit moet worden gezegd - weinig inhoud. Hoewel dit geen wetgevingsverslag betreft, blijft het nog steeds onze verantwoordelijkheid om een waterdichte, juridisch zuivere aanpak te volgen. Verklaringen dat er misschien wel geheime bases zijn geweest of dat bepaalde namen overeenstemmen met rapportages in de media, voldoen niet aan een dergelijke juridisch zuivere aanpak. Als we besluiten een kwestie van een dergelijk algemeen belang te onderzoeken, dienen we te waarborgen dat we bijdragen aan het vaststellen van de waarheid omtrent deze kwestie, in plaats van dat we in de valkuil trappen van het aanwakkeren van speculaties.</p>
    </intervention>
  </section>
  <section id="creitem3" title="3. Stemmingen">
    <intervention id="3-077" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde zijn de stemmingen.</p>
      <a text="(Uitslagen en nadere bijzonderheden betreffende de stemmingen: zie notulen)"/>
      <p sl="nl">Alvorens over te gaan tot de stemming, wil ik u een paar belangrijke toelichtingen geven, met name op de stemming over het verslag-Fava.</p>
      <p sl="nl">Zoals u weet is het verslag-Fava - en daar hebben wij maandagavond over gedebatteerd - een verslag met zeer veel amendementen. Ik heb al vaak de stemming voorgezeten, maar zo'n dik dossier voor een enkel verslag heb ik nog nooit gezien. Misschien kunnen wij de zaak echter bespoedigen.</p>
      <p sl="nl">Dit heeft niets te maken met een interventie van de een of andere externe macht, maar wel met het voorstel van de Fractie Unie voor een Europa van Nationale Staten om een aantal amendementen en bloc in stemming te brengen, wat minstens een half uur kan schelen. Het probleem is alleen dat dit voorstel nogal laat is gekomen en dat de stemlijsten niet meer aan dit voorstel konden worden aangepast. Als u er dus mee instemt om sommige stemmingen en bloc te doen, zult u heel aandachtig op uw stemlijsten moeten meelezen. De indeling van de lijsten is onveranderd gebleven - we zullen dezelfde volgorde aanhouden - maar we zullen dus wel wat vlugger kunnen gaan.</p>
      <p sl="nl">Ik zou willen weten of het Parlement akkoord gaat met dit voorstel waarmee we tijd kunnen winnen.</p>
      <a text="(Applaus)"/>
      <p sl="nl">Mijnheer Pirilli, volgens mij bent u het die dit voorstel namens de UEN-Fractie gaat presenteren.</p>
    </intervention>
    <intervention id="3-078" speaker_id="29073" name="Umberto Pirilli" is_mep="True" mode="spoken">
      <p sl="it">namens de UEN-Fractie. - Mijnheer de Voorzitter, dames en heren, ik doe dit voorstel uit naam van mijn fractie en op grond van artikel 155, lid 6, van het Reglement. Ik vraag dat 122 elkaar aanvullende amendementen en bloc in stemming worden gebracht, teneinde de procedure te vereenvoudigen. Die amendementen zijn overigens functioneel met betrekking tot de amendementen waarvoor ik een aparte stemming vraag. De amendementen hebben elk een fundamentele waarde: van de schending van het staatsgeheim via de veiligheid van de burgers en de Europese landen tot de nepontvoering van Abu Omar, spion van de CIA. Abu Omar is weggevoerd om aan een zekere dood te ontsnappen. Hij is niet naar Guantánamo afgevoerd, maar teruggegeven aan zijn land, waar hij thans onder adequate bescherming leeft en interviews afgeeft.</p>
      <p sl="it">De amendementen waar dus apart over moet worden gestemd, zijn: 71, 73, 113, 114, 115, 121, 122, 124, 210, 212, 213, 214, 216. Ik vraag u bovendien om een aparte stemming te houden over de amendementen 38 tot en met 69 en 245 tot en met 256. De overige 122 amendementen kunnen en bloc in stemming gebracht worden.</p>
    </intervention>
    <intervention id="3-079" speaker_id="4278" name="Ewa Klamt" is_mep="True" mode="spoken">
      <p sl="de">Mijnheer de Voorzitter, ik zou de stemming graag willen bespoedigen, maar ik moet er toch op wijzen dat de Fractie van de Europese Volkspartij (Christen-democraten) en Europese Democraten bij de Tabling Office een lijst heeft ingediend met de aparte stemmingen en met deze lijst - die ook wordt gesteund door de UEN-Fractie - dient rekening te worden gehouden bij de stemprocedure. Over al het andere kan dan en bloc worden gestemd. Als dat inderdaad gebeurt, kunnen wij hier onze toestemming aan geven. Zo niet, moeten we over alle amendementen apart stemmen.</p>
    </intervention>
    <intervention id="3-080" speaker_id="1838" name="De Voorzitter" is_mep="True" mode="spoken">
      <p sl="nl">Ik kan u bevestigen dat dit verzoek van de Fractie van de Europese Volkspartij (Christen-democraten) en Europese Democraten is ontvangen en dat we inderdaad over een aantal amendementen en bloc zullen stemmen, met uitzondering van de amendementen waarvoor u een aparte stemming hebt gevraagd en waarmee ik in mijn stemaankondigingen rekening zal houden.</p>
      <p sl="nl">Mijnheer Guardans Cambó, ik geef u het woord, maar alleen voor een motie van orde.</p>
    </intervention>
    <intervention id="3-081" speaker_id="28411" name="Ignasi Guardans Cambó" is_mep="True" mode="spoken">
      <p sl="fr">Ik heb een motie van orde. Ik kan niet instemmen met het idee om over bepaalde amendementen en bloc te stemmen als ik niet vooraf op papier de lijst heb ontvangen en er een onderbreking is geweest om deze te bestuderen.</p>
      <p sl="fr">Het spijt me maar er zijn blokken waarvan wij bepaalde onderdelen willen aannemen en andere willen verwerpen. In dit verslag telt iedere zin, mijnheer de Voorzitter.</p>
      <p sl="fr">Als wij van tevoren op de hoogte waren geweest van dit voorstel, hadden we het zo kunnen doen, maar we hebben nu een op de centimeter afgemeten stemlijst en willen niet het risico lopen dat er binnen onze fractie vergissingen worden gemaakt bij de stemming, enkel en alleen om vijf of tien minuutjes te besparen. Het spijt me.</p>
    </intervention>
    <intervention id="3-082" speaker_id="1838" name="De Voorzitter" is_mep="True" mode="spoken">
      <p sl="nl">De opmerking van onze collega is volkomen geoorloofd, en daarom zal het Parlement de knoop moeten doorhakken.</p>
      <p sl="nl">Ik breng eerst de volgende mogelijkheid in stemming brengen: goedkeuring van het voorstel van de UEN-Fractie om en bloc te stemmen behalve in de gevallen waarvoor bepaalde fracties om een aparte stemming hebben gevraagd.</p>
      <a text="(Het Parlement hecht zijn goedkeuring aan het voorstel)"/>
      <p sl="nl">Overigens maak ik u erop attent dat we de vergadering rond het middaguur zullen onderbreken voor de ontvangst van een belangrijke gast, namelijk de president van de Italiaanse Republiek. Gezien de omvang van het dossier zal deze onderbreking waarschijnlijk middenin de stemming over het verslag-Fava vallen. Ik wil u van meet af aan verzoeken dit de zittingsdienst niet kwalijk te nemen, want we hebben geen andere mogelijkheid.</p>
    </intervention>
    <intervention id="3-083" speaker_id="1073" name="Cristiana Muscardini" is_mep="True" mode="spoken">
      <p sl="it">Mijnheer de Voorzitter, om de stemming over het verslag-Fava niet te onderbreken, die zoals bekend ingewikkeld zal zijn, stel ik voor om - indien mogelijk en als het Parlement ermee instemt - de agenda te wijzigen en eerst de eenvoudigere, kortere verslagen in stemming te brengen en het verslag-Fava pas na de plechtige vergadering met president Napolitano.</p>
    </intervention>
    <intervention id="3-084" speaker_id="1838" name="De Voorzitter" is_mep="True" mode="spoken">
      <p sl="nl">Het lijdt geen enkele twijfel, beste collega, dat als we niet beginnen met het verslag-Fava, we daar vandaag niet meer mee klaar zullen komen, hetgeen betekent dat we de stemming over het verslag-Fava zouden moeten onderbreken en de rest tot morgen uitstellen. Dat zou in mijn ogen nog veel erger zijn. U zult begrijpen waarom ik uw verzoek niet kan inwilligen.</p>
      <p sl="nl">Laten we proberen allegro vivace, ma non troppo verder te gaan.</p>
    </intervention>
  </section>
  <section id="creitem4" title="3.1. Verondersteld gebruik door de CIA van Europese landen voor het vervoer en illegaal vasthouden van gevangenen (stemming)">
    <intervention id="3-451" speaker_id="4469" name="Giovanni Claudio Fava" is_mep="True" mode="spoken" role="rapporteur">
      <p sl="it">Mijnheer de Voorzitter, ik wilde de diensten alleen mededelen dat wegens inhorentie met het in de commissie goedgekeurde verslag de paragrafen 114, 127 en 128 moeten worden aangepast aan de rest van de overeenkomstige paragrafen. Als amendement 228 wordt aangenomen, moeten bijgevolg ook de paragrafen 234 en 235 worden aangenomen.</p>
    </intervention>
    <intervention id="3-087" speaker_id="28411" name="Ignasi Guardans Cambó" is_mep="True" mode="spoken">
      <p sl="fr">Ik begrijp heel goed dat het Parlement besloten heeft en bloc te stemmen, maar kan iemand mij dan uitleggen wat een fractie moet doen als zij bij een stemming en bloc, bepaalde amendementen daarvan wel en andere niet wil steunen, of zelfs wil verwerpen. Wat moeten wij in zo'n geval doen, mijnheer de Voorzitter? Want in dit geval zijn er bepaalde amendementen waar we voor willen stemmen en andere waar we tegen willen stemmen. Wat stelt u voor, mijnheer de Voorzitter?</p>
    </intervention>
    <intervention id="3-088" speaker_id="1838" name="De Voorzitter" is_mep="True" mode="spoken">
      <p sl="nl">Daarom is de fracties keurig op tijd gevraagd om hun verzoeken om aparte stemmingen in te dienen, hetgeen met name de PPE-Fractie heeft gedaan. De amendementen die de meeste problemen opleveren en waarover de fracties zich preciezer willen uitspreken, worden uit de blokken gelicht en naderhand apart in stemming gebracht.</p>
      <p sl="nl">Als uw fractie geen verzoeken tot aparte stemming heeft ingediend voor bepaalde blokken, waren er daar kennelijk geen problemen. Ik wil het debat daarover niet heropenen.</p>
      <a text="(De heer Guardans Cambó dringt aan)"/>
      <p sl="nl">Iedereen heeft uw standpunt begrepen en ik hoop u een zo neutraal mogelijke technische uitleg te hebben gegeven. U hebt al tweemaal het woord gehad, mijnheer Guardans, dus u krijgt het niet nog eens.</p>
      <a text="(De heer Guardans Cambó blijft aandringen)"/>
      <p sl="nl">Vooruit dan, als u om nog een aparte stemming wilt vragen, zegt u dan over welk amendement, dan zal ik ervoor zorgen.</p>
    </intervention>
    <intervention id="3-452" speaker_id="28411" name="Ignasi Guardans Cambó" is_mep="True" mode="spoken">
      <p sl="fr">Ik verzoek om een aparte stemming over amendement 38.</p>
    </intervention>
    <intervention id="3-090" speaker_id="4469" name="Giovanni Claudio Fava" is_mep="True" mode="spoken" role="rapporteur">
      <p sl="it">Mijnheer de Voorzitter, met mijn mondelinge amendement wil ik een enkelvoud in een meervoud veranderen: de term ‘document’, die betrekking heeft op de Italiaanse medewerking, moet ‘documenten’ worden en ook alle andere termen in deze paragraaf moeten in het meervoud worden gezet.</p>
    </intervention>
    <intervention id="3-453" speaker_id="28979" name="Giusto Catania" is_mep="True" mode="spoken">
      <p sl="it">Mijnheer de Voorzitter, ik wilde mededelen dat nu het mondeling amendement is aangenomen, mijn fractie amendement 261 intrekt:</p>
    </intervention>
    <intervention id="3-455" speaker_id="28411" name="Ignasi Guardans Cambó" is_mep="True" mode="spoken">
      <p sl="fr">Mijnheer de Voorzitter, het is denk ik in ieders belang als de fracties stemmen zoals ze hebben besloten te stemmen. Het feit dat de amendementen van de Fractie Unie voor een Europa van Nationale Staten van de stemlijst zijn gehaald, zorgt op dit moment bij veel afgevaardigden voor verwarring. Ze denken dat er over de amendementen van de UEN-Fractie wordt gestemd, terwijl de stemming betrekking heeft op de oorspronkelijke paragrafen. Ik zou u dan ook willen verzoeken om een elektronische controle uit te voeren op de stemming over de oorspronkelijke paragraaf 66, en ik zou de afgevaardigden willen verzoeken zich er altijd van te vergewissen of de stemming betrekking heeft op de oorspronkelijke paragraaf of op het amendement.</p>
    </intervention>
    <intervention id="3-456" speaker_id="1969" name="Johannes Blokland" is_mep="True" mode="spoken">
      <p sl="nl">Mijnheer de Voorzitter, het is buitengewoon moeilijk om te stemmen als in mijn koptelefoon wordt gezegd dat we stemmen over 66, als op het scherm 66 staat en u 68 zegt. Ik denk dat we hetzelfde moeten horen van u, op het scherm en in de koptelefoon.</p>
    </intervention>
  </section>
  <section id="creitem5" title="4. Plechtige vergadering - Italië">
    <intervention id="3-095" speaker_id="1253" name="De Voorzitter" is_mep="True" mode="spoken">
      <p sl="nl">Mijnheer de president van de Italiaanse Republiek, het is mij een groot genoegen u welkom te mogen heten in het Europees Parlement, dat u goed kent omdat u er immers zelf een actief en gerespecteerd lid van bent geweest. Ik maak gebruik van de gelegenheid om uw echtgenote, mevrouw Napolitano, hartelijk welkom te heten,</p>
      <a text="(Applaus)"/>
      <p sl="nl">die u vandaag tijdens uw bezoek aan het Europees Parlement vergezelt en op de tribune heeft plaatsgenomen. U hebt met wijsheid en doeltreffendheid de Commissie constitutionele zaken van ons Parlement geleid en daarbij, net als in uw huidige functie van Italiaans staatshoofd, blijk gegeven van een overtuigd geloof in de Europese zaak.</p>
      <p sl="nl">Ik ben daarnaast verheugd iedereen in Italië te begroeten die ons via een rechtstreekse televisieverbinding volgt, en de studenten en docenten van vele Italiaanse universiteiten die in het kader van het project ‘Naar een grondwet voor Europa’ via satelliet met het Europees Parlement verbonden zijn.</p>
      <p sl="nl">ijnheer de president, vandaag wil ik u, mijnheer Napolitano, de toegewijde Europeaan, van harte welkom heten in het Europees Parlement waarvan u als afgevaardigde deel hebt uitgemaakt.</p>
      <a text="(Applaus)"/>
      <p sl="nl">Vijftig jaar na de ondertekening van de Verdragen van Rome laat u, zowel persoonlijk als in uw ambt van de hoogste vertegenwoordiger van Italië, zien welke centrale rol uw land altijd heeft gespeeld in het Europese eenwordingsproces. U belichaamt de Europese traditie van Italië, die teruggaat tot Alcide de Gasperi.</p>
      <p sl="nl">'Van Rome naar Rome`, met die zinsnede wordt vijftig jaar Verdragen van Rome vaak kort samengevat. Echter, niet alleen Rome, maar ook andere Italiaanse steden vormen het hart van de Europese geschiedenis. De Conferentie van Messina in 1955 had als doel het nog jonge verenigde Europa uit de crisis te voeren die was ontstaan door de mislukking van de Europese Defensiegemeenschap. De Europese Economische Gemeenschap werd nog geen twee jaar later opgericht.</p>
      <p sl="nl">Mijnheer de president, Italië was en is nog steeds een van de pijlers van het Europese integratieproces. We vertrouwen erop dat met uw inzet en die van uw land dit proces weer meer vaart kan krijgen. Mijnheer de president, het woord is aan u.</p>
      <a text="(Applaus)"/>
    </intervention>
    <intervention id="3-098" speaker_id="photo_generic" name="Giorgio Napolitano" is_mep="True" mode="spoken">
      <p sl="it">president van de Italiaanse Republiek. - Mijnheer de Voorzitter, hartelijk dank voor de hoffelijke en vriendelijke woorden die u tot mij en tot Italië hebt willen richten. Zij zijn een weergave van ons gemeenschappelijk denken en handelen in de periode waarin we het nauwst hebben samengewerkt. Wij hebben, elk in onze eigen functie, vooral samengewerkt aan de totstandkoming van het Grondwettelijk Verdrag, waaraan u nu opnieuw uw overtuigde steun geeft. Ook ik wil u daarom hartelijk feliciteren en mijn steun betuigen aan het begin van uw belangrijke mandaat.</p>
      <p sl="it">Mijnheer de Voorzitter, mijnheer de vice-voorzitter van de Commissie, mijnheer de fungerend voorzitter van de Raad, geachte afgevaardigden, ik voel mij hier in dit Parlement, nu ik hier opnieuw het woord voer, net zo thuis als in de periode dat ik zelf lid was: ik hoor thuis in het Parlement en ik hoor thuis in Europa. Ik ben tientallen jaren lang lid geweest van het nationale parlement van mijn land, maar toen ik werd verkozen in dit Parlement en mijn mandaat aanvaardde, voelde ik me onmiddellijk op mijn gemak. Ik voelde me op mijn gemak omdat het Europees Parlement, in elk geval sinds 1979, dezelfde waardigheid, hetzelfde gezag en dezelfde democratische legitimiteit bezit als elk ander rechtstreeks en vrij gekozen parlement. Ik voelde me niet bezwaard, want ik heb altijd geloofd - en geloof nog steeds - dat er tussen de nationale parlementen en het Europees Parlement geen plaats is voor onbegrip en rivaliteit maar alleen voor wederzijds respect en vruchtbare samenwerking.</p>
      <p sl="it">Vooral ben ik er steeds van overtuigd geweest dat eenieder de standpunten en de belangen van zijn eigen land net zo goed in het Europees Parlement als in zijn nationale parlement kan vertegenwoordigen. Hier, in de zalen van Straatsburg en Brussel, moeten die standpunten en belangen worden gezien in een ruimer kader van problemen en keuzes, in een Europese dimensie, hetgeen ook in het belang is van onze nationale samenlevingen. Wat ons allen verbindt, is immers ons Europese huis, een gemeenschappelijke erfenis van waarden en opvattingen, van tradities en verwachtingen, en de opbouw van een nieuwe, politieke en institutionele entiteit die opgewassen is tegen de uitdagingen van onze tijd en de voorzienbare toekomst.</p>
      <p sl="it">Dat verklaart de bijzondere ervaring van het Europees Parlement. Hier zien wij politieke vertegenwoordigingen aan het werk die niet gehoorzamen aan begrensde en uiteenlopende nationale belangen, die natuurlijk van mening kunnen verschillen, ook op belangrijke punten en bij gewichtige stemmingen, maar die zich allen in vergaande mate kunnen scharen achter dezelfde visie op de fundamentele doelstellingen die moeten worden nagestreefd bij de versterking van de opbouw van een verenigd Europa.</p>
      <p sl="it">Als gekozen moet worden tussen enerzijds voortgang en versterking en vergroting van het verenigd Europa, en anderzijds stilstand of zelfs achteruitgang - zoals in de loop van decennia zo vaak is gebeurd - heeft het Europees Parlement steeds de rol van voortrekker gespeeld en zich duidelijk, met grote meerderheid, uitgesproken vóór de verdere ontwikkeling van een gemeenschappelijk bouwwerk en voor de verbreding van de horizon en de ambities.</p>
      <p sl="it">Al vanaf de eerste algemene rechtstreekse verkiezingen van het Europees Parlement in 1979 leek de weg van de parlementaire en constitutionele ontwikkeling van de Unie een onontkoombaar vooruitzicht te zijn, teneinde de democratische grondslagen van het integratieproces te kunnen versterken, de rechten te kunnen waarborgen en de burgers de mogelijkheid te bieden om te participeren. In die geest heeft het Europees Parlement op 14 februari 1984 - precies 23 jaar geleden - het ontwerpverdrag tot oprichting van de Europese Unie aangenomen. Dat ontwerp was opgesteld en behandeld op initiatief van Altiero Spinelli, maar is helaas nooit een verdrag geworden. Ondanks de lange en niet onvruchtbare weg die het vervolgens aflegde, en die vaak in het teken stond van de voorstellen van hetzelfde ontwerp-Spinelli, bleven veel vragen open en rezen er nieuwe.</p>
      <p sl="it">Toen de regeringen dus op het moment van de ondertekening van het teleurstellende Verdrag van Nice met elkaar tot de slotsom kwamen dat het noodzakelijk was om de grote thema’s voor de toekomst van Europa aan te snijden en een echt grondwetgevend proces op gang te brengen, spande het Parlement zich tot het uiterste in om een bijdrage te leveren en mee te zoeken naar bevredigende oplossingen voor de knelpunten die in de Verklaring van Laken van december 2001 waren aangewezen.</p>
      <p sl="it">Het Europees Parlement kan trots zijn op de stimulerende rol die het, in die fase meer dan ooit, heeft vervuld, vooral tijdens de Europese Conventie, in haar werkgroepen en in haar plenaire vergaderingen en praesidium.</p>
      <p sl="it">Geachte afgevaardigden, in 2001, 2002 en 2003 werd er zonder ophouden serieus, oprecht en grondig nagedacht. Het resultaat dat aan de Intergouvernementele Conferentie werd voorgelegd met het oog op de slotbeslissingen was bijzonder rijk aan analyses. Het was een tekst waarover lang was nagedacht en gediscussieerd. Het resultaat was natuurlijk een compromis, maar geen benedenmaats compromis. Er werd een snijpunt gevonden van de uiteenlopende standpunten. Elke partij - ook het Europees Parlement - leverde een deel van haar eisen en voorstellen in om tot een akkoord te kunnen komen, een akkoord dat hoe dan ook de zaak van de Europese eenheid en integratie vooruit kon helpen.</p>
      <p sl="it">Geachte afgevaardigden, kunnen we dan nu luchthartig verklaren dat dat Verdrag - niet toevallig ‘Grondwettelijk Verdrag’ genoemd - dood is? Dat die uitzonderlijke en langdurige, politieke en culturele inspanning gedoemd is vruchteloos te blijven? Dat de handtekeningen van zevenentwintig staatshoofden of regeringsleiders onder de tekst van geen waarde zijn? Natuurlijk weten wij ook welk trauma is veroorzaakt door de stem tegen de ratificatie van het Grondwettelijk Verdrag tijdens de referenda in twee van de zes oprichtingslanden van de Europese Gemeenschap. We weten ook welke problemen wij het hoofd moeten bieden tengevolge van de toenemende twijfels en scepsis over het parcours dat Europa moet volgen, over de huidige situatie en de vooruitzichten van de Europese Unie, ook in andere landen.</p>
      <p sl="it">In werkelijkheid zijn dit de consequenties van het gebrek aan inspanningen om de burgers bij de belangrijke keuzes van de Europese integratie en eenwording te betrekken, om de publieke opinie in alle landen ervan te doordringen welke uitzonderlijke resultaten er in de afgelopen vijftig jaar zijn bereikt, welke vorderingen er zijn geboekt en welke nieuwe, steeds zwaardere eisen er aan de versterking, de samenhang en de slagvaardigheid van de Europese Unie worden gesteld. Dat alles mag echter niet leiden tot een onderwaardering van de ratio van het Grondwettelijk Verdrag, dat in oktober 2004 in Rome werd ondertekend, noch de daarin vervatte oplossingen. Dat waren al concrete, zij het dan gedeeltelijke antwoorden - die we meer bekendheid moeten geven en waarvoor we meer waardering moeten afdwingen - op de vragen die de burgers hebben opgeworpen, waaronder het verzoek om meer transparantie en democratie in de Unie.</p>
      <p sl="it">Het Grondwettelijk Verdrag was over het geheel genomen een goed compromis, maar we moeten wel beseffen dat een goed compromis een kwestie is van geven en nemen. Dat mogen we niet vergeten als wordt voorgesteld de tekst van 2004 open te breken: het is uit den boze te denken dat men het bereikte evenwicht kan verleggen ten gunste van zijn eigen stellingen. Een hervatting van de onderhandelingen kan betekenen dat de doos van Pandora wordt geopend, dat we het risico lopen opnieuw bij nul te moeten beginnen, dat een confrontatie met onvoorziene resultaten en termijnen op gang wordt gebracht.</p>
      <p sl="it">Achttien van de zevenentwintig lidstaten, die samen 275 miljoen burgers vertegenwoordigen, hebben het Verdrag geratificeerd. Zij verdienen respect voor het nakomen van de toezegging die zij in Rome hebben ondertekend. Het moge duidelijk zijn dat ook de uitslagen in tegengestelde zin van de referenda in Frankrijk en in Nederland in acht genomen moeten worden, en dat we moeten zorgen voor alle verduidelijkingen die noodzakelijk zijn om tegemoet te komen aan de zorgen waaruit die afwijzing is voortgevloeid. Het is echter tijd dat Europa uit de impasse raakt. We kunnen niet ernstig volhouden dat het kader van de waarden en de doelstellingen van de Unie, na de grote uitbreiding, geen herdefinitie behoeft en dat het institutionele bestel geen hervorming behoeft. Het werk aan een ontwerpgrondwet voor Europa was geen loze exercitie, het was geen gril of luxe: het was een reactie op een diep gevoelde behoefte van Europa op dit moment in zijn geschiedenis.</p>
      <p sl="it">Het is evenmin mogelijk om het Europa van de projecten of de resultaten voor te stellen als een alternatieve visie of strategie. Zeker, in de afgelopen twee jaar heeft de Unie niet stilgestaan. Zij heeft het grootste bewijs geleverd van wat haar rol op het internationale toneel zou kunnen zijn, toen ze erin slaagde met een stem te spreken over de oorlog in Libanon en een nieuwe, zware vredesmissie voor de regio en het gehele Midden-Oosten op te zetten. Naast dit hernieuwde politieke initiatief kunnen we op het conto van deze periode ook enkele belangrijke richtlijnen en het akkoord over een zij het dan beperkte versterking van de magere financiële vooruitzichten voor 2007-2013 schrijven. Daaraan heeft het Europees Parlement dankzij zijn bevoegdheden in de medebeslissingsprocedure een substantiële bijdrage kunnen leveren.</p>
      <p sl="it">Op de weg van de resultaten, geachte afgevaardigden, komen we echter met het huidige institutionele kader niet ver. Het is beslist van groot belang dat we de grote lijnen van nieuwe gemeenschappelijke beleidsmaatregelen uitzetten. Dat heeft de Commissie onlangs gedaan op het terrein van de milieu- en energieproblemen, want die zijn nu door de klimaatverandering en de spanningen waarmee de aardolie- en aardgasvoorziening gepaard gaat, in al hun hevigheid losgebarsten. We weten echter uit ervaring dat documenten, mededelingen en andere wetgevingsvoorstellen van de Commissie soms weinig resultaten opleveren, of maar zeer langzaam voortgang boeken. Dat blijkt bijvoorbeeld uit de moeizame weg die jarenlang met het oog op een Europees immigratiebeleid is afgelegd. We weten ook dat de geboorte van de gemeenschappelijke munt niet gevolgd werd door een gemeenschappelijk economisch beleid, dat eveneens nodig is om ervoor te zorgen dat de doelstellingen van het grote project van de Strategie van Lissabon daadwerkelijk worden bereikt.</p>
      <p sl="it">Wat is dan van doorslaggevend belang als wij de projecten nieuw leven willen inblazen en een echt Europa van de resultaten willen doen ontstaan? De kracht van de instellingen en de politieke wil zijn doorslaggevend. De Unie moet zichzelf voorzien van instellingen die sterker zijn dan de weerstand van lidstaten die volharden in het verdedigen van anachronistische voorrechten en ijdele nationale pretenties. Het Grondwettelijk Verdrag heeft de angst voor een gecentraliseerde superstaat en de verdenkingen van een ommezwaai in die richting teniet gedaan. Het heeft de bevoegdheden duidelijker verdeeld en inachtneming van het subsidiariteitsbeginsel gegarandeerd. We kunnen echter wel stellen dat er te weinig is gedaan om de regels voor de werking en de besluitvormingsprocedures aan te passen aan de uitdagingen van de uitgebreide Unie, en om de noodzakelijke, nieuwe gemeenschappelijke beleidsmaatregelen van de grond te krijgen.</p>
      <p sl="it">Met het Grondwettelijk Verdrag zijn de meest vastberaden stappen vooruit gezet in de richting van een gemeenschappelijk buitenlands en veiligheidsbeleid, van een daadwerkelijke ruimte van vrijheid, veiligheid en rechtvaardigheid, van een gestructureerde samenwerking op het gebied van defensie en een versterkte samenwerking op andere terreinen. Als echter nieuwe onderhandelingen zouden worden geopend en deze vernieuwingen door sommigen ter discussie zouden worden gesteld - en dan denk ik om te beginnen aan de instelling van een Europese minister van buitenlandse zaken en een Europese dienst voor extern optreden - kan men er zeker van zijn dat andere partijen zullen aandringen op voltooiing en aanvulling van het Verdrag van 2004 met nieuwe, moedigere en coherentere keuzes voor de ontwikkeling van het integratieproces. Dan zou natuurlijk opnieuw worden voorgesteld om de beleidsterreinen waarover binnen de Raad bij gekwalificeerde meerderheid van stemmen wordt beslist, verder uit te breiden, ook omdat de afschaffing van de unanimiteitsregel en vetorecht allesbehalve uitsluit dat wordt gestreefd naar brede overeenstemming en naar een mogelijkheid om vlot voor iedereen aanvaardbare akkoorden te sluiten. Ook zou dan opnieuw worden voorgesteld om voor toekomstige hervormingen van de Verdragen en hun inwerkingtreding de vereiste van unanimiteit af te schaffen, en ook op dit punt zouden de onderhandelingen opnieuw worden geopend.</p>
      <p sl="it">Alle partijen moeten dus realistisch zijn, realistisch en tegelijkertijd vastbesloten om niet toe te geven aan de tendens - die zich opnieuw manifesteert - om de keuze die meer dan vijftig jaar geleden werd gemaakt, af te zwakken of te laten verwateren. Indertijd werd gekozen voor het vooruitzicht van een integratiebekwaam, eengemaakt en pluralistisch Europa, van een Europa met verscheidenheid dat zich bewust is van het erfgoed van zijn gemeenschappelijke beschaving en sterk is in het combineren van samenwerking tussen nationale regeringen en een nieuwe supranationale dimensie. We staan op het punt de vijftigste verjaardag van de Verdragen van Rome te vieren. We moeten deze gelegenheid aangrijpen om dit vooruitzicht en deze keuze te bevestigen door de nieuwe grondslag en de nieuwe ambities ervan duidelijk te maken.</p>
      <p sl="it">Reeds in 1950 werd in Parijs de ‘communautaire gedachte’ geboren, waarmee het perspectief van de Europese Federatie, de Verenigde Staten van Europa, aan de verre horizon verscheen. Uit Parijs verwachten we nu een constructieve bijdrage om de crisis te boven te komen, die met de gemankeerde ratificatie van het Verdrag van 2004 is ontstaan. Frankrijk neemt zijn rol in Europa en in de wereld hoog op en zal niet verzuimen om een beslissende bijdrage te leveren.</p>
      <p sl="it">Mijnheer de Voorzitter, geachte afgevaardigden, ik heb uw aandacht gevestigd op enkele wezenlijke elementen van het kader waarin de beslissingen van de nabije toekomst genomen moeten worden, zonder in te gaan op de talrijke scenario’s die onlangs op juridisch, technisch en politiek vlak naar voren zijn gebracht om te proberen een uitweg uit de institutionele impasse te vinden. Italië heeft vertrouwen in het engagement van het Duitse voorzitterschap, op grond van de beginselen en de waarden waar kanselier Merkel zich in haar toespraak tot dit Parlement op heeft beroepen en van haar herhaalde toezegging dat zij een Grondwettelijk Verdrag wil sluiten.</p>
      <p sl="it">Hoe de routekaart waar vandaag sprake van is, er ook uit moge zien, het is van belang dat er overeenstemming is over de noodzaak de kiezers bij de verkiezingen van 2009 een in werking getreden Grondwettelijk Verdrag voor te leggen, met de bijbehorende boodschap en het bijbehorende programma.</p>
      <p sl="it">Mijn boodschap is een appel aan het verantwoordelijkheidsgevoel en de politieke wil van allen die een leidende rol vervullen in onze landen. Niemand ontkent het belang van de nieuwe bedreigingen, uitdagingen en mogelijkheden die voor ons liggen. Europa kan invloed uitoefenen op de internationale betrekkingen en de mondiale ontwikkelingen. Het kan zijn elan en dynamiek herwinnen en een rol spelen op het wereldtoneel, mits het zijn cohesie en eenheid versterkt en, als Unie, snel de noodzakelijke instellingen en middelen vindt.</p>
      <p sl="it">Het alternatief is bekend: een dramatische achteruitgang van de rol van al onze landen, van de historische rol van ons werelddeel. Ik wil hier de woorden herhalen waarmee Jean Monnet in 1976 zijn memoires afsloot: “We kunnen niet stil blijven staan terwijl rondom ons de hele wereld in beweging is.” Dertig jaar later gelden deze woorden meer dan ooit. Ze klinken als een voortdurende aanmaning, waaraan we niet kunnen ontkomen. De politieke krachten die in al onze landen regeren, moeten laten zien dat ze opgewassen zijn tegen deze verantwoordelijkheid, dat ze een nieuwe Europese politieke wil weten te smeden, en het Europees Parlement moet zijn stem verheffen en, net als in het verleden, aanzetten tot coherentie en tot moed.</p>
      <p sl="it">Italië zal niet ontbreken op het appel, mijnheer de Voorzitter, zoals het van meet af aan in het integratieproces zijn bijdrage heeft geleverd, een bijdrage die wordt gesymboliseerd door Alcide De Gasperi, een staatsman met een vooruitziende blik, en door Altiero Spinelli, een hartstochtelijk voorvechter van en strijder voor de Europese idee, die dit jaar honderd jaar geleden werd geboren. Ik haal hen aan als voorbeelden voor de Europese betrokkenheid van Italië, omdat ik weet dat ik daarmee alle politieke krachten van mijn land en de diepgewortelde overtuiging van zijn burgers verwoord. Tegelijkertijd heb ik mij tot u, geachte afgevaardigden, willen wenden met een persoonlijk relaas, ingegeven door de emoties van iemand die er in deze banken en in dit Parlement steeds meer van overtuigd is geraakt dat de zaak van onze volkeren, onze landen, onze gemeenschappelijke toekomst, alleen kan worden gediend door te werken aan een verenigd Europa.</p>
    </intervention>
    <intervention id="3-099" speaker_id="1253" name="De Voorzitter" is_mep="True" mode="spoken">
      <p sl="nl">Mijnheer de president, hartelijk dank voor uw belangrijke toespraak. We hebben vertrouwen in Italië.</p>
      <p sl="nl">Mijnheer de president, wij danken u heel hartelijk voor de grootse redevoering die u zojuist hebt gehouden. U volgt de traditie van de grote persoonlijkheden van Italië die zich hebben ingezet voor de eenheid van ons continent. Dat doet u niet alleen in de parlementen, maar u gaat ook naar buiten om met jonge mensen te spreken, zoals een paar dagen geleden op de Universiteit van Tübingen in Duitsland. Voor deze enorme toegewijdheid willen wij u van harte bedanken, en wij wensen u veel kracht en gezondheid voor de toekomst, zodat wij ons samen met dezelfde toegewijdheid kunnen blijven inzetten voor de eenheid van ons continent.</p>
      <p sl="nl">Wij danken de president van de Italiaanse Republiek. Hartelijk dank, Giorgio Napolitano.</p>
      <a text="(Applaus)"/>
    </intervention>
  </section>
  <section id="creitem6" title="5. Stemmingen (voortzetting)">
    <intervention id="3-104" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde zijn de stemmingen.</p>
    </intervention>
  </section>
  <section id="creitem7" title="5.1. Verondersteld gebruik door de CIA van Europese landen voor het vervoer en illegaal vasthouden van gevangenen (voortzetting van de stemming)">
    <intervention id="3-107" speaker_id="28235" name="Cem Özdemir" is_mep="True" mode="spoken">
      <p sl="de">Mijnheer de Voorzitter, het mondelinge amendement is afgesproken met de heer Fava, en heeft dus de steun van de rapporteur. Het sluit aan op paragraaf 82 en ik zal het nu voorlezen:</p>
      <p sl="en">‘Betreurt het onderzoek van het openbaar ministerie van Hamburg-Nord tegen drie journalisten van het tijdschrift Stern en een medewerker van de Financial Times Deutschland op grond van medeplichtigheid bij het verraad van geheimen.’</p>
    </intervention>
    <intervention id="3-110" speaker_id="28411" name="Ignasi Guardans Cambó" is_mep="True" mode="spoken">
      <p sl="fr">Dit mondelinge amendement is slechts bedoeld om de inhoud te actualiseren. Het gaat om de volgende toevoeging aan het einde van paragraaf 110:</p>
      <p sl="fr">neemt ter kennis dat de Spaanse autoriteiten hebben besloten om geheime documenten van inlichtingendiensten vrij te geven die betrekking hebben op het gebruik van Spaanse luchthavens door CIA-vliegtuigen.’. Dit is een actualisering.</p>
    </intervention>
    <intervention id="3-112" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">Mijnheer de Voorzitter, om in te kunnen gaan op het verzoek van de heer Guardans Cambó en zijn mondeling amendement te aanvaarden, stel ik voor - en mijn fractie is het daarmee eens - om eenvoudigweg “op verzoek van de rechter van het hooggerechtshof” toe te voegen.</p>
      <p sl="es">Als dat mogelijk is, mijnheer de Voorzitter, steunen wij het amendement. Zo niet, mijnheer de Voorzitter, zal mijn fractie tegen stemmen.</p>
    </intervention>
    <intervention id="3-457" speaker_id="28409" name="Raül Romeva i Rueda" is_mep="True" mode="spoken">
      <p sl="es">Ik heb het woord gevraagd om te zeggen dat wij, in overeenstemming met de rapporteur - die eveneens een mondeling amendement zal indienen - hebben besloten om dit amendement op deze paragraaf in te trekken, opdat wij steun kunnen geven aan het amendement van de rapporteur op 184. Wij trekken dus ons amendement op deze paragraaf in.</p>
    </intervention>
    <intervention id="3-458" speaker_id="28979" name="Giusto Catania" is_mep="True" mode="spoken">
      <p sl="it">Mijnheer de Voorzitter, ook wij trekken ons amendement in, om dezelfde redenen als de heer Romeva i Rueda, ikzelf en de heer Pleite, als indiener van het amendement, al eerder hebben genoemd.</p>
    </intervention>
    <intervention id="3-459" speaker_id="1838" name="De Voorzitter" is_mep="True" mode="spoken">
      <p sl="nl">Ook op dit punt moet ik onze rapporteur om een toelichting vragen. Mijnheer Fava, komen de amendementen 234 en 235 naar uw mening te vervallen na de zojuist plaatsgevonden stemming?</p>
    </intervention>
    <intervention id="3-460" speaker_id="4469" name="Giovanni Claudio Fava" is_mep="True" mode="spoken" role="rapporteur">
      <p sl="fr">Mijnheer de Voorzitter, ze zijn verenigbaar.</p>
    </intervention>
    <intervention id="3-462" speaker_id="28118" name="Simon Coveney" is_mep="True" mode="spoken">
      <p sl="en">Ik heb een motie van orde, mijnheer de Voorzitter. Ik heb namens de PPE-ED-Fractie een amendement ingediend op paragraaf 125. Dit is amendement 258 en kennelijk hebt u dat overgeslagen. Ik zou graag willen dat hier over gestemd werd.</p>
    </intervention>
    <intervention id="3-464" speaker_id="4278" name="Ewa Klamt" is_mep="True" mode="spoken">
      <p sl="de">Ik wilde alleen mijn fractie erop wijzen dat er een fout staat op de stemlijst. Hier stemmen wij met een plus.</p>
    </intervention>
    <intervention id="3-465" speaker_id="28112" name="Gay Mitchell" is_mep="True" mode="spoken">
      <p sl="en">Mijnheer de Voorzitter, een motie van orde! Zelfs de tolken kunnen u niet bijhouden. Wilt u alstublieft iets langzamer gaan? Er zijn collega´s die verkeerd stemmen.</p>
      <a text="(Applaus)"/>
    </intervention>
    <intervention id="3-115" speaker_id="4469" name="Giovanni Claudio Fava" is_mep="True" mode="spoken" role="rapporteur">
      <p sl="it">Mijnheer de Voorzitter, ik wilde een mondeling amendement voorstellen op paragraaf 184. Ik lees het in het Engels op:</p>
      <p sl="it">‘Drukt ernstige bezorgdheid uit over de inhoud van de informatie in het logboek van de Portugese luchtverkeersleiding inzake de tussenlanding op militaire bases in Europa van militaire vliegtuigen op weg naar en van Guantánamo.’</p>
    </intervention>
    <intervention id="3-118" speaker_id="4469" name="Giovanni Claudio Fava" is_mep="True" mode="spoken" role="rapporteur">
      <p sl="it">Mijnheer de Voorzitter, het mondeling amendement heeft tot doel een zin toe te voegen, en wel als volgt: ‘doet een beroep op de lidstaten om bovengenoemd verdrag onverwijld te ondertekenen’.</p>
    </intervention>
  </section>
  <section id="creitem8" title="5.2. Macrofinanciële bijstand aan Moldavië (stemming)"/>
  <section id="creitem9" title="5.3. Technische maatregelen voor de instandhouding van bepaalde over grote afstanden trekkende bestanden (stemming)"/>
  <section id="creitem10" title="5.4. Drijfnetten (stemming)"/>
  <section id="creitem11" title="5.5. Vrijwillige modulatie van de rechtstreekse betalingen in het kader van het GLB (stemming)">
    <intervention id="3-125" speaker_id="4528" name="Neil Parish" is_mep="True" mode="spoken">
      <p sl="en">voorzitter van de Commissie landbouw en plattelandsontwikkeling -) Mijnheer de Voorzitter, ik wilde de commissaris vragen of de Commissie haar voorstel intrekt.</p>
    </intervention>
    <intervention id="3-126" speaker_id="photo_generic" name="Franco Frattini" is_mep="True" mode="spoken">
      <p sl="it">vice-voorzitter van de Commissie. - Ik zal het College natuurlijk verslag uitbrengen over de uitslag van de stemming van vandaag.</p>
    </intervention>
    <intervention id="3-127" speaker_id="4528" name="Neil Parish" is_mep="True" mode="spoken">
      <p sl="en">voorzitter van de Commissie landbouw en plattelandsontwikkeling - Mijnheer de voorzitter, ik denk niet dat de Commissie erg verhelderend was. Als ik het wel heb, trekt zij haar voorstel niet in, hetgeen betekent dat wij de juridische situatie moeten verduidelijken. De Commissie landbouw en plattelandsontwikkeling heeft haar tweede verslag over de vrijwillige modulatie voorgelegd nadat in november 2006 het eerste verslag op grond van artikel 52, lid 3, van het Reglement van het Europees Parlement, naar de commissie was terugverwezen. Aangezien een akkoord met de Commissie niet haalbaar bleek te zijn, moest de commissie haar standpunt herhalen. We hebben hier dus niet te maken met een nieuw verslag, waarop artikel 52, lid 3, opnieuw van toepassing zou kunnen zijn, maar met een bevestiging van het eerste verslag.</p>
      <p sl="en">Over deze kwestie heb ik de juridische dienst van het Europees Parlement geraadpleegd. Deze deelde mij mee dat in ons specifieke geval de laatste zin van artikel 52, lid 4, mutatis mutandis dient te worden toegepast. Dit betekent dat we gaan stemmen over deze wetgevingsresolutie, en dat een tweede terugverwijzing naar de commissie volgens artikel 52, lid 3, niet aangewezen is. We verwijzen dus niet terug naar de commissie.</p>
      <p sl="en">Daarom stel ik voor dat het Parlement voor de wetgevingsresolutie van het Parlement stemt. Wij hebben namelijk het wetgevingsvoorstel van de Commissie al verworpen. Daarom ligt de bal nu zonder meer bij de Commissie en de Raad. We zien een nieuw voorstel met grote belangstelling tegemoet.</p>
      <a text="(Applaus)"/>
    </intervention>
    <intervention id="3-128" speaker_id="1838" name="De Voorzitter" is_mep="True" mode="spoken">
      <p sl="nl">Ik zal proberen het duidelijk samen te vatten: de Commissie landbouw en plattelandsontwikkeling stelt voor om niet terug te verwijzen naar de commissie maar om, bij wijze van uitzondering en overeenkomstig ons Reglement, meteen over te gaan tot hoofdelijke stemming over deze ontwerpwetgevingsresolutie.</p>
    </intervention>
  </section>
  <section id="creitem12" title="5.6. Speciaal verslag nr. 6/2005 van de Rekenkamer over het trans-Europees vervoersnet (TEN-T) (stemming)"/>
  <section id="creitem13" title="5.7. Klimaatverandering (stemming)">
    <intervention id="3-132" speaker_id="4558" name="Dorette Corbey" is_mep="True" mode="spoken">
      <p sl="nl">Voorzitter, op onze stemlijsten staat dat amendement 9 vervalt als amendement 21 van de PPE is aangenomen. Ik zou willen verzoeken om amendement 9 in stemming te brengen als een aanvulling op amendement 21. In amendement 21 gaat het over 20% duurzame energie als een startpunt en in ons amendement, dat van de PSE-Fractie, gaat het over 25%, een geleidelijke verhoging. Dus dat kan als een aanvulling gezien worden. Als het als aanvulling in stemming gebracht wordt, dan zou ik onze fractie willen verzoeken om vóór amendement 21 te stemmen.</p>
    </intervention>
    <intervention id="3-133" speaker_id="1838" name="De Voorzitter" is_mep="True" mode="spoken">
      <p sl="nl">Aangezien er van uw kant kennelijk geen bezwaren zijn tegen het voorstel van mevrouw Corbey, gaan we over deze twee amendementen stemmen.</p>
    </intervention>
  </section>
  <section id="creitem14" title="5.8. PNR/SWIFT (stemming)">
    <intervention id="3-136" speaker_id="2307" name="Hubert Pirker" is_mep="True" mode="spoken">
      <p sl="de">Mijnheer de Voorzitter, het gaat hier om de toegevoegde waarde die we door middel van de uitwisseling van gegevens willen bewerkstelligen voor de burgers van de Europese Unie. Dat betekent dat we erop moeten staan dat, als de autoriteiten van de VS een terroristische dreiging ontdekken, zij deze informatie doorgeven aan de bevoegde EU-autoriteiten, te weten Europol en Eurojust. Daarom wil ik, in het belang van de veiligheid, een mondeling amendement indienen. Het luidt als volgt:</p>
      <p sl="de">verwacht van de Amerikaanse autoriteiten dat zij ingeval van een erkende terroristische dreiging de EU-autoriteiten onmiddellijk informeren over dit vermoeden.’</p>
      <p sl="de">Ik hoop dat u allen kunt instemmen met dit amendement in het belang van de burgers van Europa.</p>
    </intervention>
    <intervention id="3-140" speaker_id="4258" name="Piia-Noora Kauppi" is_mep="True" mode="spoken">
      <p sl="en">Mijnheer de voorzitter, dit is een mondeling amendement op het laatste streepje van amendement 4 van de PSE-fractie. Ik zal het mondelinge amendement oplezen. De tekst wijkt iets af van die op onze stemlijst.</p>
      <p sl="en">Het streepje dient als volgt te worden gelezen: ‘als beleidsmaker, er, in samenwerking met centrale banken en financiële instellingen voor te zorgen dat het Europees betalingssysteem met inbegrip van het geactualiseerde TARGET2-systeem,’ en het geplande systeem voor target securities, indien het wordt gerealiseerd, volledig in overeenstemming is met de Europese wetgeving over gegevensbescherming en het Europees Parlement de beoordeling voor te leggen waaruit blijkt dat zulks het geval is;’</p>
    </intervention>
    <intervention id="3-144" speaker_id="34254" name="Димитър Стоянов" is_mep="True" mode="spoken">
      <p sl="nl">Господин Председател, на последното гласуване аз се въздържах дали да продължим, защото нямам нищо против да си загубя обедната почивката, за да гласувам. Но не мисля, че начинът, по който се гласува, е най-подходящият. Аз просто не мога да насмогна на бързината, на която вие гласувате. Това парламент ли е, европейски и демократичен, или е комунистически, в който всички вдигат ръка и всичко се приема набързо- набързо?</p>
    </intervention>
    <intervention id="3-145" speaker_id="1838" name="De Voorzitter" is_mep="True" mode="spoken">
      <p sl="nl">Dames en heren, ik wil u erop wijzen dat u de agenda zelf hebt vastgesteld. Ik voer dus enkel uw opdracht uit.</p>
      <p sl="nl">Vóór de stemming over paragraaf 47</p>
    </intervention>
  </section>
  <section id="creitem15" title="5.9. Lissabon-strategie (Europese Raad van 8 en 9 maart 2007) (stemming)">
    <intervention id="3-146" speaker_id="1407" name="Stephen Hughes" is_mep="True" mode="spoken">
      <p sl="en">Mijnheer de voorzitter, het is een simpel mondeling amendement. Op de tweede regel begint er een zin met ‘duidelijk hebben gemaakt dat geen energiebron onbenut mag blijven’. We willen drie woorden invoegen, zodat er zou komen te staan: ‘duidelijk hebben gemaakt dat er geen duurzame en veilige energiebron onbenut mag blijven.’</p>
    </intervention>
  </section>
  <section id="creitem16" title="5.10. Naar een Europees radiospectrumbeleid (stemming)">
    <intervention id="3-149" speaker_id="1838" name="De Voorzitter" is_mep="True" mode="spoken">
      <p sl="nl">Hiermee zijn de stemmingen beëindigd.</p>
    </intervention>
  </section>
  <section id="creitem17" title="6. Stemverklaringen">
    <intervention id="3-152" speaker_id="2307" name="Hubert Pirker" is_mep="True" mode="spoken">
      <p sl="de">Mijnheer de Voorzitter, enerzijds heeft het mij deugd gedaan dat in het verslag onomstotelijk is komen vast te staan dat noch de Oostenrijkse regering, noch enige officiële dienst of autoriteit in Oostenrijk hierbij op onoorbare wijze betrokken was.</p>
      <p sl="de">Toch heb ik tegen het verslag gestemd daar de daarin gedane beweringen die niet worden gestaafd door enigerlei vorm van bewijs, niet uit het verslag zijn geschrapt. Daar komt nog bij dat de feitelijke fout betreffende Europol, waarop ik duidelijk heb gewezen, evenmin is geschrapt. Dat betekent dus dat het verslag nog steeds een feitelijk verkeerde voorstelling van zaken geeft, waardoor de indruk zou ontstaan dat er bij Europol personeel van Amerikaanse geheime diensten werkzaam zou zijn geweest. Dit raakt kant noch wal en is in volledige tegenspraak met de waarheid.</p>
      <p sl="de">Een verslag met dergelijke fouten doet afbreuk aan de geloofwaardigheid van het Parlement. Dat heeft ertoe bijgedragen dat zoveel afgevaardigden tegen het verslag als geheel hebben gestemd.</p>
    </intervention>
    <intervention id="3-153" speaker_id="21817" name="Mario Borghezio" is_mep="True" mode="spoken">
      <p sl="it">Mijnheer de Voorzitter, dames en heren, het verslag-Fava is niet veel meer waard dan een collage krantenknipsels. Het pretendeert de mensenrechten te beschermen, terwijl het in feite een poging is om de kracht en de doeltreffendheid van antiterroristische activiteiten te vernietigen.</p>
      <p sl="it">Het verzoek om de volledige namen van Italiaanse militaire geheimagenten op de website van het Europees Parlement te publiceren, laat enkel zien hoe onverantwoordelijk iemand kan zijn die schijnheilig beweert de strijd tegen het terrorisme te steunen, maar vervolgens in de praktijk elke mogelijkheid aangrijpt om de uitvoering ervan te belemmeren.</p>
      <p sl="it">Het Parlement kan en mag zichzelf niet de bevoegdheid toekennen om nationale regeringen en lidstaten hun volledige soevereiniteit met betrekking tot de bescherming van de veiligheid van hun burgers te ontnemen, want dit is een onaantastbaar bevoegdheidsterrein van de landen en de lidstaten en dat moet ook zo blijven.</p>
    </intervention>
    <intervention id="3-154" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de voorzitter, de delegatie van de Britse conservatieven hebben tegen het verslag-Fava gestemd. Wij beschouwen dit verslag als een prijzige exercitie, die een herhaling vormt van het werk van senator Marty van de Raad van Europa. Het staat vol met onbewezen aantijgingen, stelt onredelijke eisen aan de Raad, bekritiseert de heren De Vries en Solana en de afspraken binnen de NAVO, die samenwerking mogelijk maken met de VS als onze bondgenoot in de strijd tegen het internationale terrorisme.</p>
      <p sl="en">Het verslag roept op tot onaanvaardbare sancties, conform de artikelen 6 en 7, tegen EU-lidstaten, en eist consulaire bescherming voor ingezetenen van het Verenigd Koninkrijk, waardoor het concept van Brits burgerschap wordt ondermijnd. Ook accepteert het geen diplomatieke waarborgen dat geen marteling zal plaatsvinden bij het uitleveren van verdachten van terrorisme aan derde landen. Dat blijft ons standpunt.</p>
    </intervention>
    <intervention id="3-155" speaker_id="28512" name="Jim Allister" is_mep="True" mode="written">
      <p sl="nl">Ik heb tegen dit verslag gestemd, niet omdat ik me geen zorgen maak over de veronderstelde internationale wandaden, maar omdat dit verslag grotendeels op onbewezen speculaties is gebaseerd. Zelfs voordat dit verslag was opgesteld, was er een virulente anti-Amerikaanse politieke agenda die op de huidige conclusies aanstuurde. Vandaar de voorkeur voor krantenknipsels boven hard bewijs. Bijgevolg straalt het verslag een zodanige disbalans uit dat het steun biedt aan de terroristische en antidemocratische krachten.</p>
    </intervention>
    <intervention id="3-156" speaker_id="photo_generic" name="Charlotte Cederschiöld, Christofer Fjellner, Gunnar Hökmark en Anna Ibrisagic" is_mep="True" mode="written">
      <p sl="nl">Wij hebben ons onthouden van stemming over het verslag over het verondersteld gebruik door de CIA van Europese landen voor het vervoer en illegaal vasthouden van gevangenen.</p>
      <p sl="nl">Het staat buiten kijf dat er in de strijd tegen het terrorisme schendingen van mensenrechten hebben plaatsgevonden, wat in het verslag ook wordt gestaafd, en wij Zweedse conservatieven veroordelen deze schendingen. Door echter feiten te vermengen met veronderstellingen en onbevestigde geruchten, dreigt het verslag de terechte kritiek eerder te verzwakken dan te versterken.</p>
      <p sl="nl">Wij hebben ons verzet tegen de oprichting van de speciale commissie, omdat wij vonden dat vermoedens van misdrijven moesten worden onderzocht door justitie. De verantwoordelijkheid voor het onderzoek was in eerste instantie nationaal. Zo heeft het Zweedse constitutionele comité het optreden van de Zweedse regering onderzocht - en veroordeeld. De kwesties waar het verslag vooral over gaat, zijn kwesties die onder de bevoegdheid van de lidstaten vallen en niet onder die van de EU. De regeringen van de lidstaten zijn in deze kwesties geen verantwoording verschuldigd aan het Europees Parlement maar enkel en alleen aan hun nationale parlementen, zolang ze de Europese rechtsregels niet hebben geschonden. Mochten lidstaten verplichtingen op Europees niveau niet hebben nageleefd, dan is het de verantwoordelijkheid van de Commissie om dit te onderzoeken en deze inbreuken voor te leggen aan de rechter.</p>
    </intervention>
    <intervention id="3-157" speaker_id="28118" name="Simon Coveney" is_mep="True" mode="written">
      <p sl="nl">De Ierse leden van de Fine Gael-delegatie hebben voor het verslag als geheel gestemd, aangezien we steun geven aan de algemene strekking van het verslag en zijn krachtige houding tegen de gang van zaken rond de buitengewone uitlevering en tegen de betrokkenheid van EU-landen of luchthavens daarbij.</p>
      <p sl="nl">Ik wil echter graag vastgelegd zien dat we niet volledig instemmen met de formulering van paragraaf 125 van het verslag. Ik heb geprobeerd artikel 125 geschrapt te krijgen, maar dat is me niet gelukt (het werd met een kleine meerderheid verworpen).</p>
      <p sl="nl">Dat gezegd zijnde, verdient het grootste deel van het verslag bijval omdat het een krachtige uitspraak is tegen de gang van zaken rond de buitengewone uitleveringen, die een schending van het internationale recht vormen. Daarom hebben we voor het verslag als geheel gestemd.</p>
    </intervention>
    <intervention id="3-158" speaker_id="21918" name="Manuel António dos Santos" is_mep="True" mode="written">
      <p sl="pt">Ik heb mij bij de eindstemming om de volgende redenen van stemming onthouden:</p>
      <p sl="pt">1. Dit verslag komt ongelegen en is ondoeltreffend;</p>
      <p sl="pt">2. Een beslissing waarbij de plicht om de mensenrechten te beschermen gerelateerd wordt aan de strijd tegen en de oorzaken van het terrorisme is slechts acceptabel als zij op een brede consensus berust;</p>
      <p sl="pt">3. Dit verslag berust niet op een dergelijke consensus en voorziet niet in de politieke analyse die een kwestie als deze vereist;</p>
      <p sl="pt">4. Het document is te veel gefocust op het onderzoek van de feiten die zich in de lidstaten hebben voorgedaan en voorziet niet in de noodzakelijke conclusie dat het onvervreemdbare recht op bescherming van de burgers en integriteit van de lidstaten gewaarborgd moet zijn met inachtneming van de eerbiediging van de individuele mensenrechten;</p>
      <p sl="pt">5. Bovendien is het wenselijk dat de opstelling van een verslag over een zo delicate kwestie gecoördineerd wordt met het optreden van de Europese Raad en dat daarbij rekening wordt gehouden met de eventuele beslissingen van de Raad van Europa.</p>
    </intervention>
    <intervention id="3-159" speaker_id="1413" name="Glyn Ford" is_mep="True" mode="written">
      <p sl="nl">Ik heb voor dit verslag van mijn collega, de heer Fava, over het vervoer en illegaal vasthouden van gevangenen gestemd. Laat duidelijk zijn dat ik het niet met alles in dit verslag eens ben. Het omvat een aantal sterk controversiële elementen, waaronder nodeloze verwijzingen naar de voormalige minister van Defensie in het Verenigd Koninkrijk, die we hier vanmorgen hebben verworpen. Er werd beweerd dat veel argumentatie niet op bewijs is gebaseerd. Men zou hetzelfde naar voren kunnen brengen over de kwestie van de interventies in Irak en Afghanistan. Om de woorden van Donald Rumsfeld te parafraseren: er zijn dingen die we weten, dingen die we niet weten en dingen waarvan we niet weten dat we ze niet weten. Welnu, hier weet ik dat onze Tijdelijke Commissie en haar rapporteur, de heer Fava, een ernstige schending van mensenrechten in strijd met het internationale recht van de Unie hebben vastgesteld. Met mijn stem wil ik die heldere, algemene bevinding onderschrijven maar niet de daarmee in verband gebrachte details, die - hoe kan het anders als de autoriteiten geen duidelijke medewerking verlenen - speculatief zijn. Speculatie is vaak juist maar af en toe ook onjuist.</p>
    </intervention>
    <intervention id="3-160" speaker_id="31123" name="Pedro Guerreiro" is_mep="True" mode="written">
      <p sl="pt">Het argument dat het Duitse voorzitterschap aanvoert om de problemen af te wimpelen en zich te onttrekken aan zijn politieke verantwoordelijkheden in verband met het ‘gebruik door de CIA van Europese landen voor het vervoer en illegaal vasthouden van gevangenen’ komt als een verrassing. Verbluffend genoeg beweert de Raad dat deze kwestie buiten zijn bevoegdheden valt, ofschoon hij het ene politieke standpunt na het andere inneemt over al wat hij van belang acht en het overduidelijk is dat de bedoelde kwesties behandeld zijn in het kader van de betrekkingen tussen zowel de EU en de NAVO als de EU en de VS.</p>
      <p sl="pt">Het is eens te meer gebleken dat dergelijke houdingen op z’n minst wijzen op een poging om deze onaanvaardbare schending van het internationaal recht en de meest elementaire mensenrechten te verdoezelen of op medeplichtigheid met en zelfs serviliteit jegens de Verenigde Staten.</p>
      <p sl="pt">Het verslag van de Tijdelijke Commissie - dat aan vele slachtoffers een naam, een gezicht en een stem heeft gegeven - vormt een nieuwe stap op weg naar de waarheid en zal de nationale parlementen, die controle moeten uitoefenen op het optreden van de verschillende regeringen, helpen zich naar behoren van hun taak te kwijten. Dat is iets waarop de Portugese Communistische Partij al lange tijd aandringt en dat zij reeds meermaals in het Portugese parlement heeft voorgesteld.</p>
    </intervention>
    <intervention id="3-161" speaker_id="4531" name="Jean Lambert" is_mep="True" mode="written">
      <p sl="nl">Ik heb voor het verslag-Fava gestemd, ondanks de veranderingen die daarin door nerveuze collega’s zijn aangebracht. Sommigen hebben de zogenaamde ‘oorlog’ tegen de terreur gebruikt om het internationaal recht te herbewerken en om internationale verdragen inzake mensenrechten te betwisten evenals de behandeling van degenen die gevangen zijn genomen (aan de hand van verdenkingen, niet bewijzen) zonder rechtszaak of behoorlijk proces.</p>
      <p sl="nl">Mensenrechten zijn universeel en ondeelbaar: de EU heeft zich ertoe verplicht deze rechten te verdedigen. Dit verslag confronteert ons met een pijnlijke realiteit. We doen een dringend beroep op de parlementen en regeringen van de lidstaten om grondig te onderzoeken wat er op hun grondgebied kan hebben plaatsgevonden.</p>
      <p sl="nl">Deze commissie beschikte niet over een onbeperkte onderzoeksbevoegdheid, maar we zijn wel bevoegd om politieke aanbevelingen te doen. Daarop moet actie volgen als we werkelijk willen instaan voor onze waarden.</p>
    </intervention>
    <intervention id="3-162" speaker_id="1403" name="David Martin" is_mep="True" mode="written">
      <p sl="nl">Ik ondersteun dit verslag waarin de veronderstelde geheime 'uitleverings'vluchten van de CIA zijn onderzocht. Aangezien mensenrechten een essentiële waarde van de Europese Unie vormen en, in het verlengde daarvan, van de activiteiten van het Europees Parlement, is het juist en gepast dat het Europees Parlement als instelling mogelijke schendingen van mensenrechten binnen zijn grenzen bespreekt en onderzoekt.</p>
    </intervention>
    <intervention id="3-163" speaker_id="28111" name="Mary Lou McDonald" is_mep="True" mode="written">
      <p sl="nl">Het vandaag behandeld verslag van de heer Fava brengt enkele essentiële kwesties naar voren in verband met eenieders belangrijkste grondrechten in Europa en de rest van de wereld.</p>
      <p sl="nl">Het verslag schildert een schokkend beeld van schending van mensenrechten en illegale activiteiten. Dit alles werd toegelaten door een aantal lidstaten, waaronder Ierland. De Ierse benadering van horen-zien-en-zwijgen ten aanzien van illegale uitleveringen is niet overtuigend en onaanvaardbaar. Het verslag maakt duidelijk dat bij ten minste 147 CIA-vluchten tussenlandingen op Ierse luchthavens zijn gemaakt met vliegtuigen die ingezet werden voor ‘buitengewone uitleveringen’ of ontvoeringen, zoals wij ze gewoonlijk zouden noemen.</p>
      <p sl="nl">Nu dient ieder van ons die de waarheid wil weten over deze ontvoeringen, deze kwestie aan de orde te stellen in het eigen nationale parlement en de eigen nationale regering erop aan te spreken. De echte druk moet worden uitgeoefend in het eigen land, waar de mensen die deze acties hebben toegestaan en getolereerd dat zullen voelen.</p>
      <p sl="nl">Daarom doe ik een beroep op de regering om onmiddellijk een volledig parlementair onderzoek in de Dáil te starten naar het gebruik van het Ierse grondgebied als onderdeel van het uitleveringsgebied van de CIA. Sinn Féin heeft het verslag ondersteund om gewicht te geven aan deze oproep in het Europees Parlement.</p>
    </intervention>
    <intervention id="3-164" speaker_id="4519" name="Claude Moraes" is_mep="True" mode="written">
      <p sl="nl">De Labour-delegatie in het Europees Parlement (EPLP) heeft voor het verslag-Fava gestemd, omdat het volgens ons belangrijk is dat het Europees Parlement onderzoek heeft verricht naar het veronderstelde gebruik van Europese landen door de CIA voor het vervoer en het illegaal vasthouden van gevangenen.</p>
      <p sl="nl">De leden van het Europees Parlement worden rechtstreeks gekozen door en leggen verantwoording af aan onze kiezers. We onderzoeken allerlei kwesties voor hen en we mogen geen signalen negeren dat lidstaten mogelijk hun verplichtingen op grond van artikel 6 van het Verdrag betreffende de Europese Unie niet zijn nagekomen, waarin de beginselen van democratie, mensenrechten en naleving van de wet zijn verankerd.</p>
      <p sl="nl">De EPLP heeft voor de amendementen gestemd die de aandacht van het verslag hebben verlegd van personen en partijpolitiek naar het onderwerp van de veronderstelde uitlevering. De EPLP heeft in de plenaire vergadering gestemd voor een verslag dat evenwichtiger en eerlijker is dan het verslag dat is voortgekomen uit de behandeling in de commissie.</p>
    </intervention>
    <intervention id="3-165" speaker_id="4519" name="Claude Moraes" is_mep="True" mode="written">
      <p sl="nl">De Labour-delegatie in het Europees Parlement (EPLP) heeft voor het verslag-Fava gestemd, omdat het volgens ons belangrijk is dat het Europees Parlement onderzoek heeft verricht naar het veronderstelde gebruik van Europese landen door de CIA voor het vervoer en het illegaal vasthouden van gevangenen.</p>
      <p sl="nl">De leden van het Europees Parlement worden rechtstreeks gekozen door en leggen verantwoording af aan onze kiezers. We onderzoeken allerlei kwesties voor hen en we mogen geen signalen negeren dat lidstaten mogelijk hun verplichtingen op grond van artikel 6 van het Verdrag betreffende de Europese Unie niet zijn nagekomen, waarin de beginselen van democratie, mensenrechten en naleving van de wet zijn verankerd.</p>
      <p sl="nl">De EPLP heeft voor de amendementen gestemd die de aandacht van het verslag hebben verlegd van personen en partijpolitiek naar het onderwerp van de veronderstelde uitlevering. Daarom heeft de EPLP tegen amendement 29 gestemd. De EPLP heeft in de plenaire vergadering gestemd voor een verslag dat evenwichtiger en eerlijker is dan het verslag dat is voortgekomen uit de behandeling in de commissie.</p>
    </intervention>
    <intervention id="3-166" speaker_id="28583" name="Athanasios Pafilis" is_mep="True" mode="written">
      <p sl="nl">In het verslag zijn de onthullingen en de gegevens die openbaar zijn gemaakt in verband met ontvoeringen, geheime overbrengingen, illegaal vasthouden in geheime gevangenissen, folteringen, enzovoort, door de CIA op Europese bodem op schrift gebracht en - tot op zekere hoogte - ook bevestigd.</p>
      <p sl="nl">De Europese afgevaardigden van de Communistische Partij van Griekenland hebben zich van stemming onthouden wegens de naar hun mening schijnheilige houding van de Europese Volkspartij en de socialisten, die toen trouwens regeringsverantwoordelijkheid hadden, en die zich ook nu nog scharen achter de zogenaamde antiterreurcampagne van de VS en met al deze acties instemmen.</p>
      <p sl="nl">Nu zij door deze onthullingen de verontwaardiging van het volk over zich hebben uitgeroepen, werpen zij zich op als voorvechters van het ‘terreurbeleid’, maar ook als beschermers van de mensenrechten, om de ‘verloren eer’ van de EU te redden.</p>
      <p sl="nl">Wij zijn het er geheel mee oneens, en zullen er nooit mee instemmen, dat er onder de volkeren illusies worden gecreëerd ten aanzien van de aard van het beleid voor de “aanpak van het terrorisme”. Dit beleid is een voorwendsel van de imperialisten om in heel de wereld een gigantisch repressiemechanisme op te trekken, teneinde de scepter te kunnen blijven zwaaien en de volksbewegingen en het volksverzet te kunnen onderdrukken.</p>
      <p sl="nl">Op het moment waarop het Europees Parlement zich druk maakt over de schending van de mensenrechten, worden in heel de EU autoritaire wetten uitgevaardigd waarmee de volksbeweging wordt onderdrukt en paal en perk wordt gesteld aan manifestaties. Over van alles en nog wat worden dossiers met gegevens aangelegd en er worden nieuwe overeenkomsten met de VS ondertekend.</p>
    </intervention>
    <intervention id="3-167" speaker_id="28586" name="Dimitrios Papadimoulis" is_mep="True" mode="written">
      <p sl="nl">Ik heb voor het verslag-Fava gestemd omdat dit een historische stap is in de strijd tegen een criminele internationale parastaat. Afgezien van de enorme verantwoordelijkheden van de Europese Raad, zijn er ook duidelijk verantwoordelijkheden van de regeringen van een vrij groot aantal lidstaten. Met de voltooiing van dit duistere onderzoek van het Europees Parlement is het noodzakelijk dat nu ook onderzoekscommissies worden ingesteld in de nationale parlementen van de lidstaten - waaronder helaas ook Griekenland - die naar het schijnt betrokken zijn geweest bij de illegale activiteiten van de CIA. De estafette in de strijd tegen de internationale parastaat is nu in onze handen gelegd.</p>
    </intervention>
    <intervention id="3-168" speaker_id="28249" name="Tobias Pflüger" is_mep="True" mode="written">
      <p sl="de">De Duitse bondsregering is voor een groot deel medeverantwoordelijk voor de foltervluchten van de CIA. Zo luidt het oordeel van het vandaag aangenomen eindverslag van de Tijdelijke Commissie die onderzoek heeft gedaan naar de CIA-activiteiten. De Duitse bondsregering - een coalitie van conservatieven en sociaal-democraten - kan de consequenties niet langer uit de weg gaan, al hebben de sociaal-democraten in het Europees Parlement overduidelijk onder druk van de Duitse regering enkele formuleringen in het verslag afgezwakt. Het Europees Parlement komt tot de conclusie dat ‘de Duitse regering volgens vertrouwelijke informatie uit institutionele bron in 2002 een Amerikaans aanbod om Murat Kurnaz uit Guantánamo vrij te laten heeft afgeslagen’ en dat ‘Kurnaz’ advocaat sinds 2002 meermalen van de Duitse regering te horen kreeg dat niet met de VS over vrijlating kon worden onderhandeld omdat Murat Kurnaz Turks staatsburger was’, hoewel ‘reeds eind oktober 2002 uit al het onderzoek was gebleken dat van Murat Kurnaz geen terreurdreiging uitging’. Ik ben het eens met mijn collega’s dat deze grove misstap van vertegenwoordigers van de voormalige rood-groene regering dient te worden opgehelderd. Minister van Buitenlandse Zaken Frank-Walter Steinmeier, de voormalige coördinator van de Duitse geheime diensten, mag het publiek niet nog langer een rad voor ogen draaien en dient de verantwoordelijkheid op zich te nemen voor wat er destijds is gebeurd.</p>
    </intervention>
    <intervention id="3-169" speaker_id="4461" name="Luís Queiró" is_mep="True" mode="written">
      <p sl="pt">Ik heb tegen het verslag-Fava of het zogeheten CIA-verslag gestemd om de volgende vier redenen.</p>
      <p sl="pt">De onvoorwaardelijke bescherming van de mensenrechten, de rechtsstaat en de democratie, die ik voorsta, kan niet gewaarborgd worden door politieke acties die veeleer gestoeld zijn op een naïef linksgeoriënteerd anti-Amerikanisme dan op de effectieve verdediging van voornoemde waarden.</p>
      <p sl="pt">Het is niet aan het Europees Parlement om toezicht uit te oefenen op de lidstaten. Dat is een taak die in de allereerste plaats voor de nationale parlementen is weggelegd. Elke schending van dit beginsel is per definitie een politieke blunder en een juridische ongerijmdheid.</p>
      <p sl="pt">In het verslag wordt een onvergeeflijke fout begaan: er worden definitieve conclusies getrokken uit niet bewezen, controversiële beweringen, waarbij meningen verheven worden tot waarheden en insinuaties tot feiten.</p>
      <p sl="pt">Met betrekking tot Portugal bestaat er, ondanks de aangenomen amendementen, nog steeds een zeker gebrek aan evenwicht tussen enerzijds de bewijzen (of zelfs de verklaringen van de als getuigen opgeroepen slachtoffers) en anderzijds de conclusies of, erger nog, de gissingen.</p>
      <p sl="pt">Tot slot wil ik de heer Coelho feliciteren met zijn onvermoeibaar streven naar evenwicht, redelijkheid en bescherming van onze fundamentele beginselen en waarden. Als hij in plaats van voorzitter van de commissie rapporteur was geweest, zou het verslag er mijns inziens veel evenwichtiger hebben uitgezien.</p>
    </intervention>
    <intervention id="3-170" speaker_id="4253" name="Frédérique Ries" is_mep="True" mode="written">
      <p sl="nl">Het Europees Parlement heeft zich zojuist uitgesproken over het werk van zijn Tijdelijke Commissie verondersteld gebruik door de CIA van Europese landen voor het vervoer en illegaal vasthouden van gevangenen. Het oordeel is zoals te verwachten viel, namelijk een veroordeling van de vele lidstaten die de facto met de CIA hebben meegewerkt.</p>
      <p sl="nl">Het verslag van de heer Fava heeft een grote verdienste: er blijkt uit dat wij een gemeenschappelijke basis van fundamentele waarden hebben, zoals de eerbiediging van de mensenrechten, de afwijzing van marteling en de eerbieding van het rechtskader in de oorlog tegen het terrorisme.</p>
      <p sl="nl">Daarnaast heeft het ook een grote tekortkoming: het gaat volkomen voorbij aan het feit dat het optreden van onze regeringen slechts begrensd wordt door de redelijkheid, waardoor het hun geoorloofd is het onmogelijke te verwerpen; geheime diensten zullen nooit open en transparant zijn!</p>
      <p sl="nl">Laten we ons humanisme niet tot in het irrealistische doordrijven! Dat is wat de filosoof Alain bedoelde toen hij schreef: "vrijheid kan niet zonder veiligheid, veiligheid is niets waard zonder vrijheid".</p>
      <p sl="nl">Dit belang van de veiligheid in verband met de vrijheid is de reden voor mijn onthouding. Ik ben ervan overtuigd dat mijn vriend Antoine Duquesne, voormalig minister van Binnenlandse Zaken van het Koninkrijk België, hetzelfde gezegd zou hebben als hij vandaag had kunnen stemmen!</p>
    </intervention>
    <intervention id="3-171" speaker_id="4345" name="Tokia Saïfi" is_mep="True" mode="written">
      <p sl="nl">Ik heb voor het verslag over het verondersteld gebruik door de CIA van Europese landen voor het vervoer en illegaal vasthouden van gevangenen gestemd. De parlementaire onderzoekscommissie die belast is met de uitvoering van het onderzoek naar de beweringen in de pers over dit heikele onderwerp, heeft sinds januari 2006 veel werk verricht. Graag wil ik erop wijzen dat het voor de legitimering van dit werk van belang is dat de commissie zich baseert op tastbare, controleerbare bewijzen teneinde een zekere onpartijdigheid te waarborgen. De leden van het Europees Parlement hebben een transparantie- en informatieplicht ten aanzien van de burgers en daarom moeten we er in dit onderzoek naar streven om zo precies mogelijk verslag te doen. Het uiteindelijke verslag mag dan niet volkomen aan die eis voldoen, ik heb er niettemin voor gekozen om voor te stemmen, in de overtuiging dat het Parlement, via zijn commissies, geroepen is een doorslaggevende rol te spelen om bij te dragen aan de eerbiediging van de mensenrechten en de fundamentele waarden die de Unie in haar Verdragen volledig onderschrijft. De strijd tegen het terrorisme moet dan ook worden gevoerd in overeenstemming met het vigerend internationaal recht en geen enkele schending van de mensenrechten is dan ook gerechtvaardigd.</p>
    </intervention>
    <intervention id="3-172" speaker_id="28380" name="Marek Siwiec" is_mep="True" mode="written">
      <p sl="pl">Ik heb tegen het bovengenoemde verslag gestemd omdat het formuleringen bevat over Polen die in strijd zijn met de bevindingen van de Tijdelijke Commissie verondersteld gebruik door de CIA van Europese landen voor het vervoer en illegaal vasthouden van gevangenen. Naast persberichten heeft de commissie geen enkel bewijs gevonden voor het bestaan van geheime detentiecentra van de CIA in mijn land. Vage vermoedens, die niet gestaafd zijn met bewijzen, kunnen onmogelijk de basis vormen van het eindverslag over een dergelijke ernstige aangelegenheid.</p>
    </intervention>
    <intervention id="3-173" speaker_id="4545" name="Catherine Stihler" is_mep="True" mode="written">
      <p sl="nl">De heer Fava verdient lof voor het feit dat hij dit moeilijke en gevoelige rapport ten aanzien van veronderstelde uitleveringen door ons Parlement heeft geloodst. Schending van mensenrechten, marteling en illegale deportatie dienen te worden veroordeeld in het Europa van vandaag.</p>
    </intervention>
    <intervention id="3-174" speaker_id="28221" name="Thomas Ulmer" is_mep="True" mode="written">
      <p sl="de">Ik wijs het CIA-verslag van de hand, daar het qua methodiek en analytische processen niet voldoet aan de minimale voorwaarden die ik stel aan een verslag van een onderzoekscommissie.</p>
      <p sl="de">De conclusies wijken in geen enkel opzicht af van de conclusies van de onderzoeker van de Raad van Europa, Dick Marty, terwijl enkele van diens getuigen inmiddels van mening zijn veranderd.</p>
      <p sl="de">Ik keur wat de Verenigde Staten hebben gedaan echt niet goed, maar ik kan niet anders zeggen dan dat in dit verslag waarheid, feiten en oprechtheid plaats hebben gemaakt voor vermoedens en beschuldigingen.</p>
    </intervention>
    <intervention id="3-175" speaker_id="28144" name="Lars Wohlin" is_mep="True" mode="written">
      <p sl="nl">Er zijn vele betreurenswaardige incidenten in de strijd tegen het terrorisme genoteerd. Deze kwesties zijn echter reeds behandeld door de Raad voor de mensenrechten van de Verenigde Naties en de Raad van Europa. De Zweedse regering heeft zich deze kritiek aangetrokken. Er is dus geen reden om deze kwestie ook in het Europees Parlement te behandelen. Ik heb daarom voor veel voorstellen gestemd, maar ik heb tijdens de stemming over het verslag als zodanig van stemming onthouden.</p>
    </intervention>
    <intervention id="3-177" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, ik heb gestemd voor het verslag over de toekenning van communautaire financiële bijstand aan Moldavië. Die is bedoeld om de betalingsbalans van het land en de opbouw van deviezenreserves te ondersteunen. Ik ben er namelijk van overtuigd dat deze middelen Moldavië, een van de armste landen in Europa, zullen helpen om zijn huidige financiële moeilijkheden te overwinnen. Daarenboven zal deze aanvullende buitengewone steun de tenuitvoerlegging van de door de Moldavische regering geplande economische hervormingen bevorderen en vergemakkelijken.</p>
      <p sl="pl">Gezien de positieve economische en sociale veranderingen in Moldavië, waaronder de recente afschaffing van de doodstraf, vind ik het aangewezen om de bilaterale banden met Moldavië te versterken en zijn relatie met de Europese Unie te verdiepen. Met deze gift van maximaal 45 miljoen euro geeft de Europese Unie een krachtig signaal, vooral in het licht van de gestegen energieprijzen en van het Russische importverbod op Moldavische wijn.</p>
    </intervention>
    <intervention id="3-178" speaker_id="1403" name="David Martin" is_mep="True" mode="written">
      <p sl="nl">Ik ben voorstander van deze financiële hulp aan een van de armste landen in Europa, dat economisch zwaar is getroffen door de gebeurtenissen in zijn regio. In het bijzonder sta ik positief tegenover de amendementen die tot doel hebben de rol van het Parlement te vergroten.</p>
    </intervention>
    <intervention id="3-179" speaker_id="4345" name="Tokia Saïfi" is_mep="True" mode="written">
      <p sl="nl">Ik heb voor het verslag over het voorstel voor een besluit van de Raad tot toekenning van communautaire macrofinanciële bijstand aan Moldavië gestemd. Hoewel Moldavië enige vooruitgang laat zien op economisch gebied, blijft het een van de armste landen van Europa. Sinds 1 januari van dit jaar is Moldavië, dat grenst aan Roemenië, een buurland van de Europese Unie geworden en de Raad wil het land helpen de problemen op financieel en handelsgebied het hoofd te bieden. Ik zou niettemin willen onderstrepen dat deze solidariteit, waarmee een bedrag van 45 miljoen euro is gemoeid, eenmalig, begrensd en aan bepaalde voorwaarden gebonden is. Deze bijstand wordt pas overgemaakt als bepaalde doelstellingen zijn verwezenlijkt, zoals de verbetering van de transparantie van de overheidsfinanciën of de eerbiediging van de mensenrechten.</p>
      <p sl="nl">Tot slot denk ik vooral dat, na de uitbreidingen van 2004 en 2007, de geest van solidariteit van de Europese Unie ook tot de landen van het zuidelijk Middellandse-Zeegebied moet reiken. De EU moet er dus via haar nabuurschapsbeleid en het Euromediterraan partnerschap voor zorgen dat haar financiële instrumenten effect blijven sorteren en dat de handel met de zuidoever toeneemt.</p>
    </intervention>
    <intervention id="3-181" speaker_id="4545" name="Catherine Stihler" is_mep="True" mode="written">
      <p sl="nl">De lidstaten dienen prioriteit te geven aan een algeheel verbod op drijfnetten en de effectieve tenuitvoerlegging daarvan. Er zijn te veel dolfijnen, bruinvissen en zeerobben die onnodig sterven door het gebruik van deze netten. Een gemeenschappelijke definitie zou positief moeten worden onthaald, zodat er geen ‘maas in het net’ blijft waardoor deze verwoestende netten alsnog kunnen worden gebruikt.</p>
    </intervention>
    <intervention id="3-183" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Aangezien de Zweedse partij Junilistan vindt dat EU geen gemeenschappelijk visserijbeleid moet hebben, hebben wij tegen dit verslag gestemd. We zijn tevens zo vrij te verwijzen naar eerdere stemverklaringen betreffende het visserijbeleid.</p>
    </intervention>
    <intervention id="3-184" speaker_id="31123" name="Pedro Guerreiro" is_mep="True" mode="written">
      <p sl="pt">Doel van deze verordening is om klaarheid te scheppen in de vistuigen die als drijfnetten kunnen worden aangemerkt door een gemeenschappelijke definitie vast te stellen voor alle regelgeving die op deze kwestie van toepassing is.</p>
      <p sl="pt">Drijfnetten hebben niet alleen een enorme impact op de visbestanden en de mariene ecosystemen, maar ook economische gevolgen - in termen van concurrentie en inkomensverlies - voor de vissers die gebruik maken van meer traditionele vistuigen.</p>
      <p sl="pt">Gelet hierop heeft de Europese Unie VN-Resolutie 44/225 inzake de instelling van een moratorium op het gebruik van drijfnetten opgenomen in het communautaire acquis (Verordening nr. 354/1992), behoudens enkele regionale uitzonderingen op communautair niveau.</p>
      <p sl="pt">In die zin onderschrijven wij de inhoud van dit verslag. Het zal ons in de gelegenheid stellen om een betere controle uit te oefenen en de impact van drijfnetten in Portugese wateren, met name in de exclusieve economische zones van de Azoren en Madeira, te beperken, aangezien deze wateren bezocht worden door vaartuigen uit de lidstaten die dit soort vistuigen gebruiken voor het vangen van tonijn en andere vissoorten. Zij bedienen zich daarbij van leemten in de bestaande wetgeving of gaan eenvoudigweg illegaal te werk.</p>
    </intervention>
    <intervention id="3-185" speaker_id="28144" name="Lars Wohlin" is_mep="True" mode="written">
      <p sl="nl">Het verslag bevat diverse goede voorstellen om overbevissing tegen te gaan.</p>
      <p sl="nl">Daarom heb ik om pragmatische redenen voor dit voorstel gestemd. Het visserijbeleid van de EU heeft in zijn algemeenheid een duurzaam langetermijngebruik van de schatten van de zee tegengewerkt door vissers subsidies te verstrekken voor de koop van effectieve schepen.</p>
      <p sl="nl">Het visserijbeleid is ook nadelig voor de bevolking van de arme landen, doordat de EU van de zwakke regeringen van deze landen het recht koopt om in hun wateren te vissen. Daarom moet de EU het visserijbeleid teruggeven aan de lidstaten en er alleen op toezien dat de lidstaten geen soorten overbevissen die in de territoriale wateren van meerdere landen voorkomen.</p>
    </intervention>
    <intervention id="3-187" speaker_id="21918" name="Manuel António dos Santos" is_mep="True" mode="written">
      <p sl="pt">Ik heb per ongeluk voor de wetgevingsresolutie gestemd. Eigenlijk had ik tegen willen stemmen, zoals ik ook bij de stemming over het wetgevingsvoorstel heb gedaan.</p>
      <p sl="pt">Daarom verzoek ik mijn stem betreffende de wetgevingsresolutie te veranderen in een tegenstem.</p>
    </intervention>
    <intervention id="3-188" speaker_id="4550" name="Jill Evans" is_mep="True" mode="written">
      <p sl="nl">Ik heb niet voor het voorstel van de Commissie landbouw en plattelandsontwikkeling tot verwerping van het voorstel van de Commissie betreffende vrijwillige modulatie gestemd, want dat zou een verdere vertraging hebben betekend van de start van de nieuwe programma’s voor plattelandsontwikkeling en van hun financiering. Dit zou negatieve gevolgen hebben gehad voor de boeren en plattelandsgemeenschappen in mijn kiesdistrict, die sterk afhankelijk zijn van deze financiering.</p>
      <p sl="nl">Het gebrek aan financiële middelen voor de plattelandsontwikkeling vormt voor Wales een probleem. De oorzaak hiervan is een combinatie van factoren: het oneerlijke deel dat het Verenigd Koninkrijk van de EU-fondsen ontvangt, de verdediging van de regering van het Verenigd Koninkrijk van haar begrotingskorting, en het onder Brits voorzitterschap bereikte akkoord over de financiële vooruitzichten. Als gevolg van dit falen van de regering kijken de ministers naar modulatie voor de bijvulling van dit fonds.</p>
      <p sl="nl">Subsidiariteit dient te worden gewaarborgd, zodat de beslissing om al dan niet vrijwillige modulatie toe te passen en op welk niveau, wordt genomen op het juiste niveau. In mijn kiesdistrict zou dat de National Assembly voor Wales zijn, en niet zozeer het nationale niveau. Er bestaan grote verschillen in benaderingswijze en de landelijke gemeenschappen in het Verenigd Koninkrijk hebben uiteenlopende kenmerken, waardoor het geheel onaanvaardbaar zou zijn als er een enkel niveau was. Er is ook passende, volledige en aanvullende financiering nodig uit fondsen van de centrale regering.</p>
    </intervention>
    <intervention id="3-189" speaker_id="4466" name="Ilda Figueiredo" is_mep="True" mode="written">
      <p sl="pt">Zoals wij al eerder hebben gezegd, gaat het hier bovenal om het feit dat met het Commissievoorstel geen echte modulatie wordt nagestreefd. Het voorziet immers niet in een verhoging van de steun voor degenen die het minst of helemaal niets ontvangen, noch in een verlaging van de steun voor degenen die veel ontvangen. Er wordt met andere woorden niet gewaarborgd dat de beschikbare middelen op meer rechtvaardige wijze verdeeld zullen worden onder de in aanmerking komende producenten, landen en producties en dat steun zal worden verleend voor de kleine en middelgrote landbouwondernemingen en familiebedrijven.</p>
      <p sl="pt">Wij zijn van oordeel dat de Commissie een nieuw voorstel moet indienen, teneinde een echte, verplichte modulatie te creëren die garanties biedt voor meer rechtvaardigheid en financiële middelen vrijmaakt dankzij de invoering van een maximale steunlimiet per bedrijf (plafonnering) en een procentuele toename voor boeren die de minste steun uit het GLB ontvangen (modulatie). Zo zou bijvoorbeeld voorzien kunnen worden in een verhoging van 15 tot 20 procent voor kleine of middelgrote landbouwbedrijven die minder dan 5000 euro aan steun ontvangen of meer ontvangen maar aan bepaalde voorwaarden voldoen.</p>
      <p sl="pt">Zonder dergelijke maatregelen lopen wij het risico dat de bestaande ongelijkheden nog groter zullen worden. Daarom roepen wij de Commissie op om het voorstel te herformuleren, zodat de beslissingen die op dit gebied worden genomen niet leiden tot een renationalisering van de kosten van het GLB. Aangezien de Commissie het voorstel vooralsnog niet heeft aangepast, hebben wij ons van stemming onthouden.</p>
    </intervention>
    <intervention id="3-190" speaker_id="28403" name="Duarte Freitas" is_mep="True" mode="written">
      <p sl="pt">Dit Parlement heeft zich al eerder negatief uitgelaten over het voorstel van de Commissie voor een vrijwillige modulatie tot 20 procent van de rechtstreekse betalingen in het kader van het GLB. Overeenkomstig dit voorstel zouden de fondsen voor de boeren onder de tweede pijler van het GLB, namelijk de plattelandsontwikkeling, komen te vallen, hetgeen zou betekenen dat zij deel zouden gaan uitmaken van de nationale begroting van de lidstaten die beslissen van de modulatie gebruik te maken.</p>
      <p sl="pt">Indien de steun aan landbouwers wordt afgeschaft, zullen concurrentieproblemen ontstaan tussen de landbouwers van landen die geen modulatie toepassen en de landbouwers van landen die dat wel doen, en zelfs onder de landbouwers van deze laatste groep, al naargelang van het gehanteerde modulatieniveau.</p>
      <p sl="pt">Daarom ben ik het met rapporteur Goepel eens dat wij het voorstel van de Commissie opnieuw moeten verwerpen.</p>
    </intervention>
    <intervention id="3-191" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">De Zweedse partij Junilistan vindt dat het gemeenschappelijk landbouwbeleid van de EU geleidelijk moet worden afgeschaft. Wij zijn ook tegen de nieuwe vormen van steun onder de naam plattelandsontwikkeling. Wij vragen ons af waarom de EU denkt dat de lidstaten niet in staat zijn om hun platteland zelf te ontwikkelen.</p>
      <p sl="nl">Bij deze stemming staan we voor twee alternatieven: het voorstel van de Commissie of het voorstel van de Landbouwcommissie van het Europees Parlement. In deze situatie hebben wij ervoor gekozen om voor het Commissievoorstel te stemmen, omdat dat beter is dan het voorstel van de Landbouwcommissie, dat volstrekt absurd is.</p>
      <p sl="nl">De toelichting in het verslag bevat een heel scala aan standpunten. Zo levert het bijvoorbeeld kritiek op het feit dat het GLB wordt opgegeven of gerenationaliseerd, wat Junilistan een goede zaak zou vinden, en dat met het voorstel het recht van het Europees Parlement op participatie wordt genegeerd, een standpunt dat Junilistan niet deelt.</p>
      <p sl="nl">Bovendien wordt in de toelichting beweerd dat de health check van de langetermijnbegroting zou moeten dienen als grondslag voor voorstellen voor de financieringsperiode vanaf 2013. Daar is Junilistan het absoluut niet mee eens. Wij vinden dat de tussentijdse evaluatie reeds in de huidige begrotingsperiode 2007-2013 moet leiden tot bezuinigingen op de begrotingen voor de landbouw- en plattelandsontwikkeling.</p>
      <p sl="nl">Junilistan constateert dat het in deze situatie een geluk is dat het Europees Parlement geen medebeslissingsrecht heeft in het GLB van de EU, want dan zou de Unie in de val lopen van het protectionisme en van zware subsidies voor alle groepen binnen de landbouwsector.</p>
    </intervention>
    <intervention id="3-192" speaker_id="1403" name="David Martin" is_mep="True" mode="written">
      <p sl="nl">Ik heb voor het voorstel tot invoering van vrijwillige modulatie van het GLB gestemd, omdat dit in het Verenigd Koninkrijk effectiever wordt toegepast dan in welke lidstaat dan ook. Het wordt gebruikt als een wezenlijke bron van financiering van landelijke ontwikkelingsplannen in het hele land.</p>
    </intervention>
    <intervention id="3-193" speaker_id="966" name="Jean-Claude Martinez" is_mep="True" mode="written">
      <p sl="nl">De hervorming van het GVB heeft, behalve de ontkoppeling van steun en productie, een nieuw instrument opgeleverd: de modulatie. Het gaat hierbij om de mogelijkheid om een deel van de begrotingsmiddelen over te hevelen van de rechtstreekse steun aan boeren naar de plattelandsontwikkeling. Men noemt dat "overdracht van de eerste naar de tweede pijler".</p>
      <p sl="nl">In het kader van de vrijwillige modulatie kan deze overdracht oplopen tot 20 procent. De lidstaten kunnen over deze gedeeltelijke modulatie "à la carte" beslissen, in plaats van een verplicht menu met "rechtstreekse steun" als hoofdgerecht en "plattelandsontwikkeling" als toetje.</p>
      <p sl="nl">In werkelijkheid komt het neer op het uitkleden van boer Jan om Piet de landschapsbeheerder aan te kleden. Het is een begrotingstruc waarbij men de ontoereikendheid van de middelen wil maskeren met een schijnkeuze in het beheer van deze tekortschietende middelen.</p>
    </intervention>
    <intervention id="3-194" speaker_id="28255" name="Andreas Mölzer" is_mep="True" mode="written">
      <p sl="de">Dat de EU voor de landbouw lijkt op te komen, verandert niets aan het feit dat steeds meer boeren hun bedrijf staken of deeltijd gaan werken, als bijverdienste. Als grote ondernemingen en royalty profiteren van onze subsidies en wij ons bij de WTO niet sterk weten te maken voor onze biologische boeren, hoeven we ons niet te verbazen over dergelijke ontwikkelingen.</p>
      <p sl="de">Begrijpelijke kwaliteits- en gezondheidswaarmerken zouden wenselijk zijn als middel om eerlijke prijzen voor gezonde producten te waarborgen. Maar het belangrijkste van alles is dat de subsidiejungle van de EU wordt vereenvoudigd, desnoods door de landbouw weer onder de rechtsbevoegdheid van de lidstaten terug te brengen. Daarom heb ik tegen het verslag-Goepel gestemd.</p>
    </intervention>
    <intervention id="3-195" speaker_id="4528" name="Neil Parish" is_mep="True" mode="written">
      <p sl="nl">De delegatie van de Britse conservatieven erkent dat milieuprogramma's voor de landbouw van vitaal belang zijn. Er zijn echter drie belangrijke redenen waarom de conservatieven voor de verwerping van het voorstel van de Commissie over vrijwillige modulatie hebben gestemd. Om te beginnen zou voor de Britse boeren vrijwillige modulatie alles behalve vrijwillig zijn. Ze zouden gedwongen zijn om een afroming tot 20 procent van de waarde van hun enige bedrijfstoeslag te accepteren, terwijl dat niet voor de overige Europese boeren het geval is. Als Tony Blair voor het Verenigd Koninkrijk een beter akkoord over de EU-begroting, met betrekking tot de middelen voor plattelandsontwikkeling had weten te bedingen, zouden onze boeren niet met dit sombere vooruitzicht worden geconfronteerd. In de tweede plaats is het in stemming te brengen voorstel in elk geval voor de Britse regering zelf onaanvaardbaar, omdat het geen regionalisering toestaat. Het beperkt de vrijheid van de regering bij haar besluitvorming over bestedingsprioriteiten en houdt een franchise in stand die ongeschikt is voor de agrarische structuur. De Labour-leden van het Europees Parlement hebben geen enkel amendement ingediend om het voorstel meer in lijn te brengen met de wensen van hun regering! Tenslotte wijzen de meest recente opmerkingen van commissaris Fischer Boel erop dat de overweldigende oppositie van het Parlement tegen het voorstel niet geheel mag worden genegeerd en dat er een vorm van compromis uit kan voortkomen. We hopen oprecht dat de Britse boeren daar baat bij vinden.</p>
    </intervention>
    <intervention id="3-196" speaker_id="37312" name="Christel Schaldemose" is_mep="True" mode="written">
      <p sl="nl">Wij hebben gestemd tegen het voorstel van het Parlement dat de Commissie haar voorstel moet intrekken, maar voor het Commissievoorstel.</p>
      <p sl="nl">Wij vinden dat het Parlement de Commissie probeert te chanteren met het dreigement om 20 procent van de middelen voor plattelandsontwikkeling in te houden. Dat treft als zodanig niet de Commissie, maar de boeren, die hun geld niet uitbetaald krijgen, en vooral de EU als geheel, die bepaald niet in aanzien zal stijgen, als schaamteloze chantage tussen de instellingen voortaan de norm wordt.</p>
      <p sl="nl">Namens de delegatie van Deense sociaaldemocraten in het Europees Parlement.</p>
    </intervention>
    <intervention id="3-197" speaker_id="4545" name="Catherine Stihler" is_mep="True" mode="written">
      <p sl="nl">De voorgestelde hervormingen van het GLB verdienen bijval. Het is teleurstellend dat het Parlement voor de tweede keer deze hervormingen heeft verworpen, waarmee wordt voorzien in een duurzame benadering van de plattelandsontwikkeling. De stemming van vandaag zal opnieuw de uitbetalingen aan de boeren in Schotland en het Verenigd Koninkrijk doen vertragen. De leden van het Europees parlement kunnen niet eerst om hervorming van het GLB verzoeken en vervolgens deze niet in de praktijk steunen. Onze kiezers vragen telkens opnieuw om hervorming van het GLB. Het is zorgwekkend dat de nationale en gevestigde belangen van enkelen de urgente hervormingen van het GLB verstoren.</p>
    </intervention>
    <intervention id="3-199" speaker_id="4461" name="Luís Queiró" is_mep="True" mode="written">
      <p sl="pt">Het trans-Europees vervoersnet (TEN-T) is een investering in het waarborgen van toegankelijkheid binnen de Europese ruimte en vormt een belangrijk onderdeel van de Strategie van Lissabon, niet alleen als investering in innovatie en werkgelegenheid maar ook via de totstandbrenging van structuren die de cohesie en de sociaaleconomische ontwikkeling bespoedigen.</p>
      <p sl="pt">Daarom juist zijn de geringe verhoging van de voor TEN-T beschikbare middelen en de trage uitvoering van de prioritaire TEN-T-projecten reden tot grote bezorgdheid. Het is dan ook van vitaal belang dat de lidstaten maximale prioriteit verlenen aan het verwezenlijken van deze projecten en er niet voor terugschrikken om alle maatregelen te nemen die nodig zijn om ze tot een goed einde te brengen.</p>
      <p sl="pt">Behalve de prioritaire aandacht voor grensoverschrijdende verbindingen moet er ook gezorgd worden voor beter gecoördineerde en meer transparante procedures. Alleen op die manier kunnen wij de vruchten plukken van de inspanningen van de voorbije tien jaar.</p>
      <p sl="pt">Al deze projecten zijn van vitaal belang voor de cohesie op het Europese continent, voor de intermodaliteit, de interoperabiliteit en het verminderen van de verkeerscongestie. Wij moeten hier vandaag de beslissingen nemen die nodig zijn om het hefboomeffect van de communautaire financiering te bevorderen. Wij mogen daarbij niet aarzelen om fouten recht te zetten, wijzigingen aan te brengen en te waarborgen dat voortgang wordt gemaakt met de uitvoering van de beoogde projecten.</p>
    </intervention>
    <intervention id="3-201" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, ik wil vooropstellen dat de Oostenrijkse Volkspartij altijd groot voorstander is geweest van proactief optreden tegen klimaatverandering. Niettemin hebben wij tegen deze resolutie gestemd omdat daarmee wordt geprobeerd via een achterdeur kernenergie weer binnen te laten. We zijn altijd een even groot tegenstander geweest van deze vorm van energie, die naar onze opvatting geen toekomst heeft. Het heeft me zeer verwonderd dat zo weinig zelfverklaarde tegenstanders van kernenergie - met name uit de PSE-Fractie en Verts/ALE-Fractie - niettemin voor dit verslag hebben gestemd.</p>
    </intervention>
    <intervention id="3-202" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, ik heb voor de resolutie over klimaatverandering gestemd omdat ik er stellig van overtuigd ben dat we dringend nood hebben aan een communautaire strategie op dit gebied. Het probleem van de klimaatverandering is van fundamenteel belang voor de mensheid.</p>
      <p sl="pl">Het lijkt me cruciaal dat het Europees Parlement in deze kwestie zijn stem laat horen. De lidstaten van de Europese Unie en de Europese Commissie staan voor een enorme uitdaging. Hoe kan de economische groei worden bevorderd zonder daarbij de natuurlijke omgeving te schaden? Deskundigen roepen niet enkel op om de uitstoot van CO2-gassen te beperken, maar vragen eveneens dat onderzoek en innovatie op het vlak van hernieuwbare energiebronnen en energiebesparende technologieën worden gestimuleerd. Daarnaast is het belangrijk om samen te werken met landen buiten de Europese Unie en, eerst en vooral, om de burgers duidelijk te maken welke gevaren aan de klimaatverandering zijn verbonden.</p>
      <p sl="pl">Iedereen is medeverantwoordelijk voor de bescherming van de aarde. We moeten echter goed beseffen dat de maatregelen om de vervuiling en de uitstoot van schadelijke gassen te beperken de Europese ondernemingen en burgers op korte termijn voor extra kosten zullen plaatsen.</p>
      <p sl="pl">Aangezien landen als China, Brazilië en India jaar na jaar meer koolstofdioxide en andere schadelijke stoffen produceren, zou de Europese Unie ze moeten helpen om over te schakelen op schonere en energiezuinigere productiemethoden. Voorts zouden we de handel in zogenaamde groene technologieën en de ontwikkeling van hernieuwbare energiebronnen moeten bevorderen. Actie ondernemen is de boodschap. Dat zijn we niet alleen onszelf, maar ook de toekomstige generaties verschuldigd.</p>
    </intervention>
    <intervention id="3-203" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Mijnheer de Voorzitter, in paragraaf 34 van de resolutie over klimaatverandering, waarover wij zojuist hebben gestemd, wordt de Commissie gevraagd de risico's in kaart te brengen die kerncentrales lopen door overstromingen en tsunami’s ten gevolge van klimaatverandering.</p>
      <p sl="fi">Achter dit idee staat een Finse campagne die gebaseerd is op een fictieve roman en geen wetenschappelijke basis heeft. In het verhaal veroorzaakt een tsunami, die het gevolg is van klimaatverandering, een ongeluk in een kerncentrale, dat enorme schade tot gevolg heeft. Ik ben voorstander van grote voorzichtigheid en het in kaart brengen van risico's, maar dit initiatief was vervelend en gewoonweg gênant voor de reputatie van de Commissie milieubeheer, volksgezondheid en voedselveiligheid. Ten eerste zijn tsunami's niet het gevolg van klimaatverandering. Serieuze onderzoekers vinden dit een absurd idee. De collega's achter dit initiatief hebben gelijk dat een beoordeling van de risico's van kerncentrales altijd nodig is, maar ongelijk als zij willen doen geloven dat dit nog niet is gebeurd. Er wordt geen enkele kerncentrale gebouwd zonder er zeker van te zijn dat deze bestand is tegen overstromingen. Daarom voel ik mij genoodzaakt de Commissie te vragen ook de politieke risico's in kaart te brengen van parlementaire initiatieven die op louter fictie zijn gebaseerd. Ik ben blij dat het probleem dit keer is voorkomen.</p>
    </intervention>
    <intervention id="3-204" speaker_id="photo_generic" name="Jan Andersson, Göran Färm, Anna Hedh, Inger Segelström en Åsa Westlund" is_mep="True" mode="written">
      <p sl="nl">Wij hebben voor de amendementen 3 en 8 gestemd, omdat wij het positief zouden vinden als de lidstaten van de EU het unaniem eens konden worden over belastingen die bijdragen tot een vermindering van de uitstoot van broeikasgassen.</p>
      <p sl="nl">Daarentegen geven wij geen steun aan een aantal besluiten over belastingen met meerderheidsbesluiten op EU-niveau, omdat wij, Zweedse sociaaldemocraten, vinden dat besluiten over belastingen op nationaal niveau moeten worden genomen.</p>
    </intervention>
    <intervention id="3-205" speaker_id="4466" name="Ilda Figueiredo" is_mep="True" mode="written">
      <p sl="pt">Wij vinden het over het geheel genomen een goede zaak dat het Parlement zich gunstig heeft uitgelaten over dit document, waarin de klimaatverandering voor de zoveelste keer centraal staat. De tekst bevestigt of, liever gezegd, herbevestigt de verplichtingen die wij zijn aangegaan met betrekking tot het terugdringen van emissies en het bevorderen van alternatieve energiebronnen. Er wordt evenwel nauwelijks gewag gemaakt van andere niet minder belangrijke punten zoals het bevorderen van energie-efficiëntie en het gebruik van openbaar vervoer van goede kwaliteit. De behandeling van deze alternatieven blijft beperkt tot enkele nietszeggende en vage referenties.</p>
      <p sl="pt">In het document wordt tevens aangedrongen op het nut van de handel in emissierechten of, liever gezegd, in het ‘recht om te vervuilen’. Zoals wij al zeiden, staat dit voorstel vanwege zijn commerciële karakter haaks op de beoogde doelstellingen. Immers, degenen die het zich kunnen permitteren, zullen blijven vervuilen, met alle gevolgen van dien voor de economisch zwakkere landen die niet over voldoende middelen beschikken om emissierechten te kopen.</p>
      <p sl="pt">Ofschoon het document voorziet in positieve voorstellen voor emissievermindering en hernieuwbare energiebronnen, bevat het een reeks andere voorstellen die moeilijk uitvoerbaar zijn vanwege de strenge vereisten die aan de verschillende landen worden opgelegd en het verzet waarop die vereisten stuiten.</p>
      <p sl="pt">Wij zullen er in elk geval op toezien dat sommige van de voorgestelde maatregelen in de praktijk worden gebracht en dat gewaarborgd wordt dat zij niet gebruikt worden om de energie nog meer in handen te geven van de rijkste landen of om de consument te laten opdraaien voor de vervuilingskosten van de vervuilende ondernemingen.</p>
    </intervention>
    <intervention id="3-206" speaker_id="28585" name="Diamanto Manolakou" is_mep="True" mode="written">
      <p sl="nl">De resultaten van de Conferentie van Parijs zijn een klap in het gezicht van degenen die dachten dat, met het oog op de serieuze gevaren van aardopwarming en de op middellange en lange termijn rampzalige gevolgen daarvan voor de volkeren van de aarde, tegenstellingen en belangen konden worden overwonnen.</p>
      <p sl="nl">De resolutie over de klimaatveranderingen is weliswaar een uiting van grote ongerustheid maar stelt geen echte, concrete oplossingen voor. Wat daarin staat is voor het merendeel een uiting van vrome wensen. Men geeft er de voorkeur aan de mensen gerust te stellen en blijft vasthouden aan dezelfde methode, ofschoon die tot nu toe de grote problemen heeft veroorzaakt, de marktmechanismen heeft bevoordeeld en belastingen en heffingen heeft opgelegd aan de werknemers en de multinationals heeft vrijgesteld.</p>
      <p sl="nl">Er wordt duidelijk gezegd dat minder uitstoot zal zorgen voor meer concurrentiekracht, voor de verwezenlijking van de doelstellingen van Lissabon en die van Kyoto. Juist dat beleid van het kapitaal is echter verantwoordelijk voor de milieuverontreiniging en de uitstoot van gassen. Dat beleid kan geen bescherming bieden.</p>
      <p sl="nl">Degenen die het Protocol van Kyoto hebben geratificeerd tonen bovendien aan dat zij, als optelsom, ver verwijderd zijn van de doelstellingen. Daarbij gaan de VS gewoon door met de verhoging van de uitstoot van broeikasgassen, samen met China en India. Bijgevolg heeft Kyoto in de praktijk nauwelijks iets uit te staan met de vermindering van de broeikasgasuitstoot.</p>
      <p sl="nl">De conclusie is dat de EU van het kapitaal en haar politieke spreekbuizen de planeet kapot maken onder het mom van de milieuveranderingen. Hun enige zorg is de vraag hoe zij de marktmechanismen van Kyoto nog winstgevender kunnen gebruiken.</p>
    </intervention>
    <intervention id="3-207" speaker_id="1403" name="David Martin" is_mep="True" mode="written">
      <p sl="nl">Ik ben het eens met de algemene doelen van de resolutie van de Raad. Hoewel ik instem met de inhoud van de amendementen van de Verts/ALE-Fractie en de verplichting om de uitstoot van broeikasgassen tot 2020 met dertig procent terug te brengen, ben ik van oordeel dat het amendement te specifiek was en daarom heb ik mij tijdens de stemming over het desbetreffende amendement van stemming onthouden.</p>
    </intervention>
    <intervention id="3-208" speaker_id="1403" name="David Martin" is_mep="True" mode="written">
      <p sl="nl">Klimaatverandering is wellicht de belangrijkste politieke uitdaging van onze tijd. De stappen waarop in deze resolutie wordt aangedrongen en collectief optreden op multilateraal niveau zijn essentieel in de strijd tegen klimaatverandering.</p>
    </intervention>
    <intervention id="3-209" speaker_id="28111" name="Mary Lou McDonald" is_mep="True" mode="written">
      <p sl="nl">Hoewel ik de resolutie heb gesteund, dient de EU aanvullende initiatieven te ondernemen om de klimaatsverandering aan te pakken.</p>
      <p sl="nl">De winkels liggen vol met laagwaardige, bederfelijke goederen die over tienduizenden kilometers zijn vervoerd om aan de prijsverwachtingen van de consument te voldoen. De koolstofvoetafdruk die door deze vorm van wereldhandel wordt achtergelaten, is kolossaal.</p>
      <p sl="nl">Daarom roep ik op tot de invoering van een ‘koolstofetiketteringssysteem’ dat consumenten de nodige informatie biedt om verantwoordelijke en verstandige keuzes te kunnen maken.</p>
    </intervention>
    <intervention id="3-210" speaker_id="4545" name="Catherine Stihler" is_mep="True" mode="written">
      <p sl="nl">Maatregelen om van het Europees Parlement een koolstofneutrale instelling te maken, dienen als een zaak van urgentie te worden opgepakt. Klimaatverandering is wellicht de belangrijkste politieke uitdaging van onze tijd. We dienen allemaal onze rol te vervullen. Wellicht zal het argument van onze koolstofvoetafdruk, meer dan enig ander argument uiteindelijk een eind maken aan ons maandelijkse verblijf in Straatsburg. Tenslotte dienen wij als leden van het Europees Parlement in de praktijk te brengen wat we preken.</p>
    </intervention>
    <intervention id="3-211" speaker_id="28144" name="Lars Wohlin" is_mep="True" mode="written">
      <p sl="nl">Het broeikaseffect is een van de ernstige problemen van onze tijd. Daarom is het belangrijk dat er grote inspanningen worden gepleegd om de uitstoot van kooldioxide te verminderen. Een van de belangrijkste en beste methoden om die uitstoot te elimineren is de energie die wordt geproduceerd door verbranding van kolen en gas te vervangen door kernenergie. De IAEA heeft geconstateerd dat kernenergie een van de cruciale middelen is om de uitstoot van kooldioxide te verminderen. Het is betreurenswaardig dat deze resolutie dit negeert door vol te houden dat de uitstoot niet mag worden verminderd door middel van kernenergie. Om die reden stem ik tegen deze resolutie.</p>
    </intervention>
    <intervention id="3-213" speaker_id="2307" name="Hubert Pirker" is_mep="True" mode="spoken">
      <p sl="de">Mijnheer de Voorzitter, we weten allemaal dat terrorisme alleen in samenwerking kan worden bestreden, en het lijdt geen twijfel dat de Verenigde Staten op dit terrein een belangrijke partner zijn van de Europese Unie. Dat we daarvoor uitwisseling van gegevens en informatie nodig hebben, staat als een paal boven water. Maar dit dient wel volgens regels te gebeuren die door beide partijen zijn aanvaard. Nu wij deze regels hebben vastgelegd en er een brede meerderheid voor hebben gevonden - van de doelbegrenzing, het niet-opslaan van gevoelige gegevens tot de invoering van een PUSH-systeem - en bovenal hebben bereikt dat de VS-autoriteiten in geval van een terroristische dreiging worden verplicht om de bevoegde autoriteiten van de Europese Unie op de hoogte te stellen, steun ik deze resolutie graag. Ik ben ervan overtuigd dat - indien commissaris Frattini wordt opgedragen de onderhandelingen te voeren - er een goed resultaat kan worden bereikt in het belang van de veiligheid van de burgers van de Europese Unie.</p>
    </intervention>
    <intervention id="3-214" speaker_id="4540" name="Philip Bradbourn" is_mep="True" mode="written">
      <p sl="en">De conservatieven van het Verenigd Koninkrijk zijn volledig voorstander van maatregelen die frauduleuze financiële transacties voor het financieren van terrorisme aan het licht brengen. Echter, in deze resolutie wordt geen melding gemaakt van de onderzoeksresultaten van de Belgische autoriteiten. Ook wordt in deze resolutie niet ingegaan op het belang van waarborgen dat toegang tot dergelijke data beperkt dient te blijven tot de geëigende rechtshandhavende instellingen die met terrorismebestrijding zijn belast.</p>
      <p sl="en">In het geval van de PNR-overeenkomst zijn de conservatieven van oordeel dat het tot het soeverein recht van een land behoort om informatie te vragen over mensen die zijn grondgebied betreden. Elke overeenkomst over de verstrekking van gegevens dient dit recht te erkennen. De beste wijze om met dergelijke overeenkomsten om te gaan en hoge maatstaven voor gegevensbescherming te waarborgen is de weg te bewandelen van de intergouvernementele samenwerking. Daarom hebben de Britse conservatieven tegen de resolutie gestemd.</p>
    </intervention>
    <intervention id="3-215" speaker_id="1892" name="Carlos Coelho" is_mep="True" mode="written">
      <p sl="pt">De Europese Unie zet zich ten volle in voor de strijd tegen het internationale terrorisme, op basis van haar menselijke waarden en de eerbiediging van de fundamentele rechten en vrijheden.</p>
      <p sl="pt">Geen enkel argument, hoe loofwaardig ook, kan de afwezigheid van democratische legitimiteit rechtvaardigen. Daarom moet het uitwisselen van gegevens permanent onderworpen zijn aan parlementaire en gerechtelijke controle.</p>
      <p sl="pt">Er zijn ernstige twijfels gerezen over het verwerken van persoonsgegevens door de Amerikaanse overheid. De Verenigde Staten slaan allerhande gegevens op zonder de Europese wetgeving inzake de bescherming van persoonsgegevens te eerbiedigen. Sterker nog, zij passen niet eens het beginsel van wederkerigheid toe: Amerikaanse burgers genieten in Europa een veel grotere bescherming dan Europeanen in de Verenigde Staten.</p>
      <p sl="pt">Daarom ben ik van oordeel dat er met de Verenigde Staten een gemeenschappelijk kader moet worden vastgesteld, opdat er garanties worden geboden voor het uitwisselen van gevoelige informatie in de context van de strijd tegen het terrorisme. Het Parlement moet de onderhandelingen die de Commissie over de PNR-overeenkomst zal voeren op de voet volgen.</p>
    </intervention>
    <intervention id="3-216" speaker_id="31123" name="Pedro Guerreiro" is_mep="True" mode="written">
      <p sl="pt">Wij hebben ons steeds negatief uitgesproken over het voorstel om met de Verenigde Staten een overeenkomst te sluiten inzake de uitwisseling van persoonsgegevens, ongeacht of het om PNR- of SWIFT-gegevens gaat.</p>
      <p sl="pt">Ons verzet is in de eerste plaats gebaseerd op het feit dat de beoogde overeenkomst deel uitmaakt van een brede context van extreme veiligheidsmaatregelen - waaronder het programma voor het illegaal afluisteren van telefoongesprekken binnen de Verenigde Staten - die ten uitvoer worden gelegd in naam van de zogeheten ‘strijd tegen het terrorisme’, een voorwendsel dat de deur opent naar inmenging en agressie jegens landen en volkeren telkens wanneer de Amerikaanse imperialistische belangen op het spel staan.</p>
      <p sl="pt">Wij zijn ook tegen deze overeenkomst gekant omdat geen afdoende garanties worden geboden voor de eerbiediging en bescherming van de legitieme rechten van de burgers. Niets waarborgt immers dat de regelgeving inzake de bescherming van persoonsgegevens, en met name de wetgeving van de Europese Unie op dit gebied, ten uitvoer zal worden gelegd of dat de overeenkomsten onderworpen zullen worden aan een doeltreffende controle van de nationale parlementen.</p>
      <p sl="pt">Het lijdt geen twijfel dat de ernst van de huidige situatie verzacht zou worden door de vaststelling van meer specifieke maatregelen, de ontwikkeling van effectievere controlemethoden voor de overdracht van persoonsgegevens, het beperken van de doeleinden waarvoor de verzamelde gegevens gebruikt mogen worden, het verschaffen van informatie aan de burgers en het verlenen van toegang tot de persoonsgegevens die op hen betrekking hebben. Het belangrijkste is evenwel dat er een einde komt aan het huidige veiligheidsoffensief, waarmee de rechten, vrijheden en garanties van de burgers worden ondermijnd onder het mom van de zogeheten ‘strijd tegen het terrorisme’.</p>
    </intervention>
    <intervention id="3-217" speaker_id="28111" name="Mary Lou McDonald" is_mep="True" mode="written">
      <p sl="nl">Sinn Féin is van mening dat de PNR-overeenkomst inzake persoonsgegevens van passagiers niet lichtvaardig of achter gesloten deuren mag worden gesloten. De PNR-overeenkomst maakt deel uit van de zogenaamde ‘oorlog tegen terreur’ en zal een aantasting betekenen van de burgerlijke vrijheden van Ierse burgers.</p>
      <p sl="nl">De EU-lidstaten mogen zich niet door intimidatie laten dwingen een overeenkomst uit te voeren die de gegevensbescherming van hun burgers niet garandeert.</p>
      <p sl="nl">Ierland dient binnen de Raad van de EU het voortouw te nemen en een beter aanvaardbare overeenkomst te eisen. Ik doe een beroep op de regering om de voorgestelde overeenkomst vóór aanneming tenminste als volgt te wijzigen: “de jaarlijkse gezamenlijke evaluatie moet een evaluatie van de overeenkomst bevatten die betrekking heeft op de bijzonderheden van de werking ervan, alsmede op haar effectiviteit in relatie tot het gestelde doel, te weten ‘bestrijding van terrorisme'; voorts moet elke wijziging van de bepalingen inzake gegevensbescherming in de Verenigde Staten, de EU of Ierland onmiddellijk leiden tot transparante, hernieuwde onderhandelingen over de overeenkomst, die de instemming van beide kamers van de Oireachtas vereisen.”</p>
    </intervention>
    <intervention id="3-218" speaker_id="28583" name="Athanasios Pafilis" is_mep="True" mode="written">
      <p sl="nl">De resolutie van het Europees Parlement over de overdracht van persoonsgegevens van passagiers door de Europese luchtvaartmaatschappijen (PNR) en het schandaal van de overdracht van gegevens over financiële transacties van klanten van SWIFT aan de veiligheidsdiensten van de VS tonen aan wat de ware aard is van hetgeen de politieke krachten van het Europees eenrichtingverkeer en de Europese onderdanigheid verkondigen.</p>
      <p sl="nl">Hun protest tegen de overtreding van de bescherming van persoonsgegevens en de persoonlijke levenssfeer wordt in de resolutie omgezet in het geloof dat de “EU en de VS nauwe en loyale bondgenoten zijn in de strijd tegen het terrorisme”. Daarom wordt ook voorgesteld een nieuwe overeenkomst inzake de overdracht van persoonsgegevens van passagiers te ondertekenen, met dezelfde inhoud als de vorige overeenkomst, en de gegevens betreffende financiële transacties voor “doelstellingen van gerechtelijk onderzoek” uit te zonderen, mits de VS garanties geven voor de bescherming daarvan! De nieuwe overeenkomsten die worden voorgesteld, komen na de onthullingen over het crimineel optreden van de CIA in lidstaten van de EU, met ontvoering, vasthouden in geheime gevangenissen en foltering van “terreurverdachten”. Daardoor wordt aangetoond dat ondanks de schijnheilige verkondigingen, de samenwerking tussen de EU en de VS groeit en tot doel heeft de grondrechten en de volksvrijheden te beknotten, onder het voorwendsel van de strijd tegen het terrorisme.</p>
    </intervention>
    <intervention id="3-220" speaker_id="28173" name="Zita Pleštinská" is_mep="True" mode="spoken">
      <p sl="sk">Ik heb gestemd vóór de aanneming van de resolutie van het Europees Parlement over de bijdrage aan de Voorjaarsraad van 8 en 9 maart. Ik heb steun betuigd aan de gewijzigde formulering van de resolutie, omdat de instandhouding van het concurrentievermogen in de interne markt en de uitvoering van een strategisch, op energie-efficiëntie gericht innovatiebeleid naar mijn mening het heldere en actuele antwoord zijn op de vraag hoe de doelstellingen van de Lissabon-strategie kunnen worden bereikt. Teneinde meer transparantie te bewerkstelligen en de strategie helderder te maken, geef ik steun aan de inspanningen tot verbetering van de wetgeving inzake consumentenbescherming.</p>
      <p sl="sk">Een essentieel punt van de resolutie is de oproep aan de nationale parlementen om nationale hervormingsprogramma’s op touw te zetten, aangezien een succesvolle verwezenlijking van de ambitieuze Lissabon-doelstellingen voornamelijk afhangt van het initiatief van elk van de lidstaten. In dit verband wil ik het voorbeeld van Slowakije noemen, waar we dankzij de structurele hervormingen van de regering van Mikuláš Dzurinda nu al concrete resultaten zien, zoals een economische groei van bijna 10 procent en honderden nieuwe banen. De Minerva-strategie, die innovatie inzet als instrument ter ondersteuning van de nationale economie en tevens inzet op de ontwikkeling van wetenschappelijke en onderwijsactiviteiten, is de concrete vertaling van de Lissabon-strategie, die Slowakije tot een de meest geavanceerde, moderne en welvarende samenlevingen van de wereld wil maken, en daarmee mogelijk ook tot een bron van ideeën en inspiratie voor andere lidstaten van de Unie.</p>
    </intervention>
    <intervention id="3-221" speaker_id="photo_generic" name="Jan Andersson, Göran Färm, Anna Hedh, Inger Segelström en Åsa Westlund" is_mep="True" mode="written">
      <p sl="nl">Wij hebben onze steun verleend aan de resolutie over de Strategie van Lissabon. Wij vinden dat de Strategie van Lissabon er ook in de toekomst op gebaseerd moet zijn dat het sociale beleid, het economische beleid en het milieubeleid elkaar wederzijds steunen. Het is belangrijk om in het verdere werk aan de Strategie de nadruk te leggen op een totaalvisie, die inhoudt dat er sprake is van goed functionerende en open markten, scholing, een actief en egalitair welvaartsbeleid en een progressief milieubeleid, die samen bijdragen tot groei en het creëren van werkgelegenheid.</p>
      <p sl="nl">We hebben echter geen steun verleend aan de eis dat hindernissen voor het scheppen van werkgelegenheid, waaronder hindernissen voor aanstellingen met relatief bescheiden lonen, moeten worden weggenomen. Dit kan worden uitgelegd als het openen van een lagelonenmarkt. Daar zijn wij absoluut tegen. Wij willen juist dat een dergelijke ontwikkeling wordt verhinderd. Dat kan gebeuren doordat cao’s en de samenwerking tussen de sociale partners een belangrijker rol krijgen.</p>
      <p sl="nl">Wij zijn ook tegen passages waarin wordt opgeroepen tot het gebruik van ‘schone energie’ en kooldioxideneutrale energietechnologie, omdat dat kan worden uitgelegd alsof wij voorstander zijn van de uitbreiding van kernenergie. Wij zien dan liever meer inspanningen voor het uitbouwen van hernieuwbare energie ter bevordering van een duurzame ontwikkeling.</p>
    </intervention>
    <intervention id="3-222" speaker_id="4466" name="Ilda Figueiredo" is_mep="True" mode="written">
      <p sl="pt">Uit de resolutie die wij voor ons hebben liggen, blijkt de ware aard van de ‘Strategie van Lissabon’ – de Europese agenda van de werkgevers en de grote financiële en economische groepen –, die nog versterkt is door de herziening van de Strategie in 2005 en de tenuitvoerlegging van nationale hervormingsplannen in alle lidstaten. Doel hiervan is om zogeheten structurele hervormingen door te voeren, die moeten leiden tot flexibelere arbeidsrelaties, deregulering van de markten, liberalisering van de diensten, commercialisering van het onderwijs en het onderzoek en privatisering van de sociale zekerheid. Nu de liberalisering van de diensten een feit is, richt de Strategie zich op de arbeidsrelaties. Daarbij wordt gestreefd naar ‘flexizekerheid’, oftewel totale deregulering en liberalisering van ontslagen zonder geldige reden.</p>
      <p sl="pt">Er zij op gewezen dat de sociale vereisten en doelstellingen, waarmee de ware aard van de agenda van Lissabon aanvankelijk verdoezeld werd, thans verdwenen zijn.</p>
      <p sl="pt">Feit is dat de Europese Unie van de Strategie van Lissabon en de eurozone sinds 2000 zowel in economische termen als op het gebied van de werkgelegenheid een zwakke groei heeft gekend, terwijl een toename van de arbeidsonzekerheid, de armoede, de sociale uitsluiting en de inkomensverschillen is vastgesteld en geen verbetering in het werkloosheidspercentage is waargenomen.</p>
      <p sl="pt">Daarom moet de huidige koers van de Europese Unie radicaal worden omgegooid.</p>
    </intervention>
    <intervention id="3-223" speaker_id="1164" name="Bruno Gollnisch" is_mep="True" mode="written">
      <p sl="nl">De ideeën van de drie belangrijkste fracties in dit Parlement - op het gebied van economie, handel, werkgelegenheid en op sociaal gebied - komen zozeer overeen dat ze maar meteen één resolutie hebben ingediend over de komende Europese top. Dat is op zichzelf al reden genoeg om tegen te stemmen.</p>
      <p sl="nl">In de tekst - het product van een en dezelfde jammerlijk europeïstische denkwijze - treft men alle elementen aan die de motivatie vormen voor de toenemende vijandigheid van de Europeanen ten aanzien van uw systeem: het bekende liedje, in bedekte termen, van de werklozen die zelf verantwoordelijk zijn voor het feit dat ze niet werken - "arme zwijnen" zei Gabin in "la Traversée de Paris" -; van de heilzame immigratie, waardoor de derde wereld van zijn elites wordt beroofd en de lonen in Europa onder druk komen te staan; van de noodzaak tot hervorming van onze sociale bescherming "met het oog op het verloop van de mondiale ontwikkelingen", die ontegenzeglijk de doodsteek ervoor zal betekenen; van de discriminatie op grond van wat dan ook, terwijl de Europeanen zelf op de meest schandalige manieren worden gediscrimineerd; van de groei, zonder ooit te reppen van de koop- en consumptiekracht, de explosieve groei van het aantal arme werknemers en de gevolgen van de euro, en tot slot van de "gunstige globalisering", wat een oxymoron is.</p>
      <p sl="nl">Uw eeuwige oplossing voor alles: steeds meer Europa. Uw tegenslagen zijn niet meer dan verdiend!</p>
    </intervention>
    <intervention id="3-224" speaker_id="4542" name="Timothy Kirkhope" is_mep="True" mode="written">
      <p sl="nl">Mijn collega’s van de Britse conservatieven hebben deze motie voor een resolutie ondersteund, omdat we altijd al voorstander waren van de doelen van de Lissabon-strategie ter vergroting van de concurrentiepositie van Europa en de ontwikkeling van een dynamische en innovatieve economie, verbetering van de flexibiliteit van de arbeidsmarkt en de bevordering van deregulering binnen de EU. We ondersteunen ook de oproep aan de lidstaten om zich te onthouden van protectionisme. We geloven dat deze resolutie deze doelstellingen ruimschoots ondersteunt.</p>
      <p sl="nl">Dit betekent niet dat we de hele lijst met gedetailleerde beleidsmaatregelen die in de resolutie wordt gegeven, onderschrijven. Met andere woorden, we ondersteunen de globale richting van wat volgens ons het liberaliserende gevolg van de tekst is, hetgeen er al beslist had moeten zijn.</p>
    </intervention>
    <intervention id="3-225" speaker_id="1403" name="David Martin" is_mep="True" mode="written">
      <p sl="en">Ik ben bijzonder ingenomen met het amendement waarin wordt opgeroepen tot bevordering van de centrale IAO-arbeidsnormen en de toepassing van de "Decent Work Strategy" van de IAO. Verder vind ik ook dat het vermijden van milieudumping een sleutelelement van eerlijke mededinging moet zijn. Sociale en milieuaspecten moeten in de handelsontwikkeling worden geïntegreerd.</p>
    </intervention>
    <intervention id="3-226" speaker_id="4545" name="Catherine Stihler" is_mep="True" mode="written">
      <p sl="en">Het streefjaar 2010 voor het realiseren van de Lissabon-doelstelling om de meest dynamische kenniseconomie ter wereld te worden, komt snel dichterbij. Een van de doelstellingen is meer vrouwen weer aan het werk te krijgen. Tijdens de Top van Barcelona van 2002 spraken de lidstaten af dat in 2010 voor eenderde van de kinderen jonger dan drie jaar en negentig procent van de kinderen van drie tot zes jaar kinderopvang beschikbaar moet zijn. Het ziet ernaar uit dat slechts vijf lidstaten deze doelstelling zullen verwezenlijken. Als wij willen dat meer vrouwen de vrijheid van een baan gaan genieten, moeten wij de beschikbaarheid van kwalitatief goede en betaalbare kinderopvang tot een eerste beleidsprioriteit maken.</p>
    </intervention>
    <intervention id="3-227" speaker_id="29579" name="Marc Tarabella" is_mep="True" mode="written">
      <p sl="nl">Ik heb tegen de gezamenlijke resolutie van de Fractie van de Europese Volkspartij (Christen-democraten) en Europese Democraten, Sociaal-democratische Fractie in het Europees Parlement en de Alliantie van Liberalen en Democraten voor Europa fractie gestemd, waarin zij hun ideeën uiteenzetten voor de Voorjaarsraad 2007 in verband met de Strategie van Lissabon.</p>
      <p sl="nl">Mijn collega's hebben namelijk twee paragrafen aangenomen die ik als een wezenlijk onderdeel van de resolutie beschouw, maar die ik in tegenspraak acht met mijn Europese overtuigingen.</p>
      <p sl="nl">Allereerst heeft het Parlement ermee ingestemd om het beleid te steunen waarmee particuliere financiering van universiteiten wordt toegestaan en om de particuliere sector aan te moedigen in te spelen op de behoeften van de markt op het gebied van opleiding en onderwijs. Deze maatregel kan leiden tot een vorm van concurrentie tussen universiteiten die de gelijkheid in het universitair onderwijs in gevaar zou kunnen brengen</p>
      <p sl="nl">Bovendien heeft het Europees Parlement besloten de lidstaten te verzoeken hun inefficiënte sociale modellen te herzien in het licht van de financiële levensvatbaarheid ervan op de lange termijn, de ontwikkelingen in het wereldwijde krachtenspel en de demografische trends, teneinde deze sociale modellen duurzamer te maken. Waar dat in mijn ogen op neerkomt, is niet meer en niet minder dan een openlijke bedreiging van de socialezekerheidsstelsels.</p>
      <p sl="nl">Alleen om die twee punten, die strijdig zijn met mijn overtuigingen, heb ik besloten tegen deze resolutie te stemmen.</p>
    </intervention>
    <intervention id="3-228" speaker_id="28584" name="Georgios Toussas" is_mep="True" mode="written">
      <p sl="nl">De gezamenlijke resolutie over de Strategie van Lissabon, die is ingediend door de Fractie van de Europese Volkspartij (Christen-democraten) en Europese Democraten, de Sociaal-democratische fractie in het Europees Parlement en de Alliantie van Liberalen en Democraten voor Europa fractie, en door het Europees Parlement werd aangenomen, toont eens te meer aan dat de politieke spreekbuizen van het kapitaal een en dezelfde koers varen als het gaat om de bevordering van hun strategische keuzes.</p>
      <p sl="nl">De prioriteit van het EU-kapitaal is een efficiënte en snelle bevordering van de oriëntaties van de Strategie van Lissabon, waarmee duidelijk wordt gemaakt dat het zijn doel is meer winst te maken en de monopolistische concurrentie te domineren via een barbaarse aanval op alle verworvenheden en rechten van de arbeidersklasse.</p>
      <p sl="nl">In de resolutie wordt de strategie van het kapitaal uiteengezet. Deze wordt ook trouw toegepast door de regering van de ND, met steun van de PASOK. Dit betekent dat het kapitaal vaste voet aan wal zet in de sectoren van de gezondheid, de voorzieningen en het onderwijs, via privaat-publieke partnerschappen, dat onderzoek in dienst wordt gesteld van de monopolies, de energiesector wordt geliberaliseerd en gecommercialiseerd, de arbeidsrelaties worden ontwricht en het socialezekerheidsstelsel wordt vernietigd. Bijzondere betekenis wordt gehecht aan de aanpassing van het onderwijssysteem aan de behoeften van het concurrentievermogen van het kapitaal.</p>
      <p sl="nl">De Europese afgevaardigden van de Communistische Partij van Griekenland zijn tegen de resolutie en roepen de arbeidersklasse op om haar strijd tegen heel het volksvijandige beleid van de EU, van de “centrumrechtse” en “centrumlinkse” regeringen, te intensiveren en vaste, stabiele banen te eisen met rechten, openbare sociale verzekering en gezondheid, en gratis openbaar onderwijs.</p>
    </intervention>
    <intervention id="3-229" speaker_id="28144" name="Lars Wohlin" is_mep="True" mode="written">
      <p sl="nl">Het verslag bevat diverse goede voorstellen met betrekking tot het belang van meer concurrentie en verbeterde voorwaarden voor ondernemerschap en innovaties. Het proces van Lissabon moet echter vooral worden beschouwd als een nationale aangelegenheid, en daarom is het ongelukkig dat het Parlement zich op een aantal terreinen begeeft waarover de afzonderlijke lidstaten dienen te besluiten.</p>
      <p sl="nl">Zo gaat het voorstel in op de manier waarop de lidstaten hun sociale verzekeringen moeten regelen en hoe ze moeten garanderen dat elke schoolverlater werk krijgt aangeboden of kan profiteren van maatregelen die hem inzetbaar maken op de arbeidsmarkt.</p>
    </intervention>
    <intervention id="3-231" speaker_id="4466" name="Ilda Figueiredo" is_mep="True" mode="written">
      <p sl="pt">De tekst die hier vandaag als follow-up van de mededeling van de Commissie over het Europees radiospectrumbeleid is aangenomen, bevat nogal wat tegenstrijdige formuleringen. Men krijgt de indruk dat een poging is ondernomen om verschillende ideologische standpunten met elkaar te verzoenen.</p>
      <p sl="pt">Het verslag voorziet in een reeks voorstellen die onder meer bedoeld zijn om de openbare dienstverlening te waarborgen; een zekere - wellicht hoge - graad van nationale soevereiniteit te handhaven bij het beheer van het radiospectrum; een deel van de voordelen die verbonden zijn aan het gebruik van nieuwe technologieën over te dragen naar de minst ontwikkelde regio’s; niet-gebruikte frequenties voor openbare doeleinden beschikbaar te stellen overeenkomstig de aangegane verbintenissen; het algemeen belang en vanuit strategisch oogpunt belangrijke frequenties te beschermen; een hoog kwaliteitsniveau te behouden voor wat betreft de ‘diensten van openbaar en algemeen belang’. Tevens wordt het voorstel van de Commissie toegejuicht om een op de markt gebaseerde benadering van het spectrum te introduceren en te voorzien in een helder wettelijk kader met op concurrentie gebaseerde oplossingen.</p>
      <p sl="pt">Ondanks al deze goede intenties wordt met deze tekst het licht op groen gezet voor de voortzetting van het neoliberale beleid en de bijna goddelijke verering van de markt, waardoor de openbare dienstverlening op de helling komt te staan.</p>
    </intervention>
    <intervention id="3-232" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd omdat daarin wordt gepleit voor eerlijke en niet-discriminerende toegang tot het spectrum en voor een gelijke behandeling van alle technologieën. Een gecombineerde benadering van het spectrumbeheer, teneinde een grotere flexibiliteit en respons van de markt te bewerkstelligen, zal bijdragen aan de sociale en economische voordelen die door het gebruik ervan zullen ontstaan.</p>
    </intervention>
    <intervention id="3-233" speaker_id="4545" name="Catherine Stihler" is_mep="True" mode="written">
      <p sl="en">Ik wil de rapporteur steunen in haar pogingen iets te doen aan de ernstige zorgen over de pogingen om radiofrequenties uit te sluiten van de voorstellen, in het bijzonder gezien de spectrumwinst die zal ontstaan als gevolg van de overschakeling op digitale omroep. De omroeporganisaties moeten worden aangespoord doelmatig gebruik te maken van de spectrumruimte.</p>
    </intervention>
  </section>
  <section id="creitem18" title="7. Rectificaties stemgedrag/voorgenomen stemgedrag: zie notulen"/>
  <section id="creitem19" title="8. Goedkeuring van de notulen van de vorige vergadering: zie notulen"/>
  <section id="creitem20" title="9. Terrorismebestrijding (debat)">
    <intervention id="3-239" speaker_id="1237" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0441/2006) van Luis Yañez-Barnuevo García, namens de Commissie buitenlandse zaken, over de externe dimensie van terrorismebestrijding (2006/2032(INI)).</p>
    </intervention>
    <intervention id="3-240" speaker_id="28278" name="Luis Yañez-Barnuevo García" is_mep="True" mode="spoken" role="rapporteur">
      <p sl="es">Mevrouw de Voorzitter, internationaal terrorisme is de grootste bedreiging voor de vrede, de veiligheid en de menselijke waardigheid en integriteit.</p>
      <p sl="es">We hebben te maken met een onzichtbare, geografisch verspreide vijand die zich zowel binnen als buiten onze grenzen bevindt, en daarom op een andere manier bestreden moet worden dan vroegere vijanden van de Europese Unie.</p>
      <p sl="es">De antiterrorismestrategie van de Europese Unie moet een mondiale, multilaterale strategie zijn die stoelt op het systeem van de Verenigde Naties. Ieder unilateraal, louter militair antwoord is tot mislukking gedoemd. De strijd tegen het terrorisme zal worden gewonnen op het terrein van de waarden. Om het terrorisme moreel te verslaan zijn bewustmaking en mobilisering van onze publieke opinie een absolute noodzaak. We mogen onze aandacht geen moment laten verslappen. We moeten niet alleen na een grote aanslag reageren, maar voortdurend en proactief handelen.</p>
      <p sl="es">Een krachtiger GBVB is een voorwaarde voor succes. Europese inlichtingen- en informatiediensten moeten over optimale middelen beschikken, hun werking en hun coördinatie moeten beter worden, en er moet meer gedaan worden om de financiële netwerken van het terrorisme bloot te leggen.</p>
      <p sl="es">In het kader van het externe beleid moet de Unie landen die terroristische groeperingen steunen, een halt toeroepen door middel van sancties en dwangmaatregelen, en zwakke landen helpen hun instellingen en democratie te versterken om te voorkomen dat er terroristische groeperingen neerstrijken.</p>
      <p sl="es">Mevrouw de Voorzitter, eerbied voor de beginselen van de rechtsstaat en de mensenrechten in de strijd tegen het terrorisme is niet alleen om morele redenen een absolute noodzaak, het is de raison d’être van onze strategie, want daarop hebben de terroristen het nu juist gemunt: op de waarden waarop onze samenleving is gebaseerd. Als we op dit gebied de teugels laten vieren, zoals gebeurd is met de oorlog in Irak, Guantánamo, Abu Ghraib en de illegale CIA-vluchten, geven we terroristen een argument om hun daden te rechtvaardigen, en voeden we het terrorisme.</p>
      <p sl="es">Beperking van de grondrechten leidt niet tot meer veiligheid, maar tot meer angst. We hebben vrije samenlevingen nodig die stevig in hun schoenen staan. Een angstige maatschappij heeft de strijd tegen het terrorisme al bij voorbaat verloren. Het dilemma veiligheid of vrijheid is een vals dilemma. We zullen veiliger zijn als we vrijer, opener zijn en niemand uitsluiten.</p>
      <p sl="es">Preventie, waar het zowel op 11 september in New York als op 11 maart in Madrid mis ging, is van fundamenteel belang, evenals doeltreffender optreden van politie en justitie. Ons GBVB moet helpen de voedingsbodem van het internationale terrorisme weg te nemen.</p>
      <p sl="es">Terrorisme valt nooit te rechtvaardigen. Over oorzaken mag dan ook niet gesproken worden, maar wel omstandigheden die terrorisme in de hand werken, zoals allereerst de vernedering en minachting die miljoenen moslims voelen vanwege hetgeen zij opvatten als westerse arrogantie, en het verscherpen van langdurige conflicten als het Israëlisch-Palestijnse conflict. Een ander voorbeeld is de laatdunkende behandeling van een geloof dat meer dan 1,3 miljard mensen ter wereld op vreedzame wijze aanhangen.</p>
      <p sl="es">We moeten fundamentalistische, dogmatische fanatici aanpakken, niet een religie of een geloof. Soms vergeten we dat het moslimterrorisme meer islamitische dan westerse slachtoffers heeft geëist. Dat verklaart het internationale succes van initiatieven als de Alliantie van Beschavingen, goedgekeurd door de Verenigde Naties, als antwoord op de botsing van beschavingen die fundamentalisten van de ene of de andere partij voorstaan.</p>
      <p sl="es">Naast efficiëntere middelen zijn intelligentie en vastberadenheid nodig om het internationale terrorisme te verslaan, niet opruiende taal die alleen maar wijst op eigenlijke zwakheid. Het fascisme en decennia later het stalinisme hebben we verslagen op ideologisch terrein, zonder de grondbeginselen van onze samenlevingen op te geven, ook niet de op verantwoorde wijze uitgeoefende vrijheid van meningsuiting.</p>
      <p sl="es">In mijn verslag onderstreep ik dat slachtoffers als belangrijke actoren moeten worden erkend en dat overheden naar hen moeten luisteren. Daarom zitten er vandaag op de tribune vier directe slachtoffers van de aanslag van 11 maart in Madrid: Jesús Ramírez Castanedo, Jesús Abril Escusa, Isabel Casanova Ortega en Euclides Antonio Río Grajales. Ik wil hen hartelijk danken voor hun komst.</p>
    </intervention>
    <intervention id="3-241" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . - Mevrouw de Voorzitter, mevrouw de commissaris, dames en heren, ik wil uw Commissie buitenlandse zaken en rapporteur Luis Yañez-Barnuevo García bedanken voor het verslag over de externe dimensie van terrorismebestrijding, dat vandaag is gepresenteerd. Het is een heel uitgebreid verslag en het behandelt een aantal zeer belangrijke kwesties waarover wij het grotendeels met elkaar eens zijn. De terroristische dreiging heeft nu meer dan ooit een internationaal karakter en de maatregelen die de Europese Unie treft om deze dreiging het hoofd te bieden, kunnen in feite alleen succes hebben als ze deel uitmaken van een gecoördineerde, wereldwijde inspanning om terrorisme te bestrijden.</p>
      <p sl="de">Op zijn bijeenkomst van december 2005 heeft de Europese Raad een antiterrorismestrategie voor de Europese Unie goedgekeurd, waarin de algemene lijnen voor antiterroristische maatregelen van de EU worden uitgezet. Ook heeft hij op dezelfde bijeenkomst de strategie goedgekeurd van de Europese Unie tegen radicalisering en rekrutering van terroristen. In beide documenten wordt de externe dimensie van terrorismebestrijding uitvoerig behandeld.</p>
      <p sl="de">Er zijn drie belangrijke punten inzake de externe aspecten van terrorisme die ik graag wil noemen, namelijk radicalisering en rekrutering, samenwerking met externe partners en het internationale rechtskader.</p>
      <p sl="de">Ten eerste is het belangrijkste doel van de strategie inzake terrorismebestrijding om te voorkomen dat mensen het terrorisme omarmen. Daarom moeten wij optreden tegen de factoren die ertoe bijdragen dat mensen radicaliseren en vatbaar worden voor rekrutering door terroristische organisaties. Bij haar antiterrorismemaatregelen in het kader van het buitenlandse beleid heeft de Europese Unie geprobeerd om rekening te houden met alle kwesties in verband met radicalisering en rekrutering. Ook heeft zij ervaringen en beste praktijken over de omgang met het probleem uitgewisseld met externe partners.</p>
      <p sl="de">De Europese Unie heeft voor het eerst ook antiradicaliseringsmaatregelen opgenomen in een speciaal technisch hulpprogramma voor terrorismebestrijding. Er zijn bijeenkomsten gehouden die waren gewijd aan de interreligieuze en interculturele dialoog in het kader van het ASEM-proces en het proces van Barcelona en onder auspiciën van de Anna Lindh-stichting. De EU heeft ook op werkgroepniveau diepgaand gediscussieerd over de manier waarop zij haar publieke diplomatie en haar contacten met de islam kan verbeteren, zowel binnen als buiten de Unie, en we willen hiermee vastberaden doorgaan. Radicalisering en rekrutering zullen ook worden opgenomen in toekomstige programma’s voor technische ondersteuning op het gebied van terrorismebestrijding en een belangrijk onderwerp blijven in de dialoog met derde landen.</p>
      <p sl="de">Ten tweede is er de samenwerking met externe partners. Bij de verwezenlijking van onze doelstellingen op het gebied van terrorismebestrijding zijn wij nauw blijven samenwerken met onze partners buiten de Europese Unie. De politieke dialoog met onze partners is een belangrijk onderdeel van het buitenlands beleid van de Europese Unie in de strijd tegen het terrorisme, en respect voor het principe van de rechtsstaat en de bescherming van de mensenrechten en grondvrijheden bij de bestrijding van het terrorisme waren sleutelbegrippen hierbij, wat mij doet denken aan het debat dat wij vanmorgen hebben gevoerd en waarin sprake was van veel eensgezindheid.</p>
      <p sl="de">Met een aantal landen is veel werk verricht om de samenwerking in de strijd tegen het terrorisme te verbeteren. De Europese Unie en haar lidstaten zijn overeengekomen om technische ondersteuning bij terrorismebestrijding te verlenen aan een aantal landen met hoge prioriteit, en er is vooruitgang geboekt bij het overleg op politiek niveau met vergelijkbare landen. De Europese Unie heeft ook bijgedragen aan de opbouw van capaciteiten op regionaal niveau, zoals het Jakarta Centre for Law Enforcement Cooperation (JCLEC) in Indonesië en het terrorismebestrijdingscentrum van de Afrikaanse Unie in Algiers.</p>
      <p sl="de">De samenwerking met de Verenigde Staten in de strijd tegen het terrorisme heeft voor ons nog steeds een hoge prioriteit. Politici en experts van de Europese Unie en de VS hebben samengewerkt om hun dialoog te intensiveren en de EU heeft haar dialoog over antiterrorismekwesties ook uitgebreid naar andere partnerlanden zoals Israël, Australië, Canada, Rusland en de landen van de Euromediterrane Parlementaire Vergadering, waarbij rekening is gehouden met terreinen die van gemeenschappelijk belang zijn en met opties voor samenwerking, in het bijzonder het beschikbaar stellen van technische hulp aan andere landen.</p>
      <p sl="de">Ten derde heeft de Europese Unie zich in het internationale rechtskader verder ingezet voor een sleutelrol van de Verenigde Naties in de strijd tegen het terrorisme. Aangezien de sluiting van een uitgebreide overeenkomst over het internationale terrorisme met een heldere en duidelijke definitie van terrorisme in al zijn vormen en manifestaties inderdaad een belangrijk signaal zou betekenen, en zou laten zien dat de internationale gemeenschap vastberaden is om op te treden tegen de terroristische dreiging, zal de Europese Unie alles in het werk blijven stellen om hierover een internationale consensus te bereiken.</p>
      <p sl="de">De onlangs goedgekeurde strategie van de Verenigde Naties voor de intensivering van de internationale samenwerking met derde landen in de strijd tegen het terrorisme is ook een belangrijke stap vooruit en de Europese Unie is bereid om haar samen met alle leden van de Verenigde Naties uit te voeren. Dit is een van de toekomstige prioriteiten van de Europese Unie. De Unie wil haar dialoog met haar externe partners gebruiken om een volledige uitvoering van deze strategie te verzekeren en een gedachtewisseling tot stand te brengen over de manier waarop deze doelstelling het beste kan worden bereikt. Ik denk dat dit Parlement door dit onderwerp ter sprake te brengen bij zijn gesprekspartners in de derde landen, een zeer waardevolle bijdrage hieraan kan leveren.</p>
      <p sl="de">Zoals ik aan het begin van mijn toespraak al zei, zijn de instellingen van de Europese Unie het grotendeels eens over de prioriteiten bij de bestrijding van het internationale terrorisme. Ik kan uw rapporteur mededelen dat zijn verslag en een voortdurende gedachtewisseling, zoals die van vandaag, bijdragen aan een verdieping van ons wederzijds begrip en ons helpen bij het uitwerken van passende maatregelen voor de strijd tegen het internationale terrorisme. Het zou ook een signaal zijn voor degenen die het slachtoffer zijn geworden van terroristische aanslagen.</p>
    </intervention>
    <intervention id="3-242" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie . - Mijnheer de Voorzitter, ik wil om te beginnen de rapporteur, de heer Yañez-Barnuevo García, gelukwensen met zijn verslag. Laat er geen twijfel over bestaan: het terrorisme is een bedreiging voor alle landen en alle volken, het is misdadig en in alle omstandigheden onverdedigbaar. De Commissie is het daarom volledig eens met de opvatting in het verslag dat het terrorisme een ernstige bedreiging vormt voor de veiligheid, de vrede, de stabiliteit en de democratische waarden waarop de Europese Unie is gegrondvest.</p>
      <p sl="en">De Commissie onderschrijft ook de doelstelling om het terrorisme wereldwijd te bestrijden met inachtneming van de mensenrechten. Alle antiterrorismemaatregelen moeten in overeenstemming zijn met zowel het internationaal humanitair recht als de internationale mensenrechtenwetgeving.</p>
      <p sl="en">Hoewel ik het dus in grote lijn eens ben met het verslag, wil ik toch graag twee kanttekeningen plaatsen. In de eerste plaats wordt in het verslag aangedrongen op de vaststelling van een definitie van terrorisme. Aangezien de VN nog geen overeenstemming heeft bereikt over een definitie en aangezien een dergelijke overeenstemming nog heel ver weg lijkt, hoe hard wij daar ook aan werken, wil ik erop wijzen dat de relevante universele verdragen en protocollen al een gemeenschappelijke juridische opvatting bevatten over wat een terroristische daad precies is. Ook de Unie heeft een definitie van terroristische daden in haar kaderbesluit inzake terrorisme. Dit zijn duidelijke rechtsgrondslagen.</p>
      <p sl="en">In de tweede plaats wordt in het verslag opgeroepen tot uitbreiding van de jurisdictie van het Internationale Strafhof tot terroristische daden als misdaden tegen de menselijkheid. Ik denk dat wij voorzichtig moeten zijn met het veranderen van de definitie van misdaden tegen de menselijkheid zoals vervat in het statuut van het ISH. Een dergelijke stap zou wel eens een averechts effect kunnen hebben op de inspanningen om meer steun te krijgen voor het Hof. De toch al ingewikkelde relatie tussen het internationale humanitaire recht en de definitie van terrorisme kan tot nog meer complicaties leiden.</p>
      <p sl="en">De Commissie is blij met de belangstelling van het Parlement voor de externe aspecten van de bestrijding van het terrorisme. In het huidige klimaat van open grenzen hangen de interne en externe inspanningen ter bestrijding van het terrorisme nauw met elkaar samen. Het spreekt vanzelf dat vice-voorzitter Frattini en ik nauw samenwerken om ervoor te zorgen dat deze inspanningen elkaar wederzijds versterken. Wij zijn het volledig eens met de noodzaak om de Verenigde Naties krachtig te blijven steunen met ons beleid van doeltreffend multilateralisme.</p>
      <p sl="en">De nadruk die wordt gelegd op preventie is ook voor de Commissie uitermate belangrijk. De omstandigheden die tot verdere verspreiding van het terrorisme leiden, dienen te worden bestreden. De bestrijding van de fundamentele oorzaken van het terrorisme is een kernpunt van ons externe beleid, en de aanbevelingen in het verslag voor een coherenter en doeltreffender EU-beleid gaan in grote lijnen ook in de goede richting.</p>
      <p sl="en">Ik wil graag ingaan op de belangrijke bijdrage die de Commissie aan terrorismebestrijding levert. In de eerste plaats voert de Commissie samen met de lidstaten de EU-strategie inzake terrorismebestrijding van 2005 uit, waarover onze collega, de fungerend voorzitter, al sprak. Het terrorisme is ook een regelmatig terugkerend onderwerp tijdens de vergaderingen met onze partners en in internationale organisaties. Zo wordt op dit moment bijvoorbeeld gewerkt aan een belangrijke vergadering in Berlijn waaraan de Commissie zal deelnemen, ter voorbereiding van de top van de G8 in Heiligendamm over terrorisme en georganiseerde misdaad.</p>
      <p sl="en">In de tweede plaats verleent de Commissie aan zo'n tachtig derde landen een aanzienlijk bedrag aan bijstand voor capaciteitsopbouw, die erop gericht is het bestuur en de administratieve capaciteiten op relevante terreinen te verbeteren. Een aantal prioriteitsterreinen die in het verslag worden genoemd, zoals grensbeheer en de financiering van terrorisme, zijn prioriteiten voor de communautaire bijstand.</p>
      <p sl="en">In de derde plaats ontplooit de Commissie activiteiten op nieuwe terreinen, waarmee de EU-maatregelen ter bestrijding van het terrorisme zouden moeten worden verbeterd, zoals de bescherming van kritische infrastructuur, de bestrijding van gewelddadige radicalisering en werving van terroristen, bioterrorisme, de dreiging van nucleaire aanslagen, technologieën voor explosievendetectie, het gebruik van het internet door terroristen, alsmede het terrorisme in de context van crisisbeheer. Uiteraard is er ook een relatie met onze inspanningen ter bestrijding van de georganiseerde misdaad en drugssmokkel. Afghanistan is daar bijvoorbeeld een zorgwekkend voorbeeld van.</p>
      <p sl="en">Tot slot, en daarmee antwoord ik op een van de verzoeken in dit verslag, wil de Commissie bevestigen dat zij voornemens is in de loop van 2007 een mededeling te publiceren over de mondiale en transregionale veiligheidsuitdagingen. Hierin zullen aspecten worden behandeld die van cruciaal belang zijn voor de veiligheid van de mens en zal speciaal de aandacht worden gericht op terrorismebestrijding. U kent waarschijnlijk mijn persoonlijk engagement en steun voor het discours rond de menselijke veiligheid. De beste manier om de omstandigheden aan te pakken die leiden tot een verspreiding van het terrorisme, is mijns inziens de bevordering van zowel vrijheid van angst als vrijheid van gebrek.</p>
      <p sl="en">Er wordt dus al veel gedaan, maar ik denk dat wij het er allemaal wel over eens zijn dat wij moeten samenwerken en onze collectieve prestaties op het gebied van terrorismebestrijding moeten verbeteren. Wij doen ons best om onze rol te vervullen, maar wij zijn er zeker van dat de gemeenschappelijke inspanningen met het Parlement nog belangrijker zullen zijn.</p>
    </intervention>
    <intervention id="3-243" speaker_id="28282" name="Alain Hutchinson" is_mep="True" mode="spoken">
      <p sl="fr">rapporteur voor advies van de Commissie ontwikkelingssamenwerking. - Mevrouw de Voorzitter, mevrouw de commissaris, mijnheer de fungerend voorzitter, dames en heren, het was mijn taak om namens de Commissie ontwikkelingssamenwerking een advies op te stellen over dit verslag over de externe dimensie van terrorismebestrijding, dat mijn collega Luis Yañez namens de Commissie buitenlandse zaken heeft opgesteld.</p>
      <p sl="fr">Een debat over dit onderwerp vergt een benadering die noodzakelijkerwijs ook ons ontwikkelingssamenwerkingsbeleid ten gunste van de zuidelijke landen omvat. In dit advies wordt - zonder er doekjes om te winden, dat moet gezegd - gewezen op een aantal essentiële punten die hier al aan de orde zijn geweest, zoals de definitie van terrorisme, het eerbiedigen van de mensenrechten en de betrekkingen met de verschillende diaspora's van Europa. Daarnaast wordt ingegaan op het vraagstuk van het moeizame evenwicht tussen terrorismebestrijding en de noodzaak in alle omstandigheden de eerbiediging van de mensenrechten te verdedigen, om te vermijden dat mensen het ene verwaarlozen omwille van het andere.</p>
      <p sl="fr">Bovendien stellen wij in ons verslag de vraag aan de orde welke gevolgen de wijze van financiering van de strijd tegen het terrorisme kan hebben voor de kwaliteit en de doelmatigheid van de Europese ontwikkelingssamenwerking. Zo leggen we bijvoorbeeld de nadruk op het feit dat momenteel talrijke maatregelen van de lidstaten die niet direct onder een beleid tot terugdringing van de armoede van de zuidelijke landen vallen, helaas in de officiële ontwikkelingshulp zijn inbegrepen, zoals de financiering van investeringen op veiligheidsgebied, de repatriëring van illegale immigranten en bepaalde uitgaven in verband met het immigratiebeleid, om maar enkele voorbeelden te noemen.</p>
      <p sl="fr">Daarnaast wil de Commissie ontwikkelingssamenwerking de aandacht van ons Parlement vestigen op het feit dat opname in de officiële ontwikkelingshulp van financiële steun voor allerlei activiteiten in verband met bestrijding van het terrorisme de officiële ontwikkelingshulp en haar belangrijkste doel, uitroeiing van de armoede, alleen maar nog verder zou uithollen.</p>
      <p sl="fr">In de Commissie ontwikkelingssamenwerking is dit advies op 6 november jongstleden nagenoeg unaniem goedgekeurd, maar helaas heeft een meerderheid van de leden van de Commissie buitenlandse zaken het niet nodig geacht ook maar een van de paragrafen van dit advies over te nemen. Daarom hebben wij besloten de hoofdlijnen van deze tekst in de vorm van amendementen op dit verslag in te dienen. Ik roep alle democratische fracties dan ook op deze amendementen te steunen opdat we, naast de noodzakelijke bestrijding van het terrorisme, ons ontwikkelingssamenwerkingsbeleid doelmatig kunnen voortzetten, met het oog op de verwezenlijking van de millenniumdoelstellingen, die op termijn, zelfs op de lange termijn, het werkelijke antwoord vormen op het terrorisme en op het spoor van ellende dat het achterlaat.</p>
    </intervention>
    <intervention id="3-244" speaker_id="28397" name="Agustín Díaz de Mera García Consuegra" is_mep="True" mode="spoken">
      <p sl="es">rapporteur voor advies van de Commissie burgerlijke vrijheden, justitie en binnenlandse zaken . - De strijd tegen terreur is een prioriteit die de solidariteit van alle lidstaten en het engagement van alle democratische landen vergt. Veiligheid is een waar grondrecht, dat niet tegen elke prijs maar alleen in volledige overeenstemming met de wet en de mensenrechten mag worden uitgeoefend. Internationale terreur is een bedreiging voor de vrijheid en de rechten van de mens.</p>
      <p sl="es">Het duistere onderscheid tussen moordende terroristen en politieke terroristen, tussen een gewapende en een politieke tak, draagt alleen maar bij tot versterking van de criminele organisatie in haar geheel en verzwakt de rechtsorde. Iedere vorm van dialoog met terroristen is per definitie oneerlijk, zinloos en kwetsend voor de slachtoffers.</p>
      <p sl="es">De lidstaten moeten bijzondere aandacht hebben voor het bevorderen van de interculturele betrekkingen en de maatschappelijke dialoog tussen religies, om de omgang met elkaar te verbeteren en de tolerantie en het wederzijds begrip te vergroten.</p>
      <p sl="es">De Unie moet de instrumenten waarover ze beschikt - Europol, Eurojust, Cepol en het Situation Centre en andere met een gelijkaardige doelstelling - rationaliseren, coördineren en verbeteren, om de onderlinge relaties tussen terrorisme en andere criminele activiteiten op te sporen en te voorkomen.</p>
      <p sl="es">Mevrouw de Voorzitter, ik zou graag zien dat - zoals in mijn verslag staat - bij het uitwerken van preventiestrategieën in het bijzonder rekening wordt gehouden met de afschuwelijke ervaringen van de slachtoffers. Slachtoffers moeten erkenning en bescherming krijgen. De nederlaag van het terrorisme begint bij het verhaal van de slachtoffers en het luisterend oor van de samenleving.</p>
      <p sl="es">Wat betreft preventie, mevrouw de Voorzitter, preventie mag geen wapen zijn dat democratische landen en lidstaten tegen elkaar gebruiken. De laatste keer dat men faalde op het gebied van preventie was op 30 december 2006 in Madrid. We maken geen verwijten over fouten op het vlak van preventie, maar we doen wel ons uiterste best om ervoor te zorgen dat die fouten zich nooit meer voordoen.</p>
      <p sl="es">Ik rond af, mevrouw de Voorzitter. We kunnen het terrorisme alleen doeltreffend bestrijden als alle democratische landen samen, en in het bijzonder de Unie een duidelijk beeld hebben van de dreiging, en die dreiging is dodelijk, constant en blijvend.</p>
    </intervention>
    <intervention id="3-245" speaker_id="1263" name="Elmar Brok" is_mep="True" mode="spoken">
      <p sl="de">namens de PPE-DE-Fractie . - Mevrouw de Voorzitter, mevrouw de commissaris, mijnheer de fungerend voorzitter van de Raad, ik zou graag van de gelegenheid gebruik willen maken om u, mevrouw de Voorzitter, te feliciteren met uw functie van ondervoorzitter, waarin u de regio Oostwestfalen-Lippe vertegenwoordigt waar wij beiden vandaan komen, en dat is iets om trots op te zijn.</p>
      <p sl="de">Ik wil de rapporteur bedanken voor zijn verslag en erop wijzen dat terrorisme een grensoverschrijdend fenomeen is. Wij zullen het alleen succesvol kunnen bestrijden als er sprake is van grensoverschrijdende samenwerking binnen de Europese Unie en met landen en organisaties buiten de Unie. Het is vaak een moeizame aangelegenheid om dit te realiseren, met name als we kijken naar het binnenlands beleidsaspect van ons gemeenschappelijk veiligheidsprobleem, want dat is als vanouds bilateraal geregeld, en daarom is het soms erg omslachtig om de standpunten van de verschillende lidstaten te implementeren. Dit bewijst dat wij, als wij meer bescherming willen tegen terrorisme en georganiseerde criminaliteit, de Europese Grondwet nodig hebben als een effectiever middel om verplichtingen op gemeenschappelijk terrein meer rechtskracht bij te zetten en het besluitvormingsproces te verbeteren.</p>
      <p sl="de">Naast nauwere samenwerking tussen de veiligheidsorganen is er ook dringend behoefte aan een bestrijding van de oorzaken van terrorisme. Er bestaat geen rechtvaardiging voor terrorisme, maar terrorisme heeft wel zijn oorzaken en daarmee moeten wij ons bezighouden. Ik beschouw politieke, economische en sociale kwesties hierbij als heel belangrijk. Ook aan bepaalde symbolische gebaren moet een einde worden gemaakt. Als wij er door gezamenlijke inspanningen in zouden slagen om, bijvoorbeeld via het Kwartet, de Midden-Oostenkwestie op te lossen, zouden we het terrorisme veel wind uit de zeilen nemen. Dit is slechts één voorbeeld van de verbanden die op dit gebied bestaan. Iets dat heel duidelijk uit het verslag naar voren komt, en dat ik heel belangrijk vind, is de noodzaak gebruik te maken van de interculturele dialoog. Wij moeten ook de mensen in andere regio’s van de wereld duidelijk maken dat wij hun cultuur, hun religie en hun ontwikkeling respecteren en als gelijkwaardig met de onze beschouwen, zodat verdeeldheid niet ontstaat vanuit een gevoel van culturele inferioriteit. Dat is een bijzondere plicht. Dit moet allemaal gebeuren in overeenstemming met het principe van de rechtsstaat en met respect voor onze waarden, want als wij onze waarden opgeven, hebben de anderen gewonnen, en daarom moeten wij achter onze waarden en de rechtsstaat staan.</p>
    </intervention>
    <intervention id="3-246" speaker_id="1289" name="Proinsias De Rossa" is_mep="True" mode="spoken">
      <p sl="en">namens de PSE-fractie . - Mevrouw de Voorzitter, terroristische daden zijn altijd crimineel, maar het terrorisme heeft ook altijd een politieke kant. Ik denk dat het terrorisme in zijn huidige verschijningsvorm erop gericht is de humanitaire waarden van gelijkwaardigheid te ondermijnen, of het nu gaat om de gelijkwaardigheid van mannen en vrouwen, of om die van religie of nationaliteit. Het probeert de burgerrechten te ondermijnen, de burgerrechten van een pluralistische democratie.</p>
      <p sl="en">Wanneer wij over die waarden spreken, moeten wij ons echter heel zorgvuldig uitdrukken. Als wij ze “onze” waarden noemen in plaats van ze als universele waarden te beschouwen, lopen we denk ik in de val van de “botsing van beschavingen”. Onze beste verdediging van die waarden moet daarom in de eerste plaats van politieke aard zijn. Wij moeten de kracht van die waarden laten zien door de vrijheid en levenskwaliteit voor iedereen in Europa en in de hele wereld te garanderen.</p>
      <p sl="en">Er moeten zeker veiligheidsmaatregelen worden toegepast: er moeten inlichtingen worden verzameld, wetsovertreders moeten worden vervolgd, en ook het aanzetten tot haat en geweld moet zeker worden voorkomen en strafrechtelijk vervolgd. Uit het verslag-Fava, waarover wij vanochtend langdurig hebben gesproken, blijkt echter duidelijk wat er vreselijk fout kan gaan als wij niet uiterst zorgvuldig zijn. Wij moeten ons niet laten verleiden tot simplistische analyses. Wij moeten ons verre houden van de veronderstelling dat iedere politieke of religieuze fundamentalist een terrorist is. Dat is gewoon niet waar, en ik denk dat het belangrijk is om dat vooral niet te vergeten. Ik ken heel veel fundamentalistische katholieken die bepaald geschokt zouden zijn bij het idee dat iemand uit hun naam een terroristische daad zou plegen.</p>
      <p sl="en">Ik zou willen pleiten voor een diepgaander analyse dan wij momenteel hebben, en voor behoedzaamheid ten aanzien van de formuleringen die wij gebruiken. Ik ben van mening dat wij om succes te hebben, moeten leren omgaan met ongelijkheden binnen ons continent, maar ook met ongelijkheden op wereldschaal.</p>
    </intervention>
    <intervention id="3-247" speaker_id="28616" name="Ģirts Valdis Kristovskis" is_mep="True" mode="spoken">
      <p sl="lv">namens de UEN-Fractie. - Mevrouw de Voorzitter, dames en heren, de strijd tegen wereldwijde verschijningsvormen van terrorisme vormt de ultieme test waaraan kan worden afgemeten of het democratische Europa tot handelen in staat is. Om terroristen de wind uit de zeilen te nemen en brute terreurdaden te voorkomen moeten de speciale diensten gebruik kunnen maken van de meest effectieve preventie- en repressiemethoden, iets dat zonder internationale samenwerking ondenkbaar is. Het verslag van de heer Fava is erg kritisch ten opzichte van de Verenigde Staten, maar we moeten ons realiseren dat de samenwerking tussen de Europese Unie en de VS nóg nauwer moet worden dan nu al het geval is, dat de VS en Europa gezamenlijk actie moeten ondernemen om iets te doen aan de ideologische oorzaken van terrorisme en dat er een op wederzijds vertrouwen gebaseerde nauwere uitwisseling van informatie moet komen. Het Europees Parlement en de leden van de nationale parlementen van de lidstaten moeten ook gerichter en op professionelere wijze worden betrokken bij de uitwerking en uitvoering van de algemene terrorismestrategie, terwijl een actieve samenwerking tussen de diensten van de lidstaten moet worden bevorderd. Bij ons parlementair toezicht moeten we professioneler te werk gaan en van grotere politieke verantwoordelijkheid getuigen, met name bij het toezicht op de wettelijkheid van de methoden die bij antiterrorismemaatregelen worden gebruikt.</p>
    </intervention>
    <intervention id="3-248" speaker_id="28409" name="Raül Romeva i Rueda" is_mep="True" mode="spoken">
      <p sl="es">namens de Verts/ALE-Fractie . - Ten eerste ben ik verheugd over de inspanningen van collega Yañez-Barnuevo. Hij heeft zich gewaagd aan een complex onderwerp dat vaak aanleiding geeft tot eerder partijpolitieke dan inhoudelijke debatten. Maar ik wil hem vooral bedanken omdat hij oog heeft gehad voor ten minste drie van de onderwerpen die mijn fractie heel belangrijk acht.</p>
      <p sl="es">Het eerste werd al genoemd door mevrouw de commissaris en heeft te maken met de definitie. We hebben een eerste, belangrijk probleem: zonder definitie kunnen we in de Europese Unie moeilijk op een samenhangende, geloofwaardige manier het terrorisme bestrijden. Het klopt weliswaar dat de meningen in dezen op zijn zachtst gezegd nogal uiteenlopen, maar wij willen een concreet voorstel doen, namelijk dat we ons baseren op de definitie die destijds door de groep op hoog niveau werd vastgelegd en op voorstel van de toenmalige secretaris-generaal, de heer Kofi Annan, werd goedgekeurd door de Verenigde Naties. Er liggen al enkele belangrijke voorstellen ter tafel waarmee we kunnen werken.</p>
      <p sl="es">Het tweede element dat ons logischerwijs zorgen baart, is het feit dat - zoals we onder andere vanochtend hebben vastgesteld bij het debat over het verslag-Fava - de zogenaamde strijd tegen het terrorisme vaak als rechtvaardiging dient voor oorlogen, slachtingen en martelingen. Dat mag niet gebeuren. Daarom verwelkomen en steunen wij het voorstel om terroristische daden als misdaden tegen de mensheid onder de jurisdictie van het Internationaal Strafhof te brengen.</p>
      <p sl="es">Ten slotte is er nog een punt dat wij belangrijk vinden. Wat betreft de antiterreurlijsten, die vaak contraproductief gebleken zijn voor bepaalde vredesprocessen in de wereld, moet men voor ogen houden dat de huidige situatie soms tot willekeurige aanhoudingen leidt, en daarnaast een belemmering vormt voor de inspanningen van de Europese Unie in het Midden-Oosten, Sri Lanka, etc. Daarom moet het vraagstuk van de antiterreurlijsten op zijn minst worden heroverwogen en bestudeerd, op basis van de reeds bestaande arresten van het Hof van Justitie van de Europese Gemeenschappen.</p>
    </intervention>
    <intervention id="3-249" speaker_id="28249" name="Tobias Pflüger" is_mep="True" mode="spoken">
      <p sl="de">namens de GUE/NGL-Fractie . - Mevrouw de Voorzitter, ik moet zeggen, mijnheer Yañez-Barnuevo García, dat uw toespraak aanzienlijk beter was dan uw verslag, waarbij ik me ervan bewust ben dat een deel van het materiaal in uw oor is gefluisterd, en het is betreurenswaardig dat het standpunt van de Commissie ontwikkelingssamenwerking er niet in is opgenomen.</p>
      <p sl="de">Elke vorm van terrorisme is volledig onacceptabel, maar helaas geeft het verslag ons geen concrete definitie van terrorisme, hoewel het altijd spreekt over ‘internationaal terrorisme’. Er zijn heel veel verschillende groepen die om de meest uiteenlopende redenen geloven dat zij terroristische handelingen moeten plegen. Wij moeten deze groepen van geval tot geval bekijken en uitzoeken waarom zij tot de verkeerde conclusie komen dat terroristisch handelen noodzakelijk is.</p>
      <p sl="de">Het is me ook opgevallen dat hele kwesties buiten beschouwing worden gelaten - staatsterrorisme bijvoorbeeld. Hoe zit het met de toenmalige aanval van Frankrijk op het Greenpeace-schip? Zoals een aantal collega’s al heeft gezegd, moeten wij ons bezighouden met de oorzaken van terrorisme. Momenteel voeren de westerse landen een oorlog tegen terreur - in Afghanistan en Irak - die volslagen contraproductief blijkt te zijn, want terwijl deze oorlog wordt gevoerd neemt het terrorisme toe in plaats van af.</p>
      <p sl="de">We lezen in dit verslag dat de maatregelen op alle mogelijke manieren verscherpt moeten worden en dat de grondrechten meer en meer worden uitgehold, en daarom kunnen wij niet voor dit verslag stemmen. Daarom hebben wij een minderheidsverslag ingediend.</p>
    </intervention>
    <intervention id="3-250" speaker_id="4507" name="Bastiaan Belder" is_mep="True" mode="spoken">
      <p sl="nl">namens de IND/DEM-Fractie . - Mevrouw de Voorzitter, volkomen terecht betrekt de rapporteur het razendsnelle en mondiale medium internet bij het fenomeen van het internationale terrorisme. Hij doet dat op een paradoxale wijze: in paragraaf 12 klinkt de oproep aan de Europese Unie om het misbruik van internet voor terroristische doeleinden te bestrijden en in paragraaf 17 attendeert de rapporteur juist op de mogelijkheid die internet biedt om hetzelfde kwaad te traceren en zo te weerstaan. Momenteel vraagt sowieso het groeiend aantal islamitische terreurwebsites dringend onze aandacht want deze vormen de virtuele rekruterings- en oefenplaats van jeugdige jihadisten in Europa. Ik citeer hier de Europese inlichtingendienst: "men kan vandaag de dag alleen al door de informatie op het internet terrorist worden". Inderdaad, slechts een simpele muisklik volstaat. Deze schrikwekkende virtuele realiteit vergt een intensieve coherente Europese aanpak. Let wel, intern en extern. Vandaar mijn verzoek aan de Commissie en de Raad om dit Parlement daarover nader feitelijk te informeren, gezien de intense dreiging die van terroristische websites, waarvan er inmiddels al naar schatting 4.500 internetpagina's zijn, om deze te traceren en inderdaad op een effectieve wijze en Europees te bestrijden.</p>
    </intervention>
    <intervention id="3-251" speaker_id="24030" name="Philip Claeys" is_mep="True" mode="spoken">
      <p sl="nl">namens de ITS-Fractie . - Mevrouw de Voorzitter, wanneer het Europees Parlement het heeft over de strijd tegen het terrorisme, bestaat het gevaar dat we al snel dreigen te vervallen in politiek correcte gemeenplaatsen die een efficiënt beleid bemoeilijken, om niet te zeggen, soms onmogelijk maken. Zoals terecht gesteld wordt in het verslag vormt het internationale terrorisme momenteel het grootste risico voor de vrede en de stabiliteit van open samenlevingen, de meest directe bedreiging voor de vrijheid, de veiligheid en de waardigheid van de mens. Het internationaal terrorisme heeft de oorlog verklaard aan de hele westerse wereld, dus ook aan Europa.</p>
      <p sl="nl">Het is dus van het grootste belang dat wij die bedreiging duidelijk identificeren. Wanneer ik in overweging A van het verslag termen lees als "het internationale terrorisme en de bijbehorende ideologie", dan vrees ik dat wij niet op de goede weg zijn. Het terrorisme is geen ideologie op zich, het is ook geen doel op zich. Zoals de directeur van de Arabische televisiezender al-Arabiya enkele jaren geleden verklaarde, is het een pijnlijke realiteit dat tegenwoordig wel niet alle moslims terrorist zijn, maar wel alle terroristen moslims zijn. Het is een boutade die zoals alle boutades een kern van waarheid bevat. Het is in Europa modieus om te zeggen dat we geen Clash of Civilizations willen, maar of men dat nu graag heeft of niet, die Clash of Civilisations is volop bezig. De strijd tegen de armoede moet verder gevoerd worden en gesteund worden uiteraard, maar we mogen niet naïef zijn en denken dat daarmee volledig ook het terrorisme bestreden wordt. De daders van de aanslagen in New York, Londen en Madrid waren geen arme mensen, maar integendeel, hoogopgeleide mensen uit de middenklasse. De Europese Unie heeft er dus baat bij om de democratische ideeën, met inbegrip van vrije meningsuiting, ingang te doen vinden in de islamitische wereld. Er zou daar dus eigenlijk een soort Radio Freedom moeten komen op grote schaal.</p>
      <p sl="nl">Is dit een pleidooi om alle moslims te stigmatiseren? Helemaal niet. Wel is het belangrijk dat er binnen de islam zaken worden gepromoot als zelfkritiek en introspectie. Enkele weken geleden kwam aan het licht dat de voorzitter van de moslimexecutieve in België - dat is een officieel overheidsorgaan, door de overheid gefinancierd en erkend - geld had gegeven aan een veroordeelde terrorist die in een gevangenis in België zat. Op zich is dit feit al heel erg. Wat ik zelf nog erger vind, is dat er vanuit moslimhoek in België helemaal geen reactie is gekomen op dit voorval. Integendeel, men heeft de stilte bewaard en dat gaf op zijn minst de indruk dat men in die hoek helemaal niet geschokt was door het feit dat de voorzitter van de moslimexecutieve, die namens alle moslims in België beweert te spreken, op een onrechtstreekse manier het terrorisme steunt. Dat is verontrustend en daartegen moeten we ingaan.</p>
    </intervention>
    <intervention id="3-252" speaker_id="28512" name="Jim Allister" is_mep="True" mode="spoken">
      <p sl="en">Mevrouw de Voorzitter, terrorisme is inherent slecht. Voor degene die zich daarvan bedient, geldt geen enkel excuus of verzachtende omstandigheid. Helaas is dat precies wat de Confederale Fractie Europees Unitair Links/Noords Groen Links in haar minderheidsstandpunt probeert te doen, met haar nadruk op economische en maatschappelijke oorzaken van terrorisme, haar aanval op de oorlog tegen het terrorisme en haar misleidende gebruik van het woord “staatsterrorisme”. Het verbaast mij niets. Een van de groeperingen binnen deze fractie is immers Sinn Féin, dat al sinds vele jaren de vriend en politieke partner is van terroristen.</p>
      <p sl="en">Wij hebben veel mooie woorden gehoord over mensenrechten, alsof bestrijding van terrorisme en geloof in mensenrechten niet samen kunnen gaan. Vergeet niet dat terroristen mensen zijn die erop uit zijn om alle beginselen van de vrije democratie onderuit te halen, die weigeren te leven naar de wetten van onze beschaving, maar die daar wel buitengewoon handig gebruik van weten te maken als het in hun misdadige kraam te pas komt. Komend uit Noord-Ierland heb ik dat met eigen ogen gezien.</p>
      <p sl="en">Soms moet de maatschappij uit zelfbehoud terugvechten. Ik ben bang dat sommigen zich zozeer vastbijten in een overdreven mensenrechtenmantra, dat zij de vernietiging van de maatschappij verkiezen boven terreur.</p>
      <p sl="en">Dit is een wereld van keiharde keuzen. Fanatiek islamitisch terrorisme is een enorme bedreiging voor iedere vrijheid die in de westerse wereld wordt gekoesterd. De aanhangers ervan houden zich niet aan regels, maar geven zich over aan een perverse doodscultuur, waarin massamoord wordt opgehemeld. Tegenover zulke mensen mogen wij ons niet soft opstellen. Als we dat wel doen, zullen zij winnen. In de strijd tussen goed en kwaad, tussen terreur en orde, is er altijd één de winnaar, en het is ons aller plicht ervoor te zorgen dat het goede overwint en dat de terreur wordt verslagen.</p>
    </intervention>
    <intervention id="3-253" speaker_id="28424" name="Tunne Kelam" is_mep="True" mode="spoken">
      <p sl="en">Mevrouw de Voorzitter, dit is een buitengewoon belangrijk verslag, waarin verschillende aspecten worden belicht.</p>
      <p sl="en">Een van de grote problemen lijkt te zijn dat heel veel landen nog steeds niet bereid zijn om de terroristische dreiging doelmatig te bestrijden. Zoals u al zei, mevrouw de commissaris, konden verschillende VN-lidstaten het zelfs nog niet eens worden over een internationale definitie van terrorisme.</p>
      <p sl="en">Tegen deze achtergrond denk ik dat onze grootste uitdaging is de doelmatigheid van de transatlantische samenwerking en coördinatie te versterken en te verbeteren. Dat betekent ook dat de verklaringen over samenwerking tussen de EU en de VS volledig moeten worden uitgevoerd. Ik vraag mij af of door alle aandacht voor verdenkingen en beschuldigingen niet de verkeerde indruk zou kunnen ontstaan dat de Amerikaanse inlichtingendienst onze grootste tegenstander is in plaats van onze bondgenoot.</p>
      <p sl="en">Tegelijkertijd wil ik mijn grote waardering uitspreken voor onze eigen inspanningen op het gebied van terrorismebestrijding. Hierdoor konden veel nieuwe terroristische aanslagen in het Verenigd Koninkrijk, Duitsland en de Verenigde Staten worden voorkomen. Het is echter duidelijk dat de EU-lidstaten en de speciale agentschappen zo snel mogelijk nauwer moeten gaan samenwerken. Ik ben het er dan ook volledig mee eens dat de Europese coördinator voor terrorismebestrijding meer bevoegdheden en meer middelen moet krijgen.</p>
      <p sl="en">Mijns inziens is met name paragraaf 9 erg belangrijk. Daarin staat dat een van de externe acties van de EU erop gericht moet zijn te voorkomen dat extremistische groeperingen en staten het terrorisme aanwenden. Dit is mijns inziens de sleutel tot praktische oplossingen. Zonder de steun van staten als Iran zullen terroristische initiatieven sterk verminderen.</p>
    </intervention>
    <intervention id="3-254" speaker_id="23707" name="Libor Rouček" is_mep="True" mode="spoken">
      <p sl="cs">Dames en heren, ik wil, met uw goedvinden, allereerst onze rapporteur Luis Yaňez-Barnuevo García feliciteren met zijn uitstekende verslag. De merite van dit verslag ligt mijns inziens vooral in het door hem bereikte evenwicht tussen enerzijds de noodzaak het terrorisme hard en compromisloos te bestrijden en de internationale coördinatie te verbeteren en anderzijds de burger- en mensenrechten en de beginselen van de rechtstaat onverlet te laten.</p>
      <p sl="cs">Het verslag besteedt ook aandacht aan factoren die een rol spelen bij de radicalisering en rekrutering van terroristen, zowel binnen als buiten Europa. Genoemd wordt bijvoorbeeld extreme armoede, beperkte toegang tot onderwijs, sociale, economische, etnische en religieuze discriminatie en breed gevoelde onvrede. Ik ben er vast van overtuigd dat het geleidelijk elimineren van deze factoren en oorzaken een cruciale voorwaarde is voor een succesvol verloop van deze strijd.</p>
      <p sl="cs">Ik zou er tot slot via de Raad op willen aandringen dat die EU-lidstaten die de 16 universele VN-instrumenten in de strijd tegen het terrorisme nog niet hebben ondertekend of geratificeerd, dat zo snel mogelijk doen. Dank u.</p>
    </intervention>
    <intervention id="3-255" speaker_id="21817" name="Mario Borghezio" is_mep="True" mode="spoken">
      <p sl="it">Mevrouw de Voorzitter, dames en heren, tijdens het debat vanmorgen over de geschonden rechten van onze gerespecteerde terroristen was bijna het hele Parlement aanwezig, evenals het voorzitterschap van de Commissie en alle autoriteiten van de Europese instellingen. Nu echter sprake is van de strategie voor de strijd tegen het terrorisme en vooral van de bescherming van de Europese burgers tegen de dreiging van het terrorisme, zijn er slechts enkele ‘ingewijden’ aanwezig. Op een dag zal iemand de geschiedenis van de strijd van Europa tegen het terrorisme op papier zetten en dit feit vermelden, evenals de serieuze misstap die we deze ochtend hebben begaan door het verslag-Fava aan te nemen, wat een enorm cadeau is voor Al Qa'ida.</p>
      <p sl="it">Het verslag geeft terecht aan dat we de factoren moeten onderzoeken die bijdragen aan radicalisering. Wij weten hoe deze factoren heten, namelijk moskees en islamitische centra. De duizenden islamitische centra en moskees hebben de absolute vrijheid om propaganda te bedrijven en te rekruteren en om actief samen te werken met islamitische terreurorganisaties. Het is hoog tijd dat dat in het Parlement met zoveel woorden wordt gezegd.</p>
    </intervention>
    <intervention id="3-256" speaker_id="28497" name="Gerard Batten" is_mep="True" mode="spoken">
      <p sl="en">Mevrouw de Voorzitter, dit verslag gaat uit van de foute veronderstelling dat het internationale terrorisme de grootste bedreiging voor de internationale democratische gemeenschap is. Ook het hele concept van de “oorlog tegen het terrorisme” van president Bush deugt niet .</p>
      <p sl="en">Geweld en terrorisme zijn slechts middelen om een doel te bereiken. De grootste bedreiging voor de vrije democratische wereld komt van een ideologie, van de ideologie van de fundamentalistische en extremistische islam, die erop gericht is om door middel van terreur eerst haar psychologische en uiteindelijk ook haar fysieke heerschappij aan de wereld op te leggen. De aanhangers van deze ideologie geloven dat zij de tijd en de demografie aan hun kant hebben en zij hebben ons de oorlog verklaard.</p>
      <p sl="en">Sun Tzu zei al dat de eerste plek om een oorlog te winnen, het hoofd van de vijand is. Als islamitische fundamentalisten zien dat hun slachtoffers de fundamentele oorzaak van het probleem niet aanpakken, zouden zij wel eens kunnen concluderen dat zij de oorlog al bijna hebben gewonnen. De oplossing is niet de Europese Unie meer macht te geven, zoals de voorspelbare aanbeveling in dit verslag luidt. De oplossing is in te zien dat fundamentalistische, extremistische en op een letterlijke interpretatie van de Koran gebaseerde islam onverenigbaar is met de Westerse liberale democratie en in feite met iedere vorm van beschaving. Vanuit dat uitgangspunt kunnen we beginnen met concrete maatregelen om de verschijningsvormen ervan te bestrijden door middel van het optreden van de nationale staten en internationale samenwerking. Als ik langer dan negentig seconden spreektijd had gehad, dan had ik u een aantal van die maatregelen kunnen noemen.</p>
    </intervention>
    <intervention id="3-257" speaker_id="2073" name="Richard Howitt" is_mep="True" mode="spoken">
      <p sl="en">Mevrouw de Voorzitter, ik wil om te beginnen mijn persoonlijke solidariteit betuigen met de slachtoffers van de bomaanslagen in Madrid die vandaag bij ons zijn.</p>
      <p sl="en">Laten wij bij onze discussies over internationaal optreden ter bestrijding van het terrorisme inzien dat een dergelijke solidariteit internationaal is, en dat de landen in het Midden-Oosten, Afrika en Azië in de afgelopen tien jaar veel meer te lijden hebben gehad van terrorisme dan wij hier in Europa of het Westen.</p>
      <p sl="en">Terecht streven wij naar internationale samenwerking. De terroristen maken immers zelf ook gebruik van de globalisering via internet, mobiele communicatie, de media en de clandestiene verplaatsing van mensen en geld. Europa moet er in zijn buitenlands beleid consequent op blijven aandringen dat alle derde landen de twaalf internationale verdragen en protocollen inzake terrorisme ondertekenen, ratificeren en ten uitvoer leggen.</p>
      <p sl="en">Wij moeten echter ook consequent zijn en blijven volhouden dat wij de rechten en vrijheden van onze eigen burgers niet kunnen beschermen door diezelfde rechten en vrijheden aan anderen buiten onze grenzen te onthouden. Onze inzet moet zijn de onderliggende omstandigheden die mensen tot terrorisme aanzetten, aan te pakken door ons in te spannen voor betere eerbiediging van de mensenrechten, door democratie en goed bestuur te bevorderen, conflicten op te lossen en de armoede in de wereld aan te pakken, en door ons krachtig te distantiëren van mensen die, zoals de vorige spreker, ten onrechte proberen het terrorisme gelijk te stellen aan religie. Daarom moeten wij volharden in ons streven naar wederzijds begrip en cultureel bewustzijn in Europa en de hele wereld.</p>
    </intervention>
    <intervention id="3-258" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . - Mevrouw de Voorzitter, de reden waarom ik heb verzuimd u te feliciteren is dat ik eigenlijk niet heb gedacht aan de grote regio Oostwestfalen-Lippe waar ook de heer Brok vandaan komt.</p>
      <p sl="de">Hartelijk dank, mevrouw de Voorzitter, mevrouw de commissaris, dames en heren, voor deze gedachtewisseling. In een debat als dit zijn er natuurlijk - hoe kan het anders - verschillen en uiteenlopende opvattingen, maar er is ook overeenstemming, en velen van u hebben gerefereerd aan het debat van vanochtend waarin er natuurlijk ook grote meningsverschillen waren, maar waarin er eensgezindheid bestond over de vraag hoe het internationale terrorisme moet worden bestreden met behoud van onze gemeenschappelijke waarden.</p>
      <p sl="de">Een maatschappij als de onze is pluralistisch en open. Het recht op veiligheid is natuurlijk een van de fundamentele vrijheden van de burgers, maar hoe kan die veiligheid worden gegarandeerd? Hoewel dit een terrein is dat wellicht alleen door de lidstaten kan worden geregeld, wordt het steeds duidelijker - zoals een aantal van u al heeft aangegeven - dat coördinatie nodig is, oftewel grensoverschrijdende samenwerking, ook tussen Europa en de Verenigde Staten.</p>
      <p sl="de">Als wij het vandaag hebben over de oorzaken van terrorisme, moet worden gezegd dat er ook een holistische en langetermijnbenadering bestaat. Een van u heeft gewaarschuwd dat misschien de verkeerde maatregelen worden genomen onder de noemer ‘preventie’, wat ik beschouw als een heel belangrijk aspect.</p>
      <p sl="de">Ik zou graag als voorbeeld de conferentie van Tripoli van afgelopen november willen noemen, waar de Afrikaanse Unie en de Europese Unie over het thema migratie hebben gesproken. Hoe gaan wij om met ‘good governance’ in deze landen en hoe geven wij hun burgers een perspectief op opleiding en werk, wat belangrijke onderwerpen zijn? Hebben zij eigenlijk wel perspectieven? Of zijn zij de potentiële slachtoffers van degenen wier beloften uiteindelijk resulteren in hun dood? Ik beschouw dit als iets waar de Europese Unie zijn ogen niet voor mag sluiten. Net als over veel andere terreinen hebben wij een aantal jaren geleden ook heftige debatten gevoerd over de Europese veiligheidsstrategie, en we zijn het erover eens geworden dat de strijd tegen het internationale terrorisme belangrijk is, maar ook dat er een breed pakket maatregelen voor nodig is, waarvan preventie er een is.</p>
      <p sl="de">Al deze maatregelen kunnen evenwel niet met een druk op de knop worden gerealiseerd, en ze kunnen niet van vandaag op morgen worden uitgevoerd. Hiervoor is een lange adem nodig en goede coördinatie.</p>
      <p sl="de">Ik wil nu nog graag op een paar punten ingaan die zowel door de Commissie als door mezelf, in mijn openingstoespraak, naar voren zijn gebracht en die verband houden met het enorme belang van de rol van de Verenigde Naties in deze. Wat kunnen we nog meer doen? Ik denk dat het belangrijk is dat de leden van dit Parlement - en u niet alleen, maar u ook - een dialoog hierover blijven voeren met hun collega’s in andere regio’s, die misschien ook onder terrorisme lijden. Hierbij denk ik aan de oprichting van de Euromediterrane Parlementaire Vergadering, waar deze onderwerpen kunnen worden besproken en een niveau kan worden gevonden voor coördinatie en samenwerking.</p>
      <p sl="de">Ik wil nogmaals waarschuwen voor simpele antwoorden en snelle oplossingen. Wat wij nodig hebben in de Europese Unie is een lange adem en een gecoördineerde aanpak.</p>
    </intervention>
    <intervention id="3-259" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie . - Mevrouw de Voorzitter, ik denk dat met dit verslag en met het debat over de aanneming ervan wordt bevestigd hoe belangrijk de strijd tegen het terrorisme is, niet alleen voor de lidstaten, maar voor heel de Europese Unie. Ook wordt aangetoond dat de eerbiediging van de mensenrechten de kern moet blijven van ons antiterreurbeleid. Ik denk dat onze collega gelijk heeft als hij zegt dat de strijd tegen het terrorisme gevoerd moet worden met geduld, maar ook met volharding.</p>
      <p sl="en">Ik wil nog graag een paar opmerkingen maken. In de eerste plaats over het vraagstuk veiligheid en ontwikkeling. Daarover heb ik gezegd dat ik persoonlijk altijd heb vastgehouden aan de doctrine inzake menselijke veiligheid. Waarom? Omdat ik denk dat er geen ontwikkeling is zonder veiligheid en geen veiligheid zonder ontwikkeling. Daarom moeten vrijheid van angst - dat wil zeggen veiligheid voor de burgers - en vrijheid van gebrek - dat wil zeggen voorspoed in plaats van armoede - ons doel zijn, en daarom is dit evenzeer een ontwikkelingsvraagstuk als een vraagstuk van buitenlands beleid.</p>
      <p sl="en">In de tweede plaats wil ik ook iets zeggen over de slachtoffers van het terrorisme.</p>
      <p sl="es">Ik heet de aanwezige slachtoffers van terrorisme van harte welkom.</p>
      <p sl="es">De slachtoffers van terrorisme vragen onze volle aandacht, en er wordt in een aantal internationale fora gesproken over de manieren waarop ze kunnen worden geholpen. De Commissie zal ook deze discussies met de grootste belangstelling volgen. De slachtoffers van terrorisme ontvangen voorts bijstand uit een aantal financiële programma's die worden uitgevoerd door de diensten van vice-voorzitter Frattini, en ook door onszelf. In Colombia werken we bijvoorbeeld hard aan de reïntegratie van voormalige soldaten van verschillende terroristische organisaties.</p>
      <p sl="es">Ook de dialoog tussen culturen en beschavingen is uiterst belangrijk. Ik ben het er niet mee eens dat deze beperkt zou moeten worden tot extremistische en fundamentalistische islamisten. Ze bestaan, maar er zijn ook andere terroristen. Laten we het debat daarom alstublieft niet beperken tot enkel en alleen deze groep. Het probleem is veel breder, en het is heel belangrijk dat we niet alleen andere religies en beschavingen respecteren, maar ook met elkaar samenwerken, met elkaar praten en voortdurend met elkaar in dialoog blijven.</p>
      <p sl="es">Ik wil ook iets zeggen over de kwestie van internet, een van de belangrijke gebieden die binnen de G8 worden besproken, in de Rome/Lyons-groep. Er zijn allerlei ingewikkelde situaties, want er komen belangrijke aspecten bij kijken, zoals de persvrijheid, niet het minst in de Verenigde Staten. Wat komt hierbij kijken? Wel, het delen van kennis, het helpen begrijpen van terroristen, het gebruik van internet voor radicalisering en rekrutering, voor propaganda en fondsenwerving, het uitwisselen van beste praktijken, hoe we op vrijwillige basis terrorisme kunnen tegengaan, methodes om boetes op te leggen, enz. Ik wil de heer Belder alleen maar zeggen dat er heel wat speelt.</p>
      <p sl="es">Het is, tot slot, in deze geest dat de Commissie ook de zeer belangrijke opmerkingen en aanbevelingen zal bestuderen die zijn gemaakt en in dit verslag zijn opgenomen. De algemene doelstelling blijft de verbetering van de efficiëntie en de samenhang van onze collectieve inspanningen, en ik denk dat daarbij samenwerking tussen de drie instellingen noodzakelijk is, als we op de lange termijn willen slagen.</p>
    </intervention>
    <intervention id="3-262" speaker_id="1237" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="3-263" speaker_id="23938" name="John Attard-Montalto" is_mep="True" mode="written">
      <p sl="en">Internationaal terrorisme is als een dodelijke ziekte. We zien het vaak als rampspoed die iemand anders treft, totdat het onszelf treft.</p>
      <p sl="en">Uiteindelijk krijgen echter alle landen en zelfs alle instellingen er direct of indirect mee te maken.</p>
      <p sl="en">Terrorisme kent geen grenzen en maakt geen onderscheid. Je hoeft maar naar de namen te kijken van degenen die op 11 september zijn omgekomen, om te beseffen dat de slachtoffers uit veel verschillende landen afkomstig waren en dat er onder hen aanhangers van alle grote religies waren.</p>
      <p sl="en">Kunnen we echter spreken van een oorlog tegen het terrorisme? In een oorlog is bekend wie je vijanden zijn. In terroristische scenario's zijn de vijanden onbekend. Een belangrijk onderwerp van het internationale volkenrecht is het oorlogsrecht. Dit is compleet onbruikbaar wanneer het om terroristen gaat.</p>
      <p sl="en">We zijn er evenwel in geslaagd een soort van juridische aanpak te produceren voor de bestrijding van terrorisme. Een van de meer betekenisvolle documenten is in Barcelona aangenomen en betreft de Euro-mediterrane gedragscode inzake terrorismebestrijding. De deelnemende landen zijn niet minder dan 21 verplichtingen aangegaan om terrorisme te bestrijden. Misschien moet dit document als blauwdruk dienen. Als deze verplichtingen worden nagekomen, pakt tenminste één regio deze calamiteit serieus aan.</p>
    </intervention>
  </section>
  <section id="creitem21" title="10. Overeenkomst EG/Rusland inzake afgifte van visa voor kort verblijf - Overnameovereenkomst EG/Rusland (debat)">
    <intervention id="3-266" speaker_id="1983" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van:</p>
      <p sl="nl">het verslag (A6-0029/2007) van Maria da Assunção Esteves, namens de Commissie burgerlijke vrijheden, justitie en binnenlandse zaken, over het voorstel voor een besluit van de Raad betreffende de sluiting van de overeenkomst tussen de Europese Gemeenschap en de Russische Federatie inzake de versoepeling van de afgifte van visa voor kort verblijf (COM(2006)0188 - C6-0169/2006 - 2006/0062(CNS)), en</p>
      <p sl="nl">het verslag (A6-0028/2007) van Maria da Assunção Esteves, namens de Commissie burgerlijke vrijheden, justitie en binnenlandse zaken, over het voorstel voor een besluit van de Raad betreffende de sluiting van de overnameovereenkomst tussen de Europese Gemeenschap en de Russische Federatie (COM(2006)0191 - C6-0168/2006 - 2006/0064(CNS)).</p>
    </intervention>
    <intervention id="3-267" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . - Mijnheer de Voorzitter, bij deze gelegenheid spreek ik zowel namens de Commissie als de Raad, die beiden volledig achter de zorg van dit Parlement staan als het gaat om de mensenrechten in de Russische Federatie en willen bevestigen dat eerbiediging van de mensenrechten een fundamentele factor is bij de tenuitvoerlegging van de overeenkomst tussen de Europese Gemeenschap en de Russische Federatie inzake afgifte van visa en overname.</p>
      <p sl="de">U zult de naleving van dit aspect nauwgezet kunnen volgen in de Gemengde Comités die zijn opgericht in het kader van de overnameovereenkomst en de overeenkomst inzake afgifte van visa, en in het kader van deze laatste overeenkomst schenkt u ook aandacht aan het principe van wederkerigheid bij de tenuitvoerlegging van de overeenkomst, de gelijke behandeling bij de registratie van onderdanen van de Europese Unie en de Russische Federatie, alsmede aan het vrij verkeer van personen op het grondgebied van Rusland.</p>
      <p sl="de">Eerbiediging van de rechten van de mens en de fundamentele vrijheden is van doorslaggevend belang voor alle betrekkingen tussen de Europese Unie en Rusland die gebaseerd zijn op de partnerschaps- en samenwerkingsovereenkomsten en de tijdschema’s voor de gemeenschappelijke ruimten.</p>
      <p sl="de">De Europese Unie en de Russische Federatie zijn ook - in overeenstemming met het tijdschema voor de gemeenschappelijke ruimte van vrijheid, veiligheid en rechtvaardigheid - overeengekomen hun samenwerking te versterken via de eerbiediging van de rechten van personen in de EU-lidstaten en Rusland, inclusief de rechten van immigranten en van leden van minderheden, alsmede via de eerbiediging van de grondrechten en de fundamentele vrijheden, zoals beschreven in het Europese Verdrag tot bescherming van de rechten van de mens en de fundamentele vrijheden en in het Internationale Verdrag inzake de afschaffing van alle vormen van rassendiscriminatie. Dit tijdschema voorziet ook in het bevorderen van samenwerking op het gebied van de bescherming van de rechten van kinderen, en in verband hiermee wordt onderzocht in hoeverre het mogelijk is om tot internationale verdragen toe te treden.</p>
      <p sl="de">Een andere gelegenheid voor het bespreken van algemene kwesties met Rusland wordt de Europese Unie geboden door het halfjaarlijkse mensenrechtenoverleg tussen beide.</p>
    </intervention>
    <intervention id="3-268" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie. - Mijnheer de Voorzitter, ik wil allereerst de rapporteur van de Commissie burgerlijke vrijheden, justitie en binnenlandse zaken, mevrouw Esteves, en de rapporteurs van de Commissie buitenlandse zaken, de heer Pinior en de heer Vatanen, bedanken voor hun verslagen over de overeenkomst inzake de versoepeling van de afgifte van visa en de overnameovereenkomst. De verslagen weerspiegelen de zorgen en het advies van het Europees Parlement, waaraan de Commissie grote aandacht zal schenken bij het toezicht op de tenuitvoerlegging van de twee overeenkomsten. Ik wil de gezamenlijke verklaring van de Raad en de Commissie bevestigen die u zojuist hebt gehoord en die vice-voorzitter Frattini en ikzelf hebben afgelegd aan het adres van de Commissie burgerlijke vrijheden, justitie en binnenlandse zaken, op verzoek van diens voorzitter, de heer Cavada.</p>
      <p sl="en">Ik wil de zorgen van de Europese Unie over de mensenrechtensituatie in Rusland niet onderschatten. We blijven ons zorgen maken over de tekortkomingen, vooral met betrekking tot de rechtsstaat en de mediavrijheid in Rusland. Ik begrijp en deel de zorgen die het Europees Parlement op dit punt naar voren heeft gebracht.</p>
      <p sl="en">De Commissie heeft het Europees Parlement altijd gezien als een bondgenoot bij de bevordering van beginselen als democratie en universaliteit van de mensenrechten in onze betrekkingen met partnerlanden als Rusland. Deze beginselen zijn zelfs verankerd als gemeenschappelijke waarden en vormen de basis van het strategisch partnerschap op lange termijn dat de Europese Unie met Rusland wil hebben, zowel vanwege de beginselen zelf alsook omdat ze de hoekstenen van vrede en menselijke ontwikkeling zijn.</p>
      <p sl="en">De Commissie heeft van meet af aan tegenover de Russische autoriteiten benadrukt - en zal dat blijven doen - dat het strategische partnerschap is gebaseerd op de gemeenschappelijke waarden die de betrekkingen tussen de EU en Rusland schragen. Dit heeft ook zijn beslag gevonden in de partnerschaps- en samenwerkingsovereenkomst en in de vier routekaarten voor de gemeenschappelijke ruimten, waarmee expliciet wordt voorzien in de versterking van onze samenwerking door eerbiediging van de individuele rechten in de lidstaten van de EU en in Rusland.</p>
      <p sl="en">De overnameovereenkomst respecteert de mensenrechten en fundamentele vrijheden volledig en is in overeenstemming met het mensenrechtenbeleid van de EU. Artikel 18 van de overeenkomst maakt expliciet duidelijk dat de overeenkomst geldt met behoud van de rechten, plichten en verantwoordelijkheden van de Gemeenschap, de lidstaten en de Russische Federatie die voortvloeien uit het internationale recht, in het bijzonder het Vluchtelingenverdrag van Genève van 1951, het Europees Verdrag tot bescherming van de rechten van de mens van 1950 en het VN-Verdrag van 1984 tegen foltering en andere wrede, onmenselijke of onterende behandeling of bestraffing.</p>
      <p sl="en">De praktische tenuitvoerlegging van de overnameovereenkomst zal onder de exclusieve bevoegdheid van de lidstaten en de nationale autoriteiten van Rusland vallen. Al deze autoriteiten zijn direct gebonden door de bovengenoemde internationale instrumenten, en hun individuele terugkeerbesluiten kunnen door nationale gerechtshoven worden herzien.</p>
      <p sl="en">Wat betreft asielzoekers, wil ik graag duidelijk maken dat zij niet binnen de werkingssfeer van de overnameovereenkomst vallen. Ze hebben voor de duur van hun asielprocedure het tijdelijke recht op het grondgebied van een lidstaat te verblijven. De overeenkomst bestrijkt alleen illegale immigranten, dat wil zeggen, mensen die niet of niet meer voldoen aan de voorwaarden die gelden voor de toelating tot en de aanwezigheid of het verblijf op het grondgebied.</p>
      <p sl="en">In het geval van asielaanvragen aan de grens moeten de lidstaten in het bijzonder het beginsel van niet-terugkeer volledig respecteren, conform artikel 18 van het Verdrag.</p>
      <p sl="en">Geachte afgevaardigden, de uitbreiding van onze gemeenschappelijke grenzen na de uitbreiding van de EU heeft de reikwijdte van onze samenwerking met Rusland natuurlijk verbreed. Rusland is een strategische partner en een belangrijke buur van de Europese Unie, en moet dat ook zijn. Het migratiebeleid en het verkeer van personen zijn nu strategische prioriteiten geworden voor de externe betrekkingen van de EU in het algemeen en de betrekking met Rusland in het bijzonder. Ik ben er vast van overtuigd dat we op deze gebieden van gemeenschappelijk belang alleen werkelijke resultaten kunnen boeken als wij een discussie aangaan met Rusland.</p>
      <p sl="en">Door de versoepeling van de afgifte van visa dragen we onmiskenbaar bij tot de gemeenschappelijke doelstelling om een nieuw Europa zonder scheidslijnen op te bouwen en het verkeer tussen onze burgers te vergemakkelijken. We moedigen vertrouwen en dialoog aan. De contacten tussen de mensen worden intenser en onze economische en sociale wisselwerking neemt toe, wat in het voordeel is van al onze burgers. Door overname bestrijden we illegale migratie op effectieve wijze en dragen wij bij tot het gemeenschappelijk beheersen van migratie.</p>
      <p sl="en">De eerste overeenkomst inzake de versoepeling van de afgifte van visa die ooit door de Gemeenschap is gesloten, en de eerste overnameovereenkomst die met een belangrijk partnerland is gesloten, zijn, tot slot, tastbare tekenen van onze praktische samenwerking binnen de voornoemde gemeenschappelijk ruimte van vrijheid, veiligheid en recht. Ze zijn bewijzen van onze vastbeslotenheid om de gemeenschappelijke uitdagingen met Rusland met succes tegemoet te treden. Ik denk dat ze zullen blijven bestaan, als mijlpaal, als sectorale overeenkomsten binnen de algemene nieuwe architectuur van de strategische overeenkomst. Wij hopen op basis daarvan spoedig onderhandelingen met Rusland te kunnen starten.</p>
    </intervention>
    <intervention id="3-269" speaker_id="28401" name="Maria da Assunção Esteves" is_mep="True" mode="spoken" role="rapporteur">
      <p sl="pt">Mijnheer de Voorzitter, mevrouw de commissaris, mijnheer de fungerend voorzitter van de Raad, dames en heren, de overeenkomsten tussen de Europese Unie en de Russische Federatie inzake afgifte van visa en overname van illegale immigranten zijn besproken in de Commissie burgerlijke vrijheden, justitie en binnenlandse zaken van het Parlement. Het merendeel van de commissieleden heeft actief aan het debat deelgenomen. Ik wens met name de heer Lax, de heer Vatanen en mevrouw Roure te danken voor hun steun. Het was zeker geen eenvoudig debat. Er heerste een onrustig klimaat omdat iedereen zich bewust was van het bijzondere politieke landschap van de Russische Federatie en haar moeizame betrekkingen met de democratie en de mensenrechten.</p>
      <p sl="pt">In de eerste plaats moet ik hier onderstrepen dat het Parlement pas geraadpleegd is op het moment dat er geen invloed meer kon worden uitgeoefend op de inhoud van de overeenkomsten. De Commissie en de Raad moeten deze teksten vroeger aan ons voorleggen als onderdeel van de institutionele samenwerking die in de Verdragen verankerd is. Wij weten dat wij vanwege de vooralsnog intergouvernementele aard van het externe beleid van de Unie op dit vlak niet over alle bevoegdheden van een echt Parlement beschikken. Daarin zal verandering komen zodra een oplossing wordt gevonden voor de crisis van de Europese Grondwet.</p>
      <p sl="pt">De formulering van de overeenkomsten en de huidige politieke omstandigheden roepen bij het Parlement een reeks vragen op. De overeenkomst inzake de versoepeling van de afgifte van visa biedt geen garanties voor echte wederkerigheid tussen de Europese Unie en de Russische Federatie, noch in woorden noch in daden, want het is voorspelbaar wat er gaat gebeuren. In de Russische Federatie worden visumaanvragers geconfronteerd met een hoop problemen: verplichte registratie bij elke verplaatsing binnen Rusland, extra belastingen, speciale vergunningen, met name voor reizen naar Tsjetsjenië en bepaalde delen van Oost-Rusland, uitnodigingen voor toelating die corruptie in de hand werken, bureaucratische belemmeringen - kortom, het ene obstakel na het andere. Zoals wij allen weten, hangt er over het vereenvoudigingsproces van het Russische visumsysteem een sluier van onzekerheid. Het Parlement wenst en verwacht dan ook dat de Commissie en de Raad in dit verband de nodige stappen zullen ondernemen bij de Russische autoriteiten.</p>
      <p sl="pt">Ondanks alle moeilijkheden is het Parlement ingenomen met het feit dat de overeenkomsten inzake afgifte van visa meer openheid scheppen in de betrekkingen tussen volkeren. Dit soort openheid is nodig voor de totstandkoming van een nieuw Europa, van een ruimer Europa, van de grootschalige rechtvaardigheid waarnaar wij allen streven. Ook de overnameovereenkomsten hebben in de Commissie burgerlijke vrijheden, justitie en binnenlandse zaken heel wat stof doen opwaaien. Wij hebben de simplistische en gevaarlijke classificatie die in deze overeenkomst wordt aangedragen, verworpen vanwege haar uitgesproken technische karakter. Een overeenkomst over mensen kan per definitie nooit technisch zijn, zeker niet wanneer het om illegale immigranten gaat, aangezien zij het toonbeeld zijn van menselijke ellende, armoede en sociale uitsluiting. Hun leed treft ons allen. Als er één terrein is waar de eerbiediging van de mensenrechten bijzonder kwetsbaar is dan is het wel op het terrein van de immigratie.</p>
      <p sl="pt">Het Parlement maakt zich met name zorgen over de naleving van de mensenrechten bij de versnelde overnameprocedure en de eerbiediging van de status die overeenkomstig het internationaal recht aan asielzoekers en staatloze personen wordt toegekend. De spoed waarmee de procedure wordt uitgevoerd, is op zich geen waarde. Waar het op aankomt, is dat de menselijke waardigheid tijdens de procedure gewaarborgd is. Dit betekent dat de rechten die tijdens het drama van de illegale immigratie aan de orde zijn, geëerbiedigd moeten worden, met name het recht op verdediging, het recht op een menselijke behandeling bij aanhouding, het recht op gezinshereniging en het recht op fysieke en psychologische integriteit. Daarom moet het Gemengd Comité overname, waarvan in de overeenkomst sprake is, belast worden met het toezicht op de eerbiediging van de mensenrechten. Er moet met andere woorden voorzien worden in een actieve controle, aangezien de identiteit en de essentie van Europa hier op het spel staan. De eerbiediging van de mensenrechten is het enige criterium aan de hand waarvan de naleving van de overeenkomsten en de goede trouw van de betrokken partijen kunnen worden gemeten.</p>
      <p sl="pt">Mevrouw de commissaris, mijnheer de fungerend voorzitter van de Raad, elke politieke daad wordt bepaald door begeleidende omstandigheden. In dit geval: de poging van de Europese Unie om haar eigen energievoorziening veilig te stellen en de halsstarrige weigering van de Russische Federatie om essentiële verklaringen met betrekking tot de mensenrechten te ondertekenen. Als de Unie hier het stilzwijgen bewaart, loochent zij haar cultuur van rechten. De Unie mag deze cultuur niet tot zwijgen brengen. Wij moeten ervoor zorgen dat de realpolitik onze idealen nergens ter wereld de mond snoert. De gezamenlijke toezeggingsverklaring van de Raad en de Commissie die hier is aangekondigd ter ondersteuning van het besluit van het Parlement vormt de belangrijkste stap die wij hier vandaag gezet hebben. Gaat het om een kleine of een grote stap? Het antwoord op deze vraag is afhankelijk van het ethische bewustzijn van de hoofdrolspelers. De tijd zal het leren.</p>
      <p sl="pt">Mijnheer de Voorzitter, ik dacht dat ik over minder spreektijd zou beschikken. Zo hebben de andere sprekers meer tijd.</p>
    </intervention>
    <intervention id="3-270" speaker_id="1983" name="De Voorzitter" is_mep="True" mode="spoken">
      <p sl="nl">Aangezien u twee verslagen had, had u recht op tweemaal vijf minuten, ofwel tien minuten in totaal, maar u was kort en bondig en hebt zich voorbeeldig van uw taak gekweten.</p>
    </intervention>
    <intervention id="3-271" speaker_id="4256" name="Ari Vatanen" is_mep="True" mode="spoken">
      <p sl="fi">rapporteur voor advies van de Commissie buitenlandse zaken. - Mijnheer de Voorzitter, dames en heren, wanneer wij de bereikte overeenkomst objectief bekijken, kan niet worden ontkend dat zij een stap in de goede richting is, ook al is het maar een zeer kleine stap. Wij mogen niet vergeten dat het oorspronkelijke voorstel zeer bescheiden was. Een van de drie belangrijkste zaken die nog steeds problemen veroorzaken voor reizigers in Rusland is de registratieplicht. Hoe kan vandaag de dag nog steeds van reizigers worden geëist dat zij zich op verschillende plaatsen bij de politie registreren? In de praktijk maakt dit het onmogelijk om in Rusland normaal met de auto te reizen.</p>
      <p sl="fi">In de Russische Federatie is onlangs een wet uitgevaardigd waarmee de komst van ongewenste personen naar Rusland wordt tegengegaan. Welke criteria worden hiervoor gebruikt? Wordt de toegang tot Rusland geweigerd van personen die kritiek hebben geuit op Rusland, het Kremlin, Poetin of zijn toespraak in München? Zijn dit de criteria die iemand tot een ongewenst persoon in Rusland maken? Er zijn regio's in Rusland, zoals Tsjetsjenië en andere gebieden, waar reizigers niet eens naartoe kunnen.</p>
      <p sl="fi">Het moeilijke in deze hele situatie is dat zij de betrekkingen tussen de Europese Unie en Rusland weerspiegelt. Zij laat zien dat wij niet in staat zijn problemen op gelijke voet op te lossen. De commissaris heeft zeer mooi gesproken over gemeenschappelijke waarden, maar waar zijn deze eigenlijk? Als wij gemeenschappelijke waarden zouden hebben, zouden wij ook in staat moeten zijn om evenwichtige overeenkomsten te sluiten, overeenkomsten die de belangen van beide partijen en onze gemeenschappelijke toekomst dienen. Als wij eenzijdige overeenkomsten als deze accepteren, vertragen wij in feite de ontwikkeling van Rusland in de richting van een rechtsstaat. Deze overeenkomst bevat nog echo's uit een voorbije tijd, en als wij onze samenwerking en de ontwikkeling ervan eerlijk willen bekijken, dan moeten wij direct beginnen met het opstellen van een nieuwe overeenkomst.</p>
    </intervention>
    <intervention id="3-272" speaker_id="28392" name="Józef Pinior" is_mep="True" mode="spoken">
      <p sl="pl">rapporteur voor advies van de Commissie buitenlandse zaken . - Mijnheer de Voorzitter, ik ben de auteur van het advies van de Commissie buitenlandse zaken over het voorstel voor een besluit van de Raad betreffende de sluiting van een overnameovereenkomst tussen de Europese Gemeenschap en de Russische Federatie. De Commissie buitenlandse zaken heeft zich positief uitgesproken over de sluiting van een overnameovereenkomst tussen de Europese Gemeenschap en de Russische Federatie, evenals over de overeenkomst inzake de versoepeling van de afgifte van visa. Dit betekent een belangrijke stap vooruit in de voltooiing van de gemeenschappelijke ruimte van vrijheid, veiligheid en rechtvaardigheid in het kader van het strategische partnerschap tussen de Europese Unie en Rusland.</p>
      <p sl="pl">De Commissie buitenlandse zaken is eveneens van mening dat het vermogen van de Russische Federatie om migratie te beheersen moet worden versterkt. Dat zal de Russische autoriteiten in staat stellen de verantwoordelijkheden op zich te nemen die hen toekomen wanneer de overnameovereenkomst in werking treedt. De commissie maakt zich ook ernstig zorgen over het feit dat er geen regelgevend kader bestaat voor de tenuitvoerlegging van de overeenkomst. De Europese Commissie zou de Russische autoriteiten de expertise moeten verschaffen die het land nodig heeft om zijn verplichtingen in overeenstemming met de internationale normen te vervullen. Dat is op dit moment het voornaamste probleem dat zo snel mogelijk moet worden aangepakt.</p>
    </intervention>
    <intervention id="3-273" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">namens de PPE-DE-Fractie . - Ik wil het hebben over de overnameovereenkomst tussen de Europese Unie en Rusland, hoewel beide overeenkomsten - inzake overname en de versoepeling van de afgifte van visa voor kort verblijf - samen worden behandeld.</p>
      <p sl="lt">De betrekkingen tussen de Europese Unie en Rusland bestrijken steeds meer terreinen. Als we deze betrekkingen echt tot een succes willen maken, moeten ze in het teken staan van waarden, en niet alleen worden bepaald door technische aspecten. Alleen op die manier kunnen we ons doel bereiken, te weten een opener Europa, dat fundamentele waarden eerbiedigt en de wereld op een positieve manier kan veranderen.</p>
      <p sl="lt">Naar mijn mening bestaat het kernprobleem van de overnameovereenkomst tussen de Europese Unie en Rusland erin dat niet duidelijk is of het accent primair ligt op mensenrechten, of dat de prioriteit ligt bij een meer algemene aanpak van het terugsturen van mensen, dat wil zeggen meer bij veiligheidsoverwegingen dan bij humanitaire aspecten. Ik begrijp volledig dat we bij het opstellen van overnameovereenkomsten de verleiding moeten weerstaan om illegale migratie gelijk te stellen met criminele activiteiten. Bij het opstellen van dergelijke overeenkomsten mag evenmin de neiging bestaan om het thema van refoulement aan te merken als de hoeksteen van het migratiebeleid. Bij onze inspanningen om bevredigende statistische resultaten te behalen, moeten we bijzondere aandacht blijven schenken aan de mensenrechten, waarmee ik bedoel dat praktische overwegingen niet de overhand mogen krijgen op morele overwegingen. Eén geval van schending van mensenrechten is al genoeg om onze bezorgdheid kenbaar te maken.</p>
      <p sl="lt">Mijnheer de Voorzitter, mevrouw de commissaris, naar mijn mening moet één grote tekortkoming speciaal worden vermeld, namelijk het feit dat er geen regelgevingskader is voor de uitvoering van de overeenkomst. Ik denk dat deze overeenkomst in principe kan worden gesteund, maar ik wil nogmaals benadrukken dat de Russische Federatie absoluut haar migratiecontroles moet versterken, zodat de overheidsorganen van de federatie zich kunnen houden aan de verbintenissen die ze zullen moeten aangaan vanaf het moment dat de overnameovereenkomst in werking treedt.</p>
    </intervention>
    <intervention id="3-274" speaker_id="4313" name="Martine Roure" is_mep="True" mode="spoken">
      <p sl="fr">namens de PSE-Fractie. - Mevrouw de commissaris, mijnheer de fungerend voorzitter van de Raad, ik moet zeggen dat de twee internationale overeenkomsten met Rusland die u vandaag voorlegt, een overeenkomst inzake de versoepeling van de afgifte van visa voor kort verblijf en een overnameovereenkomst, ons ernstige zorgen hebben gebaard.</p>
      <p sl="fr">De samenwerking van de Europese Unie met Rusland moet ons in staat stellen de bescherming van de grondrechten, waaronder de rechten van migranten en asielzoekers, effectiever te bevorderen. Deze overeenkomsten bieden zeker mogelijkheden tot vooruitgang, in het bijzonder als het gaat om de prijs van visa en de vereenvoudiging van de procedure. Er blijven echter nog tal van problemen over. Uit recente gebeurtenissen in Rusland blijkt immers dat de persvrijheid en de vrijheid van meningsuiting daar niet structureel gewaarborgd zijn. Europa moet dus hoge eisen blijven stellen ten behoeve van de bescherming van de mensenrechten.</p>
      <p sl="fr">In uw verklaring bent u ingegaan op een deel van onze zorgen. De Commissie heeft zich verplicht tot het garanderen van wederkerigheid in de tenuitvoerlegging van de visumfaciliteringsovereenkomst, gelijke behandeling in de registratieprocedures en vrij verkeer binnen Rusland. Natuurlijk had ik graag steviger verplichtingen gezien, in het bijzonder met betrekking tot de bescherming van migranten en de rechten van kinderen. Vooral de in de overnameovereenkomst voorziene versnelde procedure baart mij zorgen. Zal de Commissie erop toezien dat deze procedure in overeenstemming is met het beginsel van niet-uitzetting?</p>
      <p sl="fr">Daarnaast hadden we gevraagd om duidelijker verbintenissen voor visa, waarmee het op termijn mogelijk zou worden om een einde te maken aan het uitnodigings- en registratiesysteem en om een verdere vereenvoudiging door te voeren voor bonafide reizigers</p>
      <p sl="fr">Tot slot moet ik nogmaals herhalen dat wij als Parlement ontevreden zijn over het feit dat wij over deze internationale overeenkomsten alleen maar worden geraadpleegd en dan ook nog pas lang nadat ze zijn gesloten. Het moet gezegd dat voorafgaande raadpleging van het Europees Parlement, tijdens de onderhandelingen, een betere democratische controle mogelijk zou maken.</p>
    </intervention>
    <intervention id="3-275" speaker_id="28262" name="Henrik Lax" is_mep="True" mode="spoken">
      <p sl="sv">namens de ALDE-Fractie. - Mijnheer de Voorzitter, geachte collega’s, mevrouw de commissaris, mijnheer de fungerend voorzitter van de Raad, dames en heren, het recht van vrij verkeer in Europa is van fundamenteel belang voor ons bestaan. Dat de Unie nu discussieert over overeenkomsten inzake versoepeling van de afgifte van visa met haar oosterbuur is natuurlijk een goede zaak. Men kan niet genoeg benadrukken hoe belangrijk juist de visumregels zijn voor het imago van de Europese Unie in de buitenwereld en voor het imago van het derde land, in dit geval Rusland, onder de burgers van de EU. Als men zich in de grensstreken van de EU beweegt, is dat vaak het eerste probleem waar men op stuit. Wij Parlementsleden hebben een grote verantwoordelijkheid. Het is onze verantwoordelijkheid om de overeenkomst en de werkelijke inhoud daarvan te beoordelen. Het is geen geheim dat de liberale fractie ontevreden was.</p>
      <p sl="sv">De Europese reiziger die naar Rusland reist, stuit in de praktijk op twee problemen als hij niet met een groepsreis meegaat. Hij moet een uitnodiging hebben van een Russische organisatie of een afzonderlijke persoon. Welke gewone EU-burger heeft dergelijke contacten? De tweede hindernis is dat hij zich binnen drie dagen na aankomst moet laten registreren bij een plaatselijke Russische overheid, een registratie die wel een paar dagen kan duren. Hoe doe je dat, als je niet in Moskou of Sint Petersburg bent? Geen van deze problemen komt in het verslag aan de orde. We moeten duidelijk voor ogen houden dat deze overeenkomst een verklaring is en geen document met een belangrijke inhoud. Als ik het goed inschat, geloven ook velen in dit Parlement dat de overeenkomst een versoepelde afgifte van visa voor alle jongeren en alle studenten met zich meebrengt. Dat is niet zo. Alleen degene die reeds een studieplaats heeft, krijgt een paar versoepelingen te zien. Ook daarbij mag het verblijf niet langer dan 90 dagen duren. Er zijn niet veel studieprogramma’s van die lengte.</p>
      <p sl="sv">Ondanks alle gebreken heeft het Parlement zich constructief opgesteld. Wij begrijpen hoe belangrijk het is dat een politiek signaal wordt afgegeven. Het is echter voor al onze burgers belangrijk dat de Commissie en de Raad toezeggen zich doelbewust te zullen inspannen voor merkbare visumverlichtingen, nu en in de toekomst. Zonder een dergelijke belofte stemt de liberale fractie tegen.</p>
      <p sl="sv">De Commissie en de Raad hebben een verklaring ingediend die voor een deel gevolg geeft aan de wensen van het Parlement. Ik heb echter een vraag voor commissaris Ferrero-Waldner: welke volgende stap bent u nu van plan te nemen om concreet een einde te maken aan de registratieplicht en het systeem met uitnodigingen? Beide kwesties liggen immers in het verlengde van het algemene grote doel van de hele overeenkomst, namelijk het afschaffen van het visumsysteem.</p>
    </intervention>
    <intervention id="3-276" speaker_id="34930" name="Hanna Foltyn-Kubicka" is_mep="True" mode="spoken">
      <p sl="pl">namens de UEN-Fractie . - Mijnheer de Voorzitter, de overeenkomsten die we vandaag bespreken, zijn ongetwijfeld een belangrijke stap op weg naar nauwere betrekkingen tussen Rusland en de Europese Unie. Bovendien wordt het door de ondertekening van de overeenkomsten voor de burgers veel gemakkelijker om de grens tussen Rusland en de EU over te steken.</p>
      <p sl="pl">Dat is de theorie. In de praktijk ziet de situatie er veel minder rooskleurig uit. Ik geef enkele voorbeelden.</p>
      <p sl="pl">Voor reizen naar bepaalde regio’s van de Russische Federatie, in het bijzonder naar Tsjetsjenië, zal nog steeds een extra vergunning moeten worden aangevraagd. De redenen waarom de Russische autoriteiten dergelijke beslissingen nemen, liggen uiteraard voor de hand. De overnameovereenkomst bevat geen wederkerigheidsclausule inzake mensenrechten en democratie, hoewel die in elke overeenkomst van de Europese Unie met derde landen opgenomen zou moeten zijn.</p>
      <p sl="pl">Daarnaast is het mij niet duidelijk waarom het Gemengd Comité overname niet gemachtigd is om toe te zien op de eerbiediging van de mensenrechten. Ik vraag me tevens af waarom politieke asielzoekers niet uitdrukkelijk van de werkingssfeer van de overeenkomst worden uitgesloten. Ik heb de indruk dat er tijdens de werkzaamheden aan de bovengenoemde documenten meer aandacht is besteed aan praktische en technische elementen dan aan kwesties betreffende de eerbiediging van de waardigheid van de mens. Deze menselijke waardigheid zou immers in al onze overeenkomsten een centrale plaats moeten innemen en in het bijzonder in de overeenkomsten tussen de Europese Unie en Rusland.</p>
    </intervention>
    <intervention id="3-277" speaker_id="28619" name="Tatjana Ždanoka" is_mep="True" mode="spoken">
      <p sl="en">namens de Verts/ALE-Fractie. - Mijnheer de Voorzitter, ik feliciteer onze rapporteur met het consistente werk dat zij heeft verricht ter voorbereiding van het onderhavig standpunt van het Parlement.</p>
      <p sl="en">Als schaduwrapporteur ben ik vooral tevreden over het feit dat, na een discussie van twee uur in de Commissie burgerlijke vrijheden, justitie en binnenlandse zaken, uiteindelijk rekening is gehouden met mijn voorstel om de eis van een verplichte registratieprocedure te vermelden als een ernstige belemmering bij het reizen in Rusland en de EU.</p>
      <p sl="en">De eis om zich in Rusland te laten registreren is een enorm probleem geworden voor de EU-burgers die een visum voor een kort privé-bezoek aan Rusland aanvragen. Letse burgers en niet-burgers kennen dit probleem uit hun eigen negatieve ervaring, want vele van ons, vooral zij die Russisch spreken, gaan vooral naar Rusland om familieleden en vrienden te bezoeken die daar wonen.</p>
      <p sl="en">De nieuwe wet inzake de migratieregistratie van buitenlandse onderdanen en staatloze personen in de Russische Federatie is op 15 januari van dit jaar in werking getreden. De wet voorziet in een zekere versoepeling van de registratieprocedure en schaft de registratietarieven af, maar het systeem als zodanig blijft desalniettemin bestaan.</p>
      <p sl="en">Helaas hebben beide zijden zo'n systeem, want enkele lidstaten van de EU eisen ook dat bepaalde categorieën onderdanen van derde landen zich laten registreren. Zowel Rusland als de EU moeten zich onmiddellijk inspannen om een oplossing te vinden voor de noodzakelijke versoepeling van het verkeer van personen tussen onze landen.</p>
      <p sl="en">Desondanks steunt onze fractie de overeenkomst op dit punt, want enige versoepeling van de afgifte van visa voor kort verblijf is beter dan helemaal geen versoepeling. Aan de andere kant houden we vast aan onze principiële bezwaren tegen de overnameovereenkomst.</p>
    </intervention>
    <intervention id="3-278" speaker_id="2304" name="Esko Seppänen" is_mep="True" mode="spoken">
      <p sl="fi">namens de GUE/NGL-Fractie. - Mijnheer de Voorzitter, van staatsburgers van zowel de EU-landen als Rusland wordt een visum als reisdocument geëist. Rusland heeft actief gepleit voor visumvrij reizen. Om de afgifte van visa te vergemakkelijken, moeten wij eerst wederzijdse overeenkomsten hebben, waarvan de onderhavige voorstellen voorbeelden zijn. In de verslagen van de parlementaire commissies wordt de situatie in Rusland met betrekking tot de rechtstaat, of in feite het ontbreken ervan, veroordeeld. Hierin wordt ook de zorg geuit dat er mogelijk geen visa meer worden verstrekt voor vrije burgerinitiatieven. Er wordt ook kritiek in geuit op onder meer de verplichte registratieprocedure, het gebrek aan regels om de overnameovereenkomst te implementeren en de problemen omtrent de mensenrechten.</p>
      <p sl="fi">Het lijkt erop dat de tijd nog niet rijp is voor visumvrij reizen. Zolang er visa worden geëist, moet het voor eerbare burgers eenvoudig en goedkoop zijn deze te krijgen. Wij mogen van visa geen politieke kwestie maken.</p>
    </intervention>
    <intervention id="3-279" speaker_id="23717" name="Genowefa Grabowska" is_mep="True" mode="spoken">
      <p sl="pl">Mijnheer de Voorzitter, wederkerigheid en solidariteit zijn twee waarden die een cruciale plaats zouden moeten innemen in de betrekkingen tussen de Europese Unie en Rusland. Het zijn tegelijk essentiële voorwaarden voor het slagen van deze relatie. Wederkerigheid ligt aan de basis van alle internationale betrekkingen. Ik kan me niet voorstellen dat er tussen staten overeenkomsten zouden worden gesloten waarin de wederzijdse rechten en plichten niet evenredig zouden worden verdeeld. De geringste wanverhouding zou onmiddellijk op protest stuiten. Ik ben er dus rotsvast van overtuigd dat het wederkerigheidsbeginsel ook in de overeenkomsten tussen de Europese Unie en de Russische Federatie dient te worden gerespecteerd.</p>
      <p sl="pl">In verband met die andere waarde, solidariteit, zou ik twee aspecten onder de aandacht willen brengen. Ik doel in de eerste plaats op de solidariteit tussen de verschillende EU-lidstaten, die met de voorbereiding van deze twee overeenkomsten hebben ingestemd. Het doet me plezier dat ook mijn land, Polen, een actieve rol in dit proces heeft gespeeld. Polen en Rusland zijn al eeuwenlang buurlanden en, zoals vaak het geval is bij buren, heeft onze relatie in de loop van de geschiedenis hoogte- en dieptepunten gekend. Deze overeenkomsten bewijzen dat Polen pleitbezorger is van een goed en normaal nabuurschap met Rusland.</p>
      <p sl="pl">Mijn tweede aspect betreft de solidariteit tussen de burgers van de Europese Unie en die van de Russische Federatie. Wij kunnen blijk geven van onze solidariteit door de Russische burgers te behandelen als personen die te goeder trouw in de Europese Unie reizen, evenals door hun toegang tot de EU en hun verblijf hier te vergemakkelijken. Ik zou willen onderstrepen dat vooral de inwoners van de nieuwe lidstaten zich ten volle bewust zijn van de waarde van de vrijheid van reizen. Omdat wij aan den lijve hebben ondervonden wat een beperking van de grensformaliteiten betekent, stellen we dit bijzonder op prijs. Wij willen deze voordelen met de Russische burgers delen, op basis van het wederkerigheidsbeginsel en op voorwaarde dat de mensenrechten worden gerespecteerd. Ik ben van mening dat het Parlement deze twee overeenkomsten zou moeten steunen, omdat ze de basis leggen voor een goed nabuurschapsbeleid tussen Rusland en de Europese Unie.</p>
    </intervention>
    <intervention id="3-280" speaker_id="2128" name="Paavo Väyrynen" is_mep="True" mode="spoken">
      <p sl="fi">Mijnheer de Voorzitter, er is lange tijd geen vooruitgang geboekt in de betrekkingen tussen de Europese Unie en Rusland. De onderhavige overeenkomsten zijn daarom belangrijk, ook al is de inhoud ervan nogal bescheiden.</p>
      <p sl="fi">Het is heel jammer dat de Europese Unie en Rusland nog steeds niet zijn begonnen met de onderhandelingen over de nieuwe overeenkomst. De pogingen om de gesprekken te beginnen moeten worden voortgezet. Het feit dat de onderhandelingen over de nieuwe overeenkomst nog niet zijn begonnen, mag echter geen reden zijn om de ontwikkeling van de voor beide partijen belangrijke samenwerking tegen te houden. Het nieuwe strategische partnerschap kan en moet ook worden opgebouwd binnen het kader van de huidige partnerschapovereenkomst.</p>
    </intervention>
    <intervention id="3-281" speaker_id="28617" name="Inese Vaidere" is_mep="True" mode="spoken">
      <p sl="lv">Dames en heren, het oplossen van de kwestie van visumfacilitering en overname is een belangrijke taak, die zou bijdragen aan de consolidering van de gemeenschappelijke waarden. Uit het debat en de antwoorden van de Commissie en de Raad blijkt echter dat het overleg met Rusland in feite nog niets heeft opgeleverd: geen registratieprocedure en ook geen versoepeling van het invitatiesysteem. Men vertrouwt daarbij gewoon op de goede wil van Rusland. Het is niet duidelijk waarom Rusland een overgangsperiode is toegestaan voor de overname van personen uit derde landen. Een van de hoofdpunten uit ons verslag van mei 2005 over de betrekkingen tussen de Europese Unie en Rusland was dat het Europees Parlement Rusland opnieuw opriep om zonder verder uitstel over te gaan tot ratificatie van de grensovereenkomst met Estland en ondertekening en ratificatie van de grensovereenkomst met Letland. Ik vind dat de afbakening van grenzen en de sluiting van een overnameovereenkomst voorafgaande voorwaarden zijn voor de ondertekening van een visumfaciliteringsovereenkomst. Rusland heeft in dit opzicht geen enkel initiatief getoond en zijn voorwaarden simpelweg aan beide landen opgelegd. Aangezien het Parlement in een compleet vernederende positie is geplaatst, kunnen deze overeenkomsten volgens ons niet worden gesteund. Er moet nog heel wat serieus werk worden verricht voor die overeenkomsten.</p>
    </intervention>
    <intervention id="3-282" speaker_id="28330" name="Vladimír Remek" is_mep="True" mode="spoken">
      <p sl="cs">Dank u, mijnheer de Voorzitter. Dames en heren, ondanks alle gemaakte op- en aanmerkingen is de overeenkomst met Rusland over de vereenvoudiging van de visumprocedure naar mijn menig een stap voorwaarts. Daarmee wordt aangetoond dat de Europese Unie en Rusland ook bij ingewikkelde zaken in staat zijn een compromis te vinden.</p>
      <p sl="cs">Ik leg u bovendien de volgende vraag voor: “Willen wij ten minste voor studenten, wetenschappers, zakenlui en familieleden het aanvragen van een visum gemakkelijker, sneller en goedkoper maken?” Ik denk van wel. En ja, dat is slechts een beperkte groep, maar daar weten wij alles van in de Tsjechische Republiek, onder meer door onze betrekkingen met de Europese Unie. Ook de toetreding tot Schengen verliep stapsgewijs en bepaald niet probleemloos.</p>
      <p sl="cs">Ik heb zelf vele jaren in Rusland doorgebracht en ik ben lid van de Delegatie voor de betrekkingen met Rusland en als zodanig ken ik de complicaties met betrekking tot de visumaanvraag maar al te goed. Ik vind dat een gedeeltelijke vereenvoudiging van de visumprocedure nog altijd beter is dan niets. Dank u.</p>
    </intervention>
    <intervention id="3-283" speaker_id="28279" name="Justas Vincas Paleckis" is_mep="True" mode="spoken">
      <p sl="lt">De Europese Unie slecht de barrières die mensen van goede wil verhinderen met elkaar in contact te komen. Na vijf jaar onderhandelen met Rusland is de 'visummuur' tussen de EU en Rusland een beetje lager geworden. Zodra de overeenkomsten inzake visumversoepeling en overname in werking treden, zal reizen en contacten met elkaar onderhouden gemakkelijker worden voor een grote groep mensen.</p>
      <p sl="lt">Degenen die nog steeds in een nadelige positie verkeren, zijn de inwoners van Kaliningrad die Litouwen en Polen willen bezoeken, en de Litouwers en Polen die Kaliningrad willen bezoeken. Visa zijn momenteel kosteloos, maar met die overeenkomst, die hun leven juist gemakkelijker zou moeten maken, zullen zij opgezadeld worden met een kostenpost van 35 euro voor een visum. Dit druist in tegen de principes van grensoverschrijdende samenwerking en tegen het anti-isolationistische beleid van de regio Kaliningrad, dat zowel voor Rusland als de EU van belang is. Vilnius, Warschau, Brussel en Berlijn, maar ook Moskou, proberen tot bilaterale oplossingen te komen binnen de speelruimte die wordt geboden door de bepalingen van de Schengen-overeenkomst.</p>
      <p sl="lt">Litouwen heeft de weg gewezen als het eerste en tot nu toe enige EU-land dat een overnameovereenkomst met Rusland heeft gesloten. De balans van de eerste drie jaar is positief. Sinds de inwerkingtreding van de overeenkomst zijn bijna 2 miljoen mensen de Litouws-Russische grens overgestoken, maar er hoefde niet één keer een beroep te worden gedaan op de bepalingen van de overeenkomst.</p>
      <p sl="lt">Ik ben het eens met een aantal collega’s, die scherpe kritiek hebben geuit op de overeenkomst, met name vanwege het gebrek aan voldoende samenhang met de mensenrechten en vrijheden. Desalniettemin is dit een stap in de goede richting. De lange weg naar de 'afbraak van de visummuur' is nog bezaaid met obstakels. EU-burgers die naar Rusland gaan moeten zich laten registreren, en als ze bepaalde regio’s willen bezoeken zijn er extra vergunningen nodig. Deze 'verborgen' interne visa moeten verdwijnen, omdat ze het vrije verkeer van EU-burgers inperken. Deze kwestie moet in alle openheid worden besproken.</p>
    </intervention>
    <intervention id="3-284" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . - Mijnheer de Voorzitter, mijn dank aan u, waarde collega’s, voor de vele belangrijke opmerkingen, maar ook voor de realistische constatering dat je het natuurlijk nooit met alles eens kunt zijn. Ieder van ons had zijn eigen wensen, op basis van zijn eigen voorstellingen, en zoals een van de eerdere sprekers zojuist al zei, is dit een belangrijke stap voorwaarts, ofschoon we er nog lang niet zijn.</p>
      <p sl="de">De gezamenlijke verklaring van de Commissie en de Raad toont aan dat we op verschillende gebieden het belangrijke beginsel van wederkerigheid hebben gerespecteerd. Daarnaast is ook de eerbiediging van de mensenrechten een belangrijk punt, zoals u terecht opmerkte. Ik wil deze twee aspecten niet door elkaar halen, maar de samenhang tussen beide is duidelijk. In verschillende debatten is naar voren gekomen hoe belangrijk de dialoog met Rusland is.</p>
      <p sl="de">Telkens weer wordt ons gevraagd voet bij stuk te houden. Zolang wij echter niet het groene licht hebben voor de opening van onderhandelingen over een partnerschap- en samenwerkingsovereenkomst met Rusland, kunnen we onze wensen en eisen of ook uw verlangens niet op tafel leggen. Daarom wordt het tijd dat we dit startsein krijgen.</p>
      <p sl="de">Ik hoop dus dat we het probleem waarmee deze kwestie behept is, kunnen oplossen. Bij de eerbiediging van de mensenrechten gebeuren zaken die in onze ogen niet door de beugel kunnen, maar we kunnen deze dingen tenminste ter sprake brengen tijdens het halfjaarlijkse mensenrechtenoverleg tussen de Europese Unie en Rusland.</p>
      <p sl="de">Verder is de kwestie van de bureaucratisering ter sprake gekomen. Uiteraard zouden we ook op dat vlak veel dingen graag anders zien, maar wat betreft de vereiste uitnodigingen is het een en ander vereenvoudigd, en de commissaris zal hier zeker nog op terugkomen. Dit gaat voor velen niet ver genoeg, maar er valt wel vooruitgang te bespeuren, al gaat dit vaak langzaam. Ook een kleine stap voorwaarts is belangrijk voor de dialoog, en dan vooral voor de dialoog met Rusland.</p>
    </intervention>
    <intervention id="3-285" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie . - Mijnheer de Voorzitter, geachte afgevaardigden, ik heb goede nota genomen van de vele zorgen die u hebt geuit, maar laat mij eerst zeggen dat artikel 300, lid 1, van het EG-Verdrag duidelijk stelt dat de onderhandelingen over internationale overeenkomsten inzake aangelegenheden die onder de bevoegdheid van de Gemeenschap vallen, worden gevoerd door de Commissie aan de hand van de onderhandelingsrichtsnoeren die de Raad haar heeft verstrekt. Het Europees Parlement moet worden geraadpleegd voordat de overeenkomst wordt gesloten, zoals is vastgelegd in lid 3 van dat artikel. Deze bepaling is ook van toepassing op de onder medebeslissing vallende gebieden. Volgens mij zijn de procedures overeenkomstig het EG-Verdrag dus volledig nageleefd, met betrekking tot zowel de overname als de versoepeling van de visumafgifte. Ik zeg dit omdat het in de discussie ter sprake kwam. Tegelijkertijd kan ik evenwel ook herhalen dat we natuurlijk bereid zijn alle relevante informatie te verstrekken, zelfs tijdens de lopende onderhandelingen.</p>
      <p sl="en">Ik deel ook volledig de mening dat de bevordering en bescherming van de mensenrechten in onze betrekkingen met Rusland, en in het bijzonder in verband met deze overeenkomsten, natuurlijk een fundamenteel aspect zijn. De Commissie zal deze kwestie daarom met de hulp van de lidstaten, in het kader van de gemengde comités die krachtens de overeenkomsten worden ingesteld, nauw in de gaten houden, en natuurlijk is de menselijke waardigheid hier zeker zeer belangrijk en prioritair. Voorts is het geregelde, halfjaarlijkse overleg tussen de Europese Unie en Rusland over mensenrechten altijd een gelegenheid om de meer algemene zorgen met Rusland te bespreken, en mensenrechtenkwesties worden op de top en, indien opportuun, op ministerieel niveau altijd ter sprake gebracht.</p>
      <p sl="en">De overeenkomst inzake de versoepeling van de afgifte van visa is een echte verbetering van de status-quo. Zij is inderdaad, zoals onze collega zei, een stap voorwaarts. Zij bevat belangrijke versoepelingen voor de afgifte van visa voor kort verblijf, die op basis van wederkerigheid zullen gelden voor burgers van zowel de Schengen-landen als de Russische Federatie. Enkele van deze versoepelingen gelden voor alle visumaanvragers, en andere voor specifieke categorieën die een speciaal belang bij reizen hebben. Ook voorziet de overeenkomst in rechten en plichten, die juridisch bindend zijn en voor wat meer flexibiliteit in de visumprocedures zullen zorgen.</p>
      <p sl="en">Ik wil uw aandacht in het bijzonder vestigen op het feit dat wij, de Commissie, erin zijn geslaagd een belangrijke versoepeling van de visumafgifte te bedingen voor bijvoorbeeld journalisten, die nu niet langer een uitnodiging of een validatie van de Russische autoriteiten nodig hebben. Er zal ook extra aandacht worden geschonken aan effectieve wederkerigheid in de tenuitvoerlegging van de overeenkomst, aan gelijke behandeling met betrekking tot de registratieprocedures voor onderdanen van de EU en Rusland en aan het vrije verkeer van personen op het Russische grondgebied.</p>
      <p sl="en">U hebt twee onderwerpen naar voren gebracht, namelijk de registratie-eisen en de opheffing van de eis van een uitnodiging. De overeenkomst bevat een toezegging met betrekking tot de vereenvoudiging van de registratieprocedures, opdat gelijke behandeling van de burgers van de EU en Rusland kan worden verzekerd. Ik wil u eraan herinneren dat het Schengen-acquis vreemdelingen ook een algemene registratieverplichting oplegt. We hebben deze kwestie diverse keren bij de Russische autoriteiten aangekaart, en inmiddels is er in Rusland vorige maand een nieuwe wet in werking getreden voor de vereenvoudiging van deze procedures. Volgens deze wet hoeft men voor registratie niet langer persoonlijk te verschijnen. We zullen nu natuurlijk toezien op deze regels en om een verdere verduidelijking van deze regels vragen. De overeenkomst inzake de versoepeling van de afgifte van visa brengt ook een andere belangrijke verandering met zich mee. Uitnodigingen hoeven namelijk niet langer te worden gevalideerd door de Russische autoriteiten. Ten opzichte van de huidige situatie, waarin een uitnodiging door een Russische gastheer moet worden gevalideerd, is dit volgens mij een grote verbetering voor een grote categorie burgers.</p>
      <p sl="en">De overeenkomst schaft de uitnodigingen, en de validatie daarvan, natuurlijk niet af voor alle EU-burgers die een visum voor Rusland aanvragen. We moeten evenwel in gedachten houden dat het Schengen-acquis ook eist dat iedereen die een visum aanvraagt, het doel van de reis aangeeft en documenten toont die dit bevestigen.</p>
      <p sl="en">Voorts bevat de overnameovereenkomst belangrijke elementen voor een humaan en effectiever terugkeerbeheer in de toekomst, en ik wil hier herhalen wat ik aan het begin heb gezegd. In het geval van asielaanvragen aan de grens moeten de lidstaten het beginsel van niet-uitzetting volledig respecteren, conform artikel 18 van de overeenkomst. Het is dus duidelijk dat dit een belangrijk aspect zal zijn.</p>
      <p sl="en">Ik zou kunnen doorgaan en u alle details kunnen geven, want ik heb zeer aandachtig geluisterd. Ik denk echter dat deze kwestie al is besproken in de Commissie burgerlijke vrijheden, justitie en binnenlandse zaken. Ik zeg dus alleen nog dat ik hoop dat dit Parlement de aanbeveling van de commissie zal opvolgen en een positief standpunt zal innemen ten aanzien van beide overeenkomsten. Ze zullen een hele verandering brengen voor onze burgers en dat is uiteindelijk misschien wel het belangrijkst.</p>
    </intervention>
    <intervention id="3-286" speaker_id="1983" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen, donderdag, plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="3-287" speaker_id="28421" name="Marianne Mikko" is_mep="True" mode="written">
      <p sl="nl">De basis voor de overeenkomst tussen de Europese Unie en Rusland inzake het versoepelen van de afgifte van visa voor kort verblijf werd gelegd op de Top van Sint-Petersburg in mei 2003. De overeenkomst was bedoeld als onderdeel van een proces dat de betrekkingen tussen de partijen moest verstevigen, onder meer door het creëren van een gemeenschappelijke ruimte gebaseerd op vrijheid, veiligheid en recht.</p>
      <p sl="nl">Ik zie nu weliswaar een overeenkomst, maar niet de gemeenschappelijke ruimte die had moeten ontstaan. Het Parlement ziet niet af van zijn herhaalde eis dat internationale overeenkomsten die namens de Europese Unie worden ondertekend, een clausule inzake mensenrechten en democratie moeten bevatten. De overeenkomst met Rusland inzake het versoepelen van de afgifte van visa voor kort verblijf bevat deze clausule echter niet.</p>
      <p sl="nl">Tegelijkertijd heeft Rusland lippendienst bewezen aan een belangrijke eis van het communautair visumfaciliteringsbeleid, namelijk dat vooraf een overnameovereenkomst gesloten wordt of zich in een actieve onderhandelingsfase bevindt. Men heeft het Parlement tegelijkertijd een overnameovereenkomst en een visumfaciliteringsovereenkomst voorgelegd. Bovendien werd Rusland een zeer ruime overgangsperiode geboden voorafgaand aan het eigenlijke begin van de overname.</p>
      <p sl="nl">Ik heb herhaaldelijk de aandacht gevestigd op de absurde situatie dat de Europese Unie het gemakkelijker maakt voor Russische staatsburgers om een grens over te steken die Rusland zelf niet erkent. Moskou heeft het grensverdrag tussen Estland en Rusland namelijk nog steeds niet geratificeerd. Het is logisch dat de erkenning van die grens de voorwaarde moet zijn voor de wijziging en vaststelling van de praktijken aan de grens.</p>
      <p sl="nl">Om de democratie te steunen, namen de Europese Unie en de Verenigde Staten zestien jaar geleden een benadering aan die Rusland als een veelbelovend jong land behandelde. Deze ruimhartige behandeling wordt voortgezet, terwijl zij niet meer actueel is.</p>
      <p sl="nl">Het is in het belang van Europa om Rusland als volwaardige partner te behandelen, dat net als alle andere landen zijn internationale verplichtingen moet nakomen.</p>
    </intervention>
  </section>
  <section id="creitem22" title="11. Globale richtsnoeren voor het economisch beleid 2007 - Richtsnoeren voor het werkgelegenheidsbeleid van de lidstaten (debat)">
    <intervention id="3-289" speaker_id="1983" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van:</p>
      <p sl="nl">het verslag (A6-0012/2007) van Udo Bullmann, namens de Commissie economische en monetaire zaken, over de situatie van de Europese economie: voorbereidend verslag over de globale richtsnoeren voor het economisch beleid voor 2007 (2006/2272(INI)), en</p>
      <p sl="nl">het verslag (A6-0008/2007) van Jan Andersson, namens de Commissie werkgelegenheid en sociale zaken, over het voorstel voor een beschikking van de Raad betreffende de richtsnoeren voor het werkgelegenheidsbeleid van de lidstaten (COM(2006)0815 - C6-0036/2007 - 2006/0271(CNS)).</p>
    </intervention>
    <intervention id="3-290" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . - Mijnheer de Voorzitter, dank u dat ik een aantal opmerkingen mag maken over het verslag van het Europees Parlement over de globale richtsnoeren voor het economisch beleid 2007. Zoals u weet heeft de Commissie afgelopen december haar jaarlijkse voortgangsrapport over het Lissabonproces gepubliceerd, waarin de voortgang in het kader van de Lissabonstrategie op communautair en nationaal niveau wordt beschreven. Naast het voortgangsrapport heeft de Commissie ook aanbevelingen per land op het gebied van het economische en werkgelegenheidsbeleid gepresenteerd. Deze zullen voor eind februari worden uitgewerkt door de Ecofin-Raad en de Raad Werkgelegenheid, Sociaal beleid, Volksgezondheid en Consumentenzaken, waarbij elke Raadsformatie zich zal toeleggen op haar eigen bevoegdheidsgebied.</p>
      <p sl="de">In dit verband zijn wij verheugd dat ook het Europees Parlement zich heeft gebogen over deze globale richtsnoeren voor het economisch beleid. Naast het debat van vandaag zullen we ook tijdens het Trojka-overleg op 26 februari de gelegenheid hebben om met elkaar van gedachten te wisselen.</p>
      <p sl="de">Het voortgangsrapport van de Commissie kon in januari tijdens de Ecofin-Raad op brede steun rekenen. Wij staan vooral achter de positieve teneur van het rapport. Het hervormingsproces heeft zowel op EU-niveau als in de lidstaten de eerste concrete resultaten opgeleverd. De economische en werkgelegenheidssituatie in de Europese Unie laat een positieve ontwikkeling zien. De vernieuwde Lissabonstrategie werpt haar vruchten af. Toch kunnen we nog niet tevreden achterover leunen - ook dat moet worden gezegd, en het kwam gisteren al bij herhaling naar voren. We moeten de huidige gunstige economische ontwikkeling absoluut gebruiken voor verdergaande hervormingen, met name met het oog op de demografische veranderingen die het begrotingsbeleid voor grote uitdagingen stellen. We moeten er door middel van een driepijlerstrategie voor zorgen dat de overheidsfinanciën ook op de lange termijn hun draagkracht behouden. Deze strategie behelst de hervorming van het pensioen- en gezondheidszorgstelsel, de verlaging van de staatsschuld en de verhoging van de arbeidsparticipatie en de productiviteit. Bovendien dient de kwaliteit van de overheidsfinanciën te worden verbeterd door herstructurering van de overheidsbegroting, waarbij meer geld beschikbaar moet komen voor maatregelen die de productiviteit en de innovatie bevorderen en het menselijk kapitaal versterken. Landspecifieke aanbevelingen zijn in dit verband een goed instrument om onze economie te moderniseren. Hierdoor is de Europese Unie beter gewapend in de internationale concurrentiestrijd.</p>
      <p sl="de">Mijnheer Bullmann, ik wil nog even terugkomen op twee zaken uit uw verslag. Ten eerste wijst u op de noodzaak van een betere afstemming van het begrotings- en economisch beleid, met name in de eurozone. De roep om een betere coördinatie is mij wel bekend. We hebben deze de afgelopen jaren al vaker gehoord. Met het oog op de huidige situatie moeten we echter constateren dat de Economische en Monetaire Unie over voldoende coördinatiemethoden beschikt. Er zijn er eerder te veel dan te weinig. Denkt u maar eens aan de globale richtsnoeren voor het economisch beleid, waarover we het vandaag hebben, of aan de methoden voor toezicht op de begrotingssituatie. Ik noem er dan nog maar twee. In de praktijk is het vooral van belang deze methoden consequent en effectief toe te passen. De Commissie heeft hiervoor de eerste stap gezet met de publicatie van nationale aanbevelingen.</p>
      <p sl="de">Het tweede punt is van institutionele aard. U stelt in uw verslag namelijk voor om na de voorjaarsbijeenkomst een interinstitutionele werkgroep te vormen die zich moet gaan toeleggen op het toezicht op de geïntegreerde richtsnoeren, dat voor 2008 op de agenda staat. Ik wil hier vandaag geen eindoordeel vellen over dit voorstel. U begrijpt wel dat het voorstel grondig onderzocht moet worden. Mijn persoonlijke mening doet minder ter zake. Zo op het eerste gezicht lijkt het echter niet geheel in overeenstemming te zijn met de onderlinge werkverdeling tussen de instellingen, zoals die in het Verdrag is vastgelegd. Echter, los daarvan is de communicatie tussen Raad en Parlement de afgelopen jaren alsmaar verbeterd. Het Trojka-overleg en het debat van vandaag dragen daar zeker toe bij. Tegelijkertijd besef ik terdege dat er altijd ruimte is voor verbetering.</p>
      <p sl="de">Dan het verslag van de heer Andersson. Volgens artikel 128, lid 2, van het EG-Verdrag stelt de Raad elk jaar, op voorstel van de Commissie, richtsnoeren vast voor het werkgelegenheidsbeleid van de lidstaten. Om de nodige continuïteit voor een correcte omzetting te kunnen waarborgen is in 2002 afgesproken dat de werkgelegenheidsrichtsnoeren in principe slechts eens in de drie jaar mogen worden gewijzigd. Verder is overeengekomen dat deze richtsnoeren moeten worden afgestemd op de globale richtsnoeren voor het economisch beleid. Op basis van deze afspraken zijn in 2005 voor het eerst geïntegreerde richtsnoeren voor de periode 2005-2008 vastgelegd. In 2006 heeft de Commissie daarom voorgesteld de werkgelegenheidsrichtsnoeren uit 2005 voor 2007 niet te wijzigen. Het Europees Parlement heeft er bij herhaling op aangedrongen dat het voldoende tijd krijgt om zijn standpunt te kunnen uitwerken. Normaal gezien wordt de spoedprocedure aangevraagd vanwege de korte cycli in de jaarlijkse werkgelegenheid. De Voorzitter van het Parlement en de Raad hebben hierover gecorrespondeerd.</p>
      <p sl="de">Het Parlement heeft voor 2008 meer tijd gevraagd om een hoorzitting te kunnen houden, omdat dan een alomvattend driejaarlijkse onderzoek van de werkgelegenheidsrichtsnoeren zal plaatsvinden. Helaas is momenteel nog niets te zeggen over het verloop van de procedure in 2008. We gaan er vanuit dat de Raad tijdens zijn bijeenkomst van 30 en 31 mei 2007 een politiek akkoord kan bereiken over de richtsnoeren voor de werkgelegenheid 2007, als de adviezen van het Europees Parlement, het Economisch en Sociaal Comité, het Comité van de Regio’s en het Comité voor de werkgelegenheid binnen zijn. In dat geval kunnen de richtsnoeren voor de zomer van dit jaar formeel worden aangenomen. De heer Andersson heeft er in zijn verslag op gewezen dat meer doelgerichte inspanningen nodig zijn om de doelstellingen van de Europese Unie te verwezenlijken, ongeacht de resultaten die tot nu toe zijn behaald, namelijk meer werkgelegenheid en minder werkloosheid. Tot slot wil ik nogmaals benadrukken dat hiervoor met name een verhoging van de arbeidsparticipatie van jongeren en ouderen en meer mogelijkheden voor het combineren van werk en gezin nodig zijn. Ik weet dat dat in veel lidstaten bovenaan de agenda staat, maar ik weet ook hoe urgent het probleem is.</p>
    </intervention>
    <intervention id="3-291" speaker_id="photo_generic" name="Joaquín Almunia" is_mep="True" mode="spoken">
      <p sl="fr">lid van de Commissie . - Mijnheer de Voorzitter, met uw welnemen zal ik in mijn moedertaal spreken.</p>
      <p sl="es">Dames en heren, vandaag behandelen we gezamenlijk het verslag van de heer Bullmann over de globale richtsnoeren van het economisch beleid en dat van de heer Andersson over de richtsnoeren voor het werkgelegenheidsbeleid van de lidstaten.</p>
      <p sl="es">Beide verslagen zijn gebaseerd op de mededeling van de Commissie van december 2006 betreffende de tenuitvoerlegging door de lidstaten van de herziene Strategie van Lissabon voor groei en werkgelegenheid en op de geïntegreerde richtsnoeren voor de periode 2005-2008, die destijds op voorstel van de Commissie en na overleg met het Parlement door de Raad zijn goedgekeurd.</p>
      <p sl="es">Over enkele weken, op 8 maart, vindt de voorjaarsvergadering van de Europese Raad plaats, en de bedoeling van dit debat is dat we samenwerken bij de voorbereiding op die Raad. Vanochtend heeft het Parlement nog een resolutie aangenomen waarin het de praktische uitvoering tot nu toe van de herziene Strategie van Lissabon beoordeelt en aangeeft op welke vlakken en beleidsterreinen doortastende maatregelen van de lidstaten en de Europese Unie nodig zijn.</p>
      <p sl="es">Het is belangrijk te onderstrepen dat de onderhavige verslagen en de standpunten van het Parlement en de Commissie op een reeks wezenlijke punten overeenstemmen. Allereerst erkennen zowel Parlement als Commissie de resultaten die langzaam maar zeker zichtbaar worden, wat betreft zowel de economische groei als de werkgelegenheid. Dat is te danken aan de tenuitvoerlegging van het beleid dat is overeengekomen in het kader van de herziene Strategie van Lissabon, en in het bijzonder aan de inspanningen die veel lidstaten hebben geleverd op het vlak van begrotingsconsolidering en structurele hervormingen.</p>
      <p sl="es">Gisteren heeft Eurostat de cijfers gepubliceerd inzake de BBP-groei in de Europese Unie tijdens het vierde kwartaal van 2006. De totale BBP-groei in 2006 bedroeg volgens deze gegevens bijna 3 procenten dat is de snelste, sterkste BBP-groei sinds de Strategie van Lissabon in 2000 werd gelanceerd.</p>
      <p sl="es">Ook al zijn Parlement en Commissie het erover eens, we moeten het blijven onderstrepen en benadrukken: de strategieën die een paar jaar geleden zijn opgestart beginnen zichtbare resultaten op te leveren. Het is belangrijk de burger te doen inzien dat de inspanningen die sinds de inwerkingtreding van het Stabiliteits- en Groeipact en de Strategie van Lissabon zijn gedaan - en die niet altijd even makkelijk te aanvaarden of te begrijpen waren - nu hun vruchten afwerpen en het Europese sociaal model in het licht van de mondialisering helpen verstevigen.</p>
      <p sl="es">Veel van de tegenstand die het Europese project de laatste tijd van de publieke opinie ondervindt, is ingegeven door de angst van de burgers, van bepaalde groeperingen in onze samenleving, dat de mondialisering de normen naar beneden bijstelt en zo ons sociaal model ondermijnt, en dat de Europese Unie, ons beleid, onze strategieën, dat niet kunnen voorkomen. Sommigen beschuldigen de Europese Unie er zelfs van dat ze die uitholling van het Europees sociaal model veroorzaakt en versnelt.</p>
      <p sl="es">De resultaten geven onmiskenbaar aan dat dat niet het geval is. Ook degenen die menen dat Europa is vastgelopen en er door de starre arbeidsmarkt geen werkgelegenheid wordt gecreëerd, vergissen zich. Uit de feiten blijkt dat de Europese Unie sinds de invoering van de euro op 1 januari 1999, nu acht jaar geleden, vier keer meer banen heeft gecreëerd dan in de voorgaande jaren. In het huidige decennium werd sinds de lancering van de Strategie van Lissabon in de Europese Unie duidelijk meer werkgelegenheid gecreëerd dan in de Verenigde Staten.</p>
      <p sl="es">Sommigen noemen ons begrotingsbeleid restrictief en beschuldigen het Stabiliteits- en Groeipact ervan de economische groei af te remmen, maar de realiteit is dat zowel in de eurozone als in de gehele Europese Unie de landen met de beste begrotingsbalans, met een begrotingsoverschot, al geruime tijd ook de beste economische groeicijfers hebben. De realiteit is dat we vorderingen maken op het gebied van begrotingsconsolidering, parallel met de stijging van onze groei- en werkgelegenheidscijfers.</p>
      <p sl="es">De laatste tijd wordt de kracht van de euro met betrekking tot de dollar of de yen vaak bestempeld als een obstakel voor onze export. Echter, in 2006 is de handelsbalans van de eurozone met de Verenigde Staten opnieuw verbeterd, en de olieprijsstijgingen zijn deels gecompenseerd door de opwaardering van de euro ten opzichte van de dollar.</p>
      <p sl="es">Kortom, dames en heren, de versterking van onze economieën en de versnelde groei van de werkgelegenheid zijn het tastbare bewijs van het feit dat het economische en sociaal model van de EU, met haar hoge niveau van sociale bescherming en strenge milieueisen, perfect verenigbaar is met de economische mondialisering en de economische groei. Europa, de Europese landen, onze economieën zijn er altijd op vooruitgegaan als ze zich openstelden voor de rest van de wereld, en nu de wereldeconomie een ongekende expansiefase doormaakt, kunnen Europa en de Europese burgers veel baat hebben bij het openstellen van onze grenzen en de toenemende integratie van onze economieën wereldwijd.</p>
      <p sl="es">De burger dat duidelijk maken is niet alleen een manier om het economisch en sociaal beleid te verdedigen dat we de laatste jaren hebben voorgestaan, maar het is ook een sleutel tot het versterken van het vertrouwen in het vermogen van Europa om het welzijn van de Europese burgers te waarborgen, en biedt ons een solide basis om de zo noodzakelijke politieke wil te versterken en het door de Strategie van Lissabon uitgestippelde traject van structurele hervormingen te blijven volgen.</p>
      <p sl="es">Het tweede punt van inhoudelijke overeenstemming tussen de onderhavige verslagen en de visie van de Europese Commissie is dan ook de noodzaak om de in gang gezette hervormingen te ondersteunen met de tenuitvoerlegging van nationale hervormingsplannen door de lidstaten. De ontwikkelingen in de opkomende economieën, de vergrijzing, het - nog lage - groeipotentieel van veel Europese economieën, de begrotingstekorten die in sommige lidstaten nog altijd bestaan, de lage productiviteitsgroei en de versnippering van de arbeidsmarkt zijn in die context overtuigende redenen om een beleid te blijven voeren dat leidt tot een grotere innovatiecapaciteit, tot meer mogelijkheden voor levenslang leren, een betere werking van de markten en sanering van de overheidsfinanciën.</p>
      <p sl="es">Ten derde achten zowel het Parlement als de Commissie het noodzakelijk maatregelen op nationaal niveau aan te vullen met maatregelen op Europees niveau, teneinde de interne markt te kunnen voltooien in de sectoren die van levensbelang zijn voor onze economie, zoals bijvoorbeeld de energiesector of de financiële dienstverlening, innovatie te kunnen bevorderen, een gunstiger ondernemingsklimaat te kunnen scheppen en het aanpassingsvermogen van de goederen- en dienstenmarkt en de arbeidsmarkt te kunnen vergroten.</p>
      <p sl="es">Binnen deze prioriteiten voor Europees optreden wordt in de verslagen - terecht - de nadruk gelegd op energie. Energie is een van de belangrijkste onderwerpen van de voorjaarsvergadering van de Europese Raad, waar het energiepakket besproken zal worden dat de Commissie op 10 januari jongstleden heeft voorgesteld. De inzet en ambitie van de staatshoofden en regeringsleiders voor de ontwikkeling van een waarlijk gemeenschappelijk energiebeleid zal de doorslag geven, als straks beoordeeld moet worden of er een geloofwaardig antwoord is geboden op de dubbele uitdaging waar we voor staan: enerzijds het waarborgen van de continuïteit van onze energievoorziening en anderzijds het aanpakken van de klimaatverandering. Een nationaal antwoord van alle lidstaten afzonderlijk zal in geen geval volstaan, en dus kunnen de belangen van de burger alleen beschermd worden door gezamenlijke optreden op Europees niveau.</p>
      <p sl="es">Ten slotte wordt zowel in het verslag van de heer Bullmann als in dat van de heer Andersson gewezen op de noodzaak de rechten van het Parlement bij de voor volgend jaar geplande herziening van de geïntegreerde richtsnoeren voor de strategie van Lissabon volledig te respecteren. Ik kan u verzekeren, dames en heren, dat u kunt rekenen op de steun van de Commissie, en in het bijzonder van degenen binnen het College die direct te maken hebben met de Strategie van Lissabon: vice-voorzitter Verheugen, commissaris Špidla en ikzelf. Wij zullen geen mogelijkheid onbenut laten om het Parlement op zo’n efficiënte mogelijke manier bij deze herziening betrekken.</p>
      <p sl="es">Mijnheer de Voorzitter, ter afronding hoop ik dat de voltallige vergadering van het Parlement zich zal aansluiten bij de vrijwel unanieme steun die de verslagen van de heer Bullmann en Andersson in hun respectieve commissies hebben gekregen. Met die steun en met de hoge mate van overeenstemming tussen Parlement en Commissie geven we een duidelijk signaal aan de Europese Raad - en aan de burgers in het algemeen - en maken wij duidelijk dat de Europese Unie de wil en het vermogen heeft, en het instrument bij uitstek is, om de gevaren van de mondialisering af te wenden, de nieuwe kansen te benutten, en tegelijkertijd de economische vooruitgang en sociale cohesie in Europa te waarborgen en te versterken.</p>
    </intervention>
    <intervention id="3-294" speaker_id="4346" name="De Voorzitter" is_mep="True" mode="spoken">
      <p sl="nl">Hartelijk dank, commissaris. Wie zou drieëndertig jaar geleden hebben kunnen bevroeden dat we elkaar in een debat als dit zouden tegenkomen op onze respectievelijke posten?</p>
    </intervention>
    <intervention id="3-295" speaker_id="2107" name="Jan Andersson" is_mep="True" mode="spoken" role="rapporteur">
      <p sl="sv">Mijnheer de Voorzitter, het verslag dat ik heb opgesteld over de richtsnoeren voor het werkgelegenheidsbeleid is extreem kort en is unaniem goedgekeurd in de Commissie werkgelegenheid en sociale zaken. Het gaat eigenlijk over de vraag hoe we de richtsnoeren voor het werkgelegenheidsbeleid en de geïntegreerde richtsnoeren kunnen aanpakken. De richtsnoeren voor dit jaar blijven namelijk gelijk, maar volgend jaar komt er een ingrijpendere herziening. Precies zoals commissaris Almunia al zei, rekenen we erop dat we daarvoor wat meer tijd krijgen. Wij hebben ook meer tijd nodig in het Parlement: dit wil ik echt even benadrukken. Er is namelijk een verschil tussen de richtsnoeren voor het werkgelegenheidsbeleid en de economische richtsnoeren. De werkgelegenheidsrichtsnoeren kunnen niet in de Raad worden goedgekeurd zolang het Parlement zijn standpunt hierover niet heeft afgegeven. Daarom is er met het oog op volgend jaar een goede samenwerking vereist tussen de instellingen. We hebben vereenvoudigingen aangebracht met het oog op dit jaar. Dat hebben we vorig jaar ook gedaan, toen er geen grondige herziening plaatsvond. Volgend jaar komt er echter een uitgebreide herziening op ons af en dan verwachten we een samenwerking die zich over meerdere maanden uitstrekt. Er is in de Commissie werkgelegenheid en sociale zaken feitelijk al een discussie gevoerd tussen de coördinatoren en mijzelf over de vraag of wij niet nu al een rapporteur zouden moeten benoemen die het werk met het oog op de herziening van volgend jaar kan voorbereiden.</p>
      <p sl="sv">Ondanks alles wil ik toch iets over de situatie zeggen, ook al wordt daar alleen in de toelichting over gesproken. Het gaat echt beter met Europa. De ontwikkeling op werkgelegenheidsgebied is positiever dan een paar jaar geleden, de werkloosheid daalt en er is sprake van een behoorlijke groei. We mogen echter niet vergeten dat er nog steeds gebreken zijn waarop we ons moeten concentreren. Ik denk aan de jongeren die voortijdig de school verlaten en de jongeren die direct na hun opleiding in de werkloosheid belanden. Wij weten dat als die lange tijd buiten de arbeidsmarkt blijven, het ongelooflijk moeilijk wordt om ze daar alsnog op te krijgen. Ik denk ook aan de nog steeds grote verschillen tussen mannen en vrouwen op de arbeidsmarkt. Ik denk aan de mensen die naar hier gekomen zijn uit andere werelddelen en die tot op de dag van vandaag problemen hebben om op de arbeidsmarkt te komen ten gevolge van ons gebrekkige integratiebeleid. Het gaat ook om gehandicapten die buiten de arbeidsmarkt staan.</p>
      <p sl="sv">Ik ben aanwezig geweest bij de informele Raad van ministers van Arbeid. Daar werd nog een ander aspect aan de orde gesteld, namelijk dat we betere banen willen. Het is correct dat we meer banen hebben, maar we willen ook betere banen. Wat wordt nu bedoeld met ‘betere banen’? Wel, we bedoelen banen met een zodanig loon dat men ermee in zijn levensonderhoud kan voorzien, banen met de mogelijkheid tot verdere ontwikkeling en scholing, die zo noodzakelijk zijn om zich op de arbeidsmarkt te kunnen redden. Bovendien gaat het om een goede werksfeer en om invloed, zodat de werknemer zowel individueel als via zijn vakbond invloed uitoefent.</p>
      <p sl="sv">De huidige ontwikkeling met meer banen komt niet altijd neer op betere banen. Dat weten wij, en hierover wordt in diverse landen gediscussieerd, onder andere in Duitsland, dat ik onlangs heb bezocht. Ik weet ook van mijn eigen land dat een deel van de nieuwe banen zogenaamde atypische banen zijn, die niet altijd een loon opleveren waar je van kunt leven en die niet altijd kansen op verdere scholing bieden. Bovendien kunnen die mensen nauwelijks enige invloed daarop uitoefenen. We moeten ons er dus ook op toeleggen om niet alleen meer banen maar ook hoogwaardige banen te scheppen. Europa kan nooit concurreren op de wereldmarkt als het lagelonenbanen schept en het soort banen waarmee men niet in zijn levensonderhoud kan voorzien. Het kan alleen concurreren als hoogwaardige banen schept die invloed, verdere scholing enzovoort bieden.</p>
      <p sl="sv">Hier willen wij dus volgend jaar op terugkomen bij de ingrijpende herziening van de ontwikkeling op werkgelegenheidsgebied, waarbij het gaat om meer en betere banen en om groepen die momenteel nog steeds moeite hebben om de arbeidsmarkt te betreden.</p>
    </intervention>
    <intervention id="3-296" speaker_id="4267" name="Udo Bullmann" is_mep="True" mode="spoken" role="rapporteur">
      <p sl="de">Mijnheer de Voorzitter, mijnheer de commissaris, waarde collega’s, commissaris Almunia bracht het al ter sprake: we zijn nagenoeg terug bij een groei van 3 procent, waarmee we op Lissabonkoers liggen. Een continue groei van 3 procent was ons streven in de Lissabonstrategie, zodat we in Europa sociale en economische hervormingen kunnen doorvoeren waar iedereen baat bij heeft. We hebben dit streven jarenlang niet kunnen waarmaken. Daarom moeten we ons realiseren dat dit niet vanzelf gebeurt. Deze groei is voor een groot deel te danken aan een cyclische opleving. We hebben geen enkele garantie dat deze groei zal doorzetten. Daarom zijn we in ons verslag van mening dat we moeten handelen, dat we niet op onze lauweren mogen rusten en de tijd voorbij mogen laten gaan zonder de nodige politieke te zetten.</p>
      <p sl="de">De interne markt is onze grote troef. We hebben een interne markt die sterker is dan de Amerikaanse interne markt. Negentig procent van onze Europese productie kopen we zelf als consumenten terug van onze bedrijven. Dit versterkt onze positie in de wisselvalligheden van de globalisering. Deze interne markt moet dus worden voltooid. Dit geldt voor financiële diensten, voor energie en voor het vrij verkeer van werknemers in Europa. Dit laatste is een grondrecht van de arbeidskrachten, dat overal moet worden gewaarborgd. Deze interne markt kan echter alleen functioneren als wij een politiek kader scheppen, als wij de moed hebben dit kader vorm te geven en ervoor zorgen dat het sociale evenwicht niet verstoord raakt.</p>
      <p sl="de">Daarom is het zo belangrijk te vermelden dat het ons is gelukt dit sociale evenwicht in de dienstenrichtlijn tot stand te brengen. Alleen als mensen in deze interne markt fatsoenlijk kunnen leven van hun werk, zullen ze als consumenten in staat zijn de economische groei te ondersteunen. Alleen dan kunnen ze als consumenten ook investeren. Alleen dan kunnen ze zich als werknemers verder ontwikkelen en afdoende bijdragen aan de innovatie in onze maatschappij. Daarom moeten we de lidstaten in dit verslag absoluut vragen: Hoever zijn jullie eigenlijk? In hoeverre hebben jullie de grote doelen van Lissabon verwezenlijkt? We zien duidelijk dat de lidstaten antwoorden beginnen te geven, zij het dan schoorvoetend en niet altijd zo uitvoerig als we zouden willen. Vooral het actieve werkgelegenheidsbeleid en het sociale integratiebeleid laten nog te wensen over. Als we de positieve balans onder de loep nemen, zien we dat juist die landen goed presteren die de moed hebben hun land niet kapot te bezuinigen, maar juist in de actieve delen van de maatschappij investeren, in het midden- en kleinbedrijf, in scholieren en mensen die een opleiding volgen, in studenten in het hoger onderwijs, kortom in de mensen die de maatschappij met nieuwe creativiteit verrijken.</p>
      <p sl="de">Het is geen toeval dat veel Scandinavische landen met hun Noordse model op dit gebied het beste presteren. Elk land moet voor zichzelf de meest geschikte oplossing zoeken, maar we moedigen de lidstaten wel uitdrukkelijk aan de proactieve weg van Lissabon vorm te geven en te blijven volgen.</p>
      <p sl="de">Ik dank de voorzitter van de Raad, minister Gloser, dat hij het verslag niet links heeft laten liggen, maar een dialoog is aangegaan. Ik wens u moed, minister Gloser, omdat ik in het Verdrag geen enkele passage heb gevonden die een nauwere samenwerking bij de herziening van het pakket geïntegreerde richtsnoeren en de voorbereiding op een nieuwe fase van Lissabon en de globale richtsnoeren voor het economisch beleid verbiedt. Het Europees Parlement verwacht hierin een gepaste rol te kunnen spelen, want alleen zo kan het Parlement helpen burgers, bedrijven, vakbonden en werknemers vertrouwd te maken met de doelstellingen van Lissabon. Ik steun de Commissie in haar intentie om meer voorstellen voor te leggen. Waarom zou de Europese Raad deze voorstellen niet als richtsnoeren kunnen overnemen om aldus meer richting te geven aan de lidstaten?</p>
      <p sl="de">Ik wil mijn betoog niet afsluiten zonder een woord van dank aan de diensten die betrokken waren bij de uitwerking van het verslag, zowel in het secretariaat als in de fracties. Mijn grote dank gaat ook uit naar de schaduwrapporteurs, de heer Montoro Romero, mevrouw in 't Veld, mevrouw Rühle en mevrouw Wagenknecht, voor de uitstekende samenwerking die een unaniem verslag heeft opgeleverd.</p>
    </intervention>
    <intervention id="3-297" speaker_id="28385" name="Cristobal Montoro Romero" is_mep="True" mode="spoken">
      <p sl="es">namens de PPE-DE-Fractie. - Dit is een goed verslag. Ik denk dat de heer Bullmann op een heel goede en open manier te werk is gegaan bij het onderzoek van de huidige toestand van de Europese economie. Dit is een hoopgevend moment, maar ook een moment om een realistische analyse te maken.</p>
      <p sl="es">In dit verslag wordt gewezen op de noodzaak exact vast te stellen of we met een strikt cyclisch herstel te maken hebben of met meer. Ik hoop dat het meer is, maar we moeten ook tegen de Europese burgers zeggen dat het werk moet worden voortgezet. De sanering van de overheidsfinanciën die we vorig jaar hebben gezien, zou namelijk het gevolg kunnen zijn van cyclische factoren en niet van bewuste of structurele besluiten.</p>
      <p sl="es">Ook moeten we erop wijzen - zoals in dit verslag wordt gedaan - dat wat er in de afgelopen jaren aan de Europese economie heeft ontbroken, een sterke binnenlandse vraag was, ofwel vertrouwen, vertrouwen van de kant van de consumenten en de investeerders, en dat is ontzettend negatief voor het Europese project. Daarnaast moeten we ook blijven hameren op de noodzaak van hervormingen: hervormingen van de arbeidsmarkt, waarover gesproken is en een consensus is bereikt; hervormingen van het economisch beleid ten gunste van de middelgrote en kleine bedrijven, die de sleutel zijn tot groei en werkgelegenheid; hervormingen om de interne markt te voltooien, vooral op het gebied van de diensten en in de energiesector; hervormingen om de markten voor goederen, diensten, arbeid en kapitaal beter te laten werken, en ook belastinghervormingen, om een gecoördineerd fiscaal kader tot stand te brengen dat het scheppen van werkgelegenheid bevordert en het weefsel van middelgrote en kleine bedrijven, dat wij van fundamenteel belang vinden, in leven houdt en verder ontwikkelt.</p>
      <p sl="es">Ook dringen wij in dit verslag aan op de bestrijding van het protectionisme dat op dit moment helaas aanwezig is in de houding van veel Europese regeringen. Ook waarschuwen voor het risico dat de koers van de euro ten opzichte van de dollar schadelijk wordt voor de kwaliteit van onze economische groei.</p>
    </intervention>
    <intervention id="3-298" speaker_id="4318" name="Harlem Désir" is_mep="True" mode="spoken">
      <p sl="fr">namens de PSE-Fractie. - Mijnheer de Voorzitter, mijnheer de commissaris, mijnheer de fungerend voorzitter van de Raad, allereerst zou ik de rapporteur willen feliciteren met zijn werk. Mijns inziens bevat dit verslag zowel een goede analyse als aanbevelingen waar mijn fractie zich volledig in kan vinden.</p>
      <p sl="fr">Er zijn drie puntjes waar ik de nadruk op zou willen leggen. Het gaat steeds beter met de groei en het concurrentievermogen in de eurozone, maar, zoals in dit verslag staat - en dat is mijn eerste opmerking -, de situatie in de verschillende lidstaten loopt sterk uiteen. Ik denk dat we moeten proberen daar lering uit te trekken of in elk geval te begrijpen waarom dat zo is. De zaken zijn niet altijd eenvoudig; er zijn vele factoren in het spel. In het verslag wordt met name gewezen op het verschil tussen de situatie van een aantal grote lidstaten enerzijds en die van de kleinere lidstaten anderzijds, maar uiteindelijk ligt het ingewikkelder dan dat, omdat ook tussen de grote lidstaten de resultaten spectaculair verschillen. Duitsland zit in de middenmoot, met 2,7 procent groei het afgelopen jaar, hetgeen een uitstekend resultaat is in vergelijking met voorgaande jaren. Andere grote lidstaten echter, zoals Italië, en mijn eigen land, Frankrijk, blijven met 2 procent achter bij de gemiddelde groei in de Europese Unie, en dat was tot twee jaar geleden nog niet het geval.</p>
      <p sl="fr">Daar komen nog andere tamelijk zorgwekkende elementen bij, want op het gebied van de buitenlandse handel zijn de verschillen net zo spectaculair. Duitsland breekt opnieuw records en legt een vaardigheid aan den dag om de internationale markten te veroveren, terwijl Frankrijk, lange tijd een land met een enorm internationaal handelsoverschot, bezig is om kwartaal na kwartaal het ene handelstekortrecord na het andere te breken.</p>
      <p sl="fr">Zeker, de Scandinavische landen, Nederland en een aantal kleine landen hebben goede resultaten behaald, zowel in termen van groei en werkgelegenheid, als van internationale handel. Daar ligt een eerste les die we moeten trekken, een les die mij misschien vooral is ingegeven door de situatie in mijn eigen land, waar al vijf jaar lang de ene, laat ik zeggen, liberale structurele hervorming op de andere volgt, waar men ons heeft voorgehouden dat om uit de crisis te geraken, en dan met name de werkloosheidscrisis, de belastingen moesten worden verlaagd - vennootschapsbelasting, inkomstenbelasting -, een aantal vormen van bescherming op de arbeidsmarkt op de helling moesten worden gezet - zo kregen we een "nieuwe aanstelling"-contract, waardoor de bescherming tegen ontslag werd ondermijnd, enzovoorts -, de openbare diensten moesten worden uitgekleed en moest worden geprivatiseerd, maar waar geen enkele vooruitgang werd geboekt. In tegendeel, sommige landen die hebben vastgehouden aan hoge belastingen en hogere arbeidskosten dan Frankrijk, laten op hun beurt juist goede resultaten zien.</p>
      <p sl="fr">Ik trek daar een tweede les uit: niet alleen is dit recept niet doeltreffend, het is ook onjuist om te denken dat Europa zich staande zal houden door middel van neerwaartse concurrentie. Europa zal zich er niet uit redden door concurrentie op lage kosten te beoefenen, maar juist door te investeren in menselijk kapitaal, in innovatie, in onderzoek, in opleidingen en in universiteiten.</p>
      <p sl="fr">Mijn derde punt, dat ook heel goed uit de verf komt in het verslag, is dat ondanks deze algehele verbetering van de groei en van de economische resultaten, armoede een probleem blijft vormen. Zelfs ten opzichte van de jaren negentig neemt het armoedecijfer in de Europese Unie weer toe. Uiteindelijk zijn er 80 miljoen Europeanen die van minder dan 60 procent van het modale inkomen moeten rondkomen.</p>
      <p sl="fr">Wat dat betreft denk ik dat we ook een les moeten trekken uit wat er onder Clinton in de Verenigde Staten is gebeurd. Die beleefden toen een boom met de new economy , terwijl desondanks een zeer grote armoede de samenleving als het ware bleef vergiftigen, doordat de socialezekerheidsprogramma's niet ten uitvoer gelegd konden worden. Wij moeten ook investeringen combineren met een kenniseconomie, met een concurrerende economie en sociale samenhang. Deze gaan hand in hand en ondersteunen elkaar.</p>
    </intervention>
    <intervention id="3-299" speaker_id="28266" name="Sophia in 't Veld" is_mep="True" mode="spoken">
      <p sl="nl">namens de ALDE-Fractie . - Voorzitter, allereerst complimenten en dank aan de rapporteur, die het werk voor de schaduwrapporteurs licht heeft gemaakt door een heel goede tekst voor te leggen waaraan we bijna niks meer hoefden te doen. Ik ben ook blij met de tekst zoals die er nu ligt. Er zitten heel veel goede aanbevelingen in, maar veel van die aanbevelingen hebben we natuurlijk al vaker gedaan en wat er ontbreekt is actie. Veel van die dingen worden niet uitgevoerd. De economie trekt aan, dat is waar, maar dit is geen tijd om op onze lauweren te rusten. Als het bijvoorbeeld gaat over het Stabiliteits- en groeipact, dan is dít de fase waarin de preventieve poot van kracht moet worden. We moeten niet gaan potverteren, maar juist nu moeten we de begroting op orde houden, schulden verminderen, investeren, daarin ben ik geheel eens met de heer Bullmann. Dat mag echter niet de vorm aannemen die het vaak aanneemt, namelijk van marktverstorende subsidies die in de plaats komen van de broodnodige hervormingen. Vaak wordt dat gewoon als een schaamlap gebruikt en dat is niet de bedoeling.</p>
      <p sl="nl">Vervolmaken van de interne markt, daar ben ik het geheel mee eens. Wat dat betreft hoop ik dat de dienstenrichtlijn, die naar mijn smaak veel te zwak was, toch effect gaat sorteren. Arbeidsmarktmaatregelen, ook daar moet heel veel gebeuren. En ik zou eens wat willen zeggen over het sociaal model. Naar mijn idee is een sociaal model een model waarin alle Europeanen kansen krijgen, maar het sociaal model dat we nu hebben, houdt nog steeds 8% van de mensen systematisch buiten de arbeidsmarkt, houdt de Oost-Europese werknemers weg van onze arbeidsmarkt, houdt de immigranten weg van onze arbeidsmarkt. We laten ze liever verdrinken in de Middellandse Zee dan dat we ze toelaten. Ondertussen is het wel zo dat we oogluikend toestaan dat er mensen onder de meest abominabele omstandigheden illegaal werken op onze markten, bijna als slaven worden gehouden. Dat is geen sociaal model, dat is een schandvlek voor Europa. Dus wat mij betreft, vrij verkeer voor Oost-Europese werknemers, nu meteen en een immigratiesysteem met green card .</p>
      <p sl="nl">Tenslotte, sommigen twijfelen aan de merites van meer coördinatie van nationaal economisch beleid. Daar moeten we nog maar eens een discussie over voeren. Ik vind het in ieder geval vele malen beter dan de huidige trend van protectionisme en de onderlinge concurrentie tussen de lidstaten. Want als wij als Europa iets willen betekenen in de wereldeconomie, dan moeten we juist zorgen dat we een sterke, open interne markt hebben, waarbij we ons bovendien concentreren op zaken die voor de toekomst van belang zijn, d.w.z. energie, innovatie en duurzame ontwikkeling. Daarin moeten we koploper van de wereld worden.</p>
    </intervention>
    <intervention id="3-300" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">namens de UEN-Fractie . - Mijnheer de Voorzitter, ik wil de rapporteurs van harte gelukwensen met het geleverde werk. De Fractie Unie voor een Europa van Nationale Staten zal dit verslag steunen. Aangezien mijn spreektijd beperkt is, wil ik slechts op enkele punten ingaan.</p>
      <p sl="pl">De economieën van de lidstaten van de Europese Unie hebben nood aan onvervalste interne solidariteit en samenhang om de uitdagingen van de concurrentie op lange termijn het hoofd te kunnen bieden. We kunnen terecht tevreden zijn met de duidelijke economische heropleving in de Unie, zoals blijkt uit de toename van het BBP. Toch doen we er goed aan niet te vergeten dat we niet alleen zijn. Onze vijfhonderd miljoen burgers vertegenwoordigen niet eens 8 procent van de wereldbevolking. Onze concurrenten zijn niet enkel de Verenigde Staten, maar ook - en misschien zelfs in sterkere mate - India, China, Indonesië, Brazilië en Rusland.</p>
      <p sl="pl">Tegenwoordig beslissen zowel de economische toestand als de toegang tot strategische grondstoffen en het demografisch potentieel van een land over zijn kracht. Deze drie elementen zijn nauw met elkaar verbonden. Als we dus niet snel een gezinsvriendelijk beleid gaan voeren, dat in belangrijke mate rekening houdt met de noden van de economie en met onze doelstellingen op het vlak van werkgelegenheid, zal Europa binnen afzienbare termijn een niet te verwaarlozen achterstand oplopen en, sterker nog, als een kaartenhuis in elkaar zakken. De Lissabonstrategie is geen doel op zich. Alle maatregelen die we in het kader van de strategie nemen, moeten gericht zijn op de mens en zijn ontplooiing, anders gezegd, op de ontwikkeling van een Europese burger.</p>
    </intervention>
    <intervention id="3-301" speaker_id="1933" name="Elisabeth Schroedter" is_mep="True" mode="spoken">
      <p sl="de">namens de Verts/ALE-Fractie . - Mijnheer de Voorzitter, mijnheer de fungerend voorzitter van de Raad, mijnheer de commissaris, waarde collega’s, allereerst moet ik concluderen dat het etiket Lissabonstrategie nu overal op wordt geplakt, ongeacht hoe weinig het te maken heeft met de oorspronkelijke doelstelling van deze strategie. Het werkgelegenheidsbeleid was de oorspronkelijke aanleiding en het centrale doel van de Lissabonstrategie, maar verwordt nu steeds meer tot een bijkomstigheid.</p>
      <p sl="de">Dit gegoochel met definities heeft tot doel te verhullen dat de groei van de Europese economie niet gepaard gaat met een overeenkomstige groei van de werkgelegenheid.</p>
      <p sl="de">Op de tweede plaats wil ik in herinnering roepen dat de Europese staatshoofden en regeringsleiders er tijdens elke voorjaarsbijeenkomst concreet toe worden verplicht de richtsnoeren voor groei en werkgelegenheid in hun nationale beleid om te zetten.</p>
      <p sl="de">Ten derde stond de strijd tegen sociale uitsluiting daarbij altijd centraal, want alleen zo kunnen langdurige werkloosheid en armoede effectief worden bestreden. Hierbij moet speciaal aandacht worden besteed aan de groepen die op grond van persoonlijke kenmerken meer dan anderen te maken hebben met discriminatie op de arbeidsmarkt, zoals gehandicapten en migrantenvrouwen.</p>
      <p sl="de">Dit jaar laten de Raad en de Commissie dit kernprobleem gewoon voor wat het is. Daar is geen aanleiding voor, want het probleem van de uitsluiting is nog even groot als voorheen. De eenzijdige oriëntatie van het werkgelegenheidsbeleid op mensen die al werk hebben, is voor ons inacceptabel. Men moet aan het desbetreffende richtsnoer hetzelfde belang blijven hechten als tot nog toe. Het mag niet zo zijn dat de grote coalitie het zwaartepunt van dit richtsnoer verlegd en bij de zwaarst getroffenen gewoon de andere kant op kijkt.</p>
    </intervention>
    <intervention id="3-302" speaker_id="28250" name="Sahra Wagenknecht" is_mep="True" mode="spoken">
      <p sl="de">namens de GUE/NGL-Fractie . - Mijnheer de Voorzitter, waarde collega’s, het onderhavige verslag over de globale richtsnoeren voor het economisch beleid bevat een hele serie uitspraken waar ik geheel achter sta. In het verslag wordt geconstateerd dat economische groei geen doel op zich mag zijn, maar dat de levenskwaliteit van mensen centraal moet staan. Er wordt gepleit voor een exportgericht, maar ook vraaggericht economisch beleid, en er worden zorgen geuit over de aanhoudende hoge armoede binnen de Europese Unie.</p>
      <p sl="de">Dit alles is zeer verheugend, en helaas niet vanzelfsprekend in dit Parlement. Toch bevat het verslag helaas ook passages waar we het niet mee eens kunnen zijn. Vanuit de invalshoek van onze fractie is de positieve referentie aan de neoliberale dienstenrichtlijn die loondumping en afbraak van sociale verworvenheden bevordert en dus bijdraagt aan een toename van armoede en uitsluiting, onaanvaardbaar.</p>
      <p sl="de">Vanuit onze invalshoek is ook de eis van verdere liberalisering van de energiesector inacceptabel. Europa heeft absoluut geen behoefte aan nog meer deregulering en liberalisering en privatisering. Integendeel, het roer van ons economische beleid moet om, zodat eindelijk de belangen van werknemers en consumenten zwaarder wegen dan de particuliere winstbelangen van grote concerns.</p>
    </intervention>
    <intervention id="3-303" speaker_id="28506" name="Michael Henry Nattrass" is_mep="True" mode="spoken">
      <p sl="en">namens de IND/DEM-Fractie. - Mijnheer de Voorzitter, ik wil uw aandacht vestigen op het feit dat met het verslag-Bullmann wordt aangetoond dat de economieën van de landen die de euro nog niet hebben ingevoerd, beter presteren dan die van de landen die dat wel hebben gedaan. Ik moet Slowakije, Letland, Litouwen en Estland eigenlijk feliciteren. Ze hebben niet alleen de ketenen van het communisme afgeschud, maar zich ook geschaard achter de vrije markt, achter lage belastingen en minimale regelgeving. Is het een wonder dat ze de hoogste groei in Europa hebben?</p>
      <p sl="en">Ik moet hen echter waarschuwen dat dit nu voorbij is. Vanaf nu gaat het bergafwaarts. Letland zal in 2008 de euro invoeren, Litouwen en Slowakije in 2009 en Estland in 2010, en ze zullen verlamd raken door de regelgeving van de EU, de streefcijfers van de EU en de voortdurende inmenging van de EU in hun economische zaken.</p>
      <p sl="en">Ik denk dat we ons allemaal zorgen moeten maken wanneer het verslag ons vertelt dat de Europese Unie een actievere rol moet spelen in het vaststellen van het economisch beleid. Het is niet zo dat één beleid alle landen past, en de afzonderlijke landen weten zelf het beste hun markten te vinden, hun economieën te leiden en handel te drijven met de wereld. Geef hun alstublieft economische onafhankelijkheid.</p>
    </intervention>
    <intervention id="3-304" speaker_id="28427" name="Alessandro Battilocchio" is_mep="True" mode="spoken">
      <p sl="it">Mijnheer de Voorzitter, dames en heren, de laatste gegevens over de economische situatie zijn algemeen gesproken positief, maar, zoals de Commissie al benadrukte, blijven de productiviteitstoename en de kwaliteit van de banen nog steeds beneden het voor Europa benodigde peil.</p>
      <p sl="it">Ik hoop dat deze bemoedigende gegevens geen excuus zullen vormen voor minder inzet, maar juist een duidelijk signaal geven en duidelijk maken dat we de vinger hebben weten te leggen op de doorslaggevende, strategische punten en dat we hieraan moeten blijven werken. Ik roep zowel de Europese instellingen als de afzonderlijke lidstaten hiertoe op.</p>
      <p sl="it">Ik verwijs in het bijzonder naar drie gebieden waarop wij moeten optreden: 1) programma’s voor scholing en voortgezette opleiding, en programma's die een band leggen tussen universiteiten en andere opleidingsinstituten en de arbeidsmarkt; 2) reacties op de demografische uitdaging, zoals de steun voor vrouwen en gezinnen, en de hervorming en harmonisatie van de socialezekerheidsstelsels, en 3) de, tot op heden nog altijd onvoldoende, steun voor het midden- en kleinbedrijf, met name als dit zich moet aanpassen aan de recente uitdagingen van de internationale handel en nieuwe technologieën en innovaties moeten gaan toepassen. Op deze gebieden is nog veel werk aan de winkel.</p>
    </intervention>
    <intervention id="3-305" speaker_id="28383" name="Ana Mato Adrover" is_mep="True" mode="spoken">
      <p sl="es">Europa staat op dit moment voor twee grote uitdagingen: aan de ene kant de economische globalisering en aan de andere kant de vergrijzing, en dit alles gekoppeld aan het verschijnsel immigratie. Voor beide is duidelijk een modernisering van het Europese sociale model nodig. Zoals u weet is concurrentievermogen van cruciaal belang om de uitdaging van de globalisering het hoofd te kunnen bieden. We weten allemaal dat we op basis van arbeidskosten niet kunnen concurreren met de opkomende landen, maar we hebben een duidelijk voordeel: ons menselijk kapitaal, met alle capaciteiten, flexibiliteit en creativiteit van dien, en ook hebben we fundamentele waarden als solidariteit, gelijke kansen of insluiting.</p>
      <p sl="es">Wat betreft de vergrijzing: om deze uitdaging het hoofd te bieden en de pensioenen en de gezondheidszorg in de toekomst te kunnen waarborgen, is productiviteitsgroei van levensbelang, en daarvoor hebben we onder andere meer werkgelegenheid en een hoge kwaliteit van die werkgelegenheid nodig. Er bestaat algemene consensus onder de lidstaten dat de wetgeving inzake de bescherming van arbeid gemoderniseerd moet worden. In dit opzicht is de combinatie van flexibiliteit en zekerheid, die vaak ‘flexizekerheid’ wordt genoemd, een sleutelelement dat in de toekomst verder ontwikkeld moet worden.</p>
      <p sl="es">In de eerste plaats moeten we een actieve strategie ten uitvoer leggen met het oog op de vergrijzing, met meer opleidingen voor mensen van ouder dan 45 jaar en met financiële en fiscale prikkels om na de vijfenzestigjarige leeftijd door te blijven werken. In de tweede plaats moeten we een adequaat immigratiebeleid ontwikkelen, op basis van een groot Europees akkoord waarmee we de immigratie ordentelijk kunnen beheren en ook de integratie van immigranten beter kunnen aanpakken, door middel van opleidings- en omscholingsprogramma’s die aansluiten bij hun profielen.</p>
      <p sl="es">Tot slot moeten we, om duurzame pensioenstelsels te kunnen waarborgen, ook op dat gebied hervormingen stimuleren, door consolidatie van de overheidsfinanciën en prikkels met het oog op de aanvulling van de overheidspensioenen met individuele regelingen.</p>
      <p sl="es">Ik sluit af, dames en heren, met de opmerking dat we nog een lange weg te gaan hebben voordat we een efficiënte en inclusieve Europese arbeidsmarkt hebben, een arbeidsmarkt die in de eerste plaats gekenmerkt wordt door een focus op levenslang werken en waarin iedereen, ongeacht zijn of haar leeftijd of omstandigheden, de hulp en de kansen krijgt die hij of zij nodig heeft.</p>
    </intervention>
    <intervention id="3-306" speaker_id="4483" name="Ieke van den Burg" is_mep="True" mode="spoken">
      <p sl="nl">Voorzitter, ik zou willen aansluiten bij al degenen die de rapporteur gecomplimenteerd hebben met dit uitstekende verslag en ik ben blij dat het ook door andere politieke groepen gesteund wordt. Het verslag is alvast te beschouwen als een voorschot op de discussie die inderdaad dit jaar plaats moet vinden over de herziening van de brede economische richtsnoeren. Het is heel belangrijk om daar ook dit verslag goed bij te gebruiken, omdat er een aantal punten in staan die bij die evaluatie ook zeer bruikbaar zijn. Het evalueert prestaties van de lidstaten en van de Europese economie als geheel in het licht van die aanbevelingen.</p>
      <p sl="nl">Ik zou daarbij één accent anders willen leggen dan commissaris Almunia gedaan heeft. U zei dat de landen die zich het best houden aan het Stabiliteits- en groeipact, het best hebben gepresteerd. Ik zou dat vanuit mijn ervaring in Nederland net iets anders formuleren en ik kan me meer vinden in de constatering van de rapporteur dat vooral die landen goed gepresteerd hebben die structurele hervormingen hebben gecombineerd met investeringen. Ik ben heel blij dat we nu in Nederland een kabinet krijgen - de ministersploeg zal deze week geïnstalleerd worden - , dat investeringen voorop gaat zetten in combinatie met de hervormingen die al uitgevoerd zijn, terwijl tegelijk ook zorgvuldig wordt omgegaan met de normen van het stabiliteits- en groeipact. Ik denk dat dat een heel belangrijke basis is. Een aantal aanbevelingen die in die richtsnoeren gedaan worden staan ook in het regeerakkoord dat nu voorligt, bijvoorbeeld over arbeidsmarktparticipatie van ouderen, van vrouwen, van migrantengroepen.</p>
      <p sl="nl">Eén punt is daar ook heel belangrijk bij - en dat zou ik ook vanuit mijn fractie willen benadrukken - dat is de nadruk op de Europese coördinatie, dat lidstaten niet apart moeten optreden, maar dat juist een simultane, gecoördineerde aanpak van groot belang is. Ik zou daarom het Duitse voorzitterschap zeer willen aanbevelen om met die interinstitutionele werkgroep die voorgesteld wordt, ook aan de slag te gaan en daar met name ook te kijken naar wat er macro-economisch op Europees niveau gecoördineerd kan worden. In Essen is 10 of 12 jaar geleden deze hele discussie over meer gecoördineerd economisch en werkgelegenheidsbeleid begonnen. Het is voor Duitsland een uitdaging om daar nu een vervolg aan te geven.</p>
    </intervention>
    <intervention id="3-307" speaker_id="26829" name="Siiri Oviir" is_mep="True" mode="spoken">
      <p sl="et">Mijnheer de commissaris, mijnheer de minister, dames en heren, de nieuwe driejarige stuurcyclus, die twee jaar geleden werd geïntroduceerd met de herziening van de Strategie van Lissabon en waarmee de globale richtsnoeren voor het werkgelegenheids- en economisch beleid aan elkaar werden verbonden, maken het de lidstaten mogelijk de nationale Lissabon-programma's aan te passen aan de specifieke omstandigheden in een land.</p>
      <p sl="et">Voor het eerst na de trage economische groei of zelfs stagnatie in de afgelopen zes jaar, begint de economische groei in Europa vaart te maken. Deze positieve trend is terug te zien op de arbeidsmarkt en bewijst het onderlinge verband tussen economisch beleid en sociale zekerheid. De verdubbeling van de arbeidsproductiviteit heeft de gemiddelde werkloosheid omlaag gebracht naar 8 procent. Afgelopen jaar werden 2,9 miljoen nieuwe banen gecreëerd, maar er moet nog veel worden gedaan en wij mogen ons nog niet helemaal tevreden stellen.</p>
      <p sl="et">Vandaag de dag hebben slechts enkele lidstaten een volledig geïntegreerde levenslange benadering van werk aangenomen. Wij moeten de implementatie van genomen besluiten serieus nemen. Dat betekent onder meer dat elke jongere die van school of de universiteit komt, werk wordt geboden, dat kinderopvang in ruime mate beschikbaar is en dat wetten en voorschriften inzake arbeidsbescherming up-to-date zijn.</p>
      <p sl="et">Ik wil de rapporteurs bedanken voor hun realistische verslagen en benadrukken dat het Europees Parlement een geschikt forum is voor het beoordelen van strategieën en maatregelen die het ons mogelijk maken te voldoen aan de doelen van Lissabon door middel van gemeenschappelijk optreden en verbeterde samenwerking. Dit recht en deze plicht hebben de burgers ons gegeven.</p>
    </intervention>
    <intervention id="3-308" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Mijnheer de Voorzitter, ik heb de twee verslagen van de collega’s met belangstelling gelezen en wil drie getallen noemen: 8, 17 en 12 500.</p>
      <p sl="el">De werkloosheid in de Europese Unie schommelt inderdaad om de 8 procent, een onaanvaardbaar hoog percentage voor de Unie. Zij heeft immers verklaard van plan te zijn tot 2010 de sterkste en meest productieve economie van de wereld te worden.</p>
      <p sl="el">Het tweede getal is het percentage burgers van de Unie dat beneden de armoedegrens leeft. Deze 17 procent komt overeen met 80 miljoen Europese burgers die financieel niet rond kunnen komen in het dagelijks leven.</p>
      <p sl="el">Tot slot zult u al wel gehoord hebben dat de multinational ALCATEL LUCENT besloten heeft de komende drie jaar 12 500 werknemers te ontslaan, van wie een groot aantal in Europa werkt. Na het schandaal van Volkswagen wordt, naar u zult begrijpen, het sociaal weefsel en het weefsel van de werknemers in de Unie ernstig in gevaar gebracht.</p>
      <p sl="el">Wij kunnen dus tot in het oneindige doorgaan met de vrome wensen betreffende de Strategie van Lissabon. De waarheid ziet er helaas anders uit en is bitter. Als er één punt is uit de verslagen waar ik aan vasthoud dan is dat wel de noodzaak dat het Parlement meer inspraak krijgt in de vraagstukken betreffende de werkgelegenheid.</p>
    </intervention>
    <intervention id="3-309" speaker_id="28402" name="José Albino Silva Peneda" is_mep="True" mode="spoken">
      <p sl="pt">Ofschoon de heer Almunia ons bemoedigend nieuws heeft gebracht, ben ik van oordeel dat meer ambitie nodig is om de productiviteit en de kwaliteit van de werkgelegenheid te waarborgen.</p>
      <p sl="pt">Europa heeft banen nodig, productieve banen. Banen worden gecreëerd door bedrijven en die bedrijven zullen pas worden opgericht als er veel ondernemers van hoog niveau bereid zijn om risico’s te nemen. Daarom moeten wij alles doen wat in onze macht ligt om mensen aan te zetten tot risicovol ondernemen door het ondernemerschap op te waarderen en aantrekkelijker te maken. Op dit gebied is mijns inziens nog heel wat werk aan de winkel.</p>
      <p sl="pt">Een ander essentieel element bij het creëren van werkgelegenheid is vertrouwen. Zonder vertrouwen is er vrijwel geen investeringsgroei. Er zijn diverse factoren die kunnen bijdragen aan het scheppen van een klimaat van vertrouwen, namelijk evenwichtige overheidsrekeningen, ontwikkeling van de interne markt en een goede coördinatie tussen de economische beleidsmaatregelen van de lidstaten en het economisch en monetair beleid. Ofschoon er op dit vlak al heel wat vooruitgang is geboekt, hebben wij nog veel werk voor de boeg.</p>
      <p sl="pt">Het scheppen van werkgelegenheid moet om tal van redenen prioritaire aandacht krijgen. Ten eerste omdat werkloosheid mensen ontmoedigt en verhindert dat zij in zichzelf en in de anderen blijven geloven. Werkloosheid is tevens de belangrijkste oorzaak van sociale uitsluiting. Het creëren van banen is de enige manier om te voorkomen dat jonge Europeanen hun kansen en talenten onbenut laten.</p>
      <p sl="pt">Er zijn nog andere redenen waarom Europa nieuwe banen nodig heeft. De belangrijkste is het waarborgen van de financiële duurzaamheid van de sociale bescherming. Als wij niet meer werkgelegenheid creëren, zal het op de lange termijn onmogelijk worden om de systemen die wij geërfd hebben, in stand te houden. Om deze situatie te keren moeten de sociaaleconomische stelsels van de verschillende lidstaten in tal van opzichten hervormd worden. Deze hervormingen zijn onontbeerlijk, al zij het niet als praktische uitvoering van de liberaliseringstheorieën die de markt als de oplossing voor alle kwalen beschouwen. Zij zijn dringend nodig en vinden hun rechtvaardiging in de waarden die ten grondslag liggen aan het Europese eenwordingsproces. Doel is om dit proces in stand te houden en te vrijwaren voor de toekomstige generaties.</p>
      <p sl="pt">Het reactievermogen van de Europese arbeidsmarkten op de uitdagingen van de globalisering, de technologische revolutie en de vergrijzing van de bevolking blijft nog steeds een heikele kwestie, ondanks de belangrijke vorderingen van de voorbije twee jaar.</p>
    </intervention>
    <intervention id="3-310" speaker_id="1407" name="Stephen Hughes" is_mep="True" mode="spoken">
      <p sl="en">Mijnheer de Voorzitter, we kunnen het ons niet veroorloven om zelfvoldaan te zijn over het feit dat het werkloosheidspercentage momenteel is gedaald. De Lissabon-strategie vraagt om meer en betere banen. Momenteel zien vele miljoenen van onze medeburgers het concept van ‘soepel aanpasbare zekerheid’ (‘flexicurity ’) als een bedreiging. Voor hen en voor hun gezinnen betekent het steeds grotere onzekerheid. Het voorstel van de Commissie voor een beschikking betreffende de richtsnoeren voor het werkgelegenheidsbeleid merkt dit op: “Een meer omvattende aanpak is nodig waarbij flexibiliteit en zekerheid beter met elkaar worden gecombineerd.” Dat wordt vaak herhaald, maar in werkelijkheid worden de dingen slechter, niet beter.</p>
      <p sl="en">In haar Groenboek over de modernisering van het arbeidsrecht haalt de Commissie enkele van de problemen naar voren: “Door gebruik te maken van atypsiche contractvormen trachten bedrijven hun concurrentiepositie in een geglobaliseerde economie te behouden door onder meer de kosten van de naleving van bepalingen inzake werkgelegenheidsbescherming en ontslagtermijnen en de daarmee samenhangende socialezekerheidsbijdragen te vermijden.” Dat klinkt in mijn oren niet als de weg naar concurreren door kwaliteit en grote toegevoegde waarde in een geglobaliseerde wereld.</p>
      <p sl="en">De Commissie merkt ook op dat arbeidsovereenkomsten voor bepaalde tijd, deeltijdcontracten, contracten voor oproepkrachten, nulurencontracten, contracten voor uitzendkrachten, freelancecontracten, enzovoort, een vast onderdeel zijn geworden van de Europese arbeidsmarkten. Zij merkt op dat het aandeel van dit soort arbeidsovereenkomsten stijgt, tot 4 procent tussen 2001 en 2005, en laat zien dat een aanzienlijke minderheid van circa 16 procent gevangen blijft in een reeks kortdurende banen van lage kwaliteit, met onvoldoende sociale bescherming.</p>
      <p sl="en">Gelukkig hebben we nu richtlijnen die van toepassing zijn op werknemers met een deeltijdcontract of een contract voor bepaalde tijd. Deze initiatieven dateren echter uit een tijd toen de Commissie nog meende een rol te kunnen spelen in het vaststellen van minimumnormen, toen zij nog geloofde in het gebruik van de haar ter beschikking staande rechtsgrondslagen. Maar hoe zit het met die andere, steeds vaker voorkomende vormen van onzekere, laagbetaalde atypische banen van lage kwaliteit? Het beste dat de Commissie tegenwoordig weet te doen, is in haar Groenboek een reeks retorische vragen stellen over de manier waarop een nieuw evenwicht kan worden gevonden in de ‘soepel aanpasbare zekerheid’.</p>
      <p sl="en">Wel, misschien is het tijd dat de Commissie terugkeert naar een sociale agenda met wetgevende inhoud. Er moet dringend een signaal aan de lidstaten worden afgegeven.</p>
    </intervention>
    <intervention id="3-311" speaker_id="4535" name="Philip Bushill-Matthews" is_mep="True" mode="spoken">
      <p sl="en">Mijnheer de Voorzitter, dit is een belangrijk debat over twee zeer belangrijke verslagen, maar dit vraagstuk is ook al eerder vandaag besproken, en ook gisteren.</p>
      <p sl="en">Eerder vandaag hebben we met grote meerderheid gestemd voor een resolutie over de Lissabon-strategie, met het oog op de Voorjaarsraad. Die resolutie spreekt van groei, werkgelegenheid en concurrentievermogen en bevat een belangrijke verklaring van wat er moet gebeuren en hoe we dat moeten doen.</p>
      <p sl="en">Gisteren waren er andere belangrijke verklaringen. Voorzitter Barroso van de Commissie herinnerde ons eraan dat de EU-instellingen zich moeten concentreren op de prioriteiten van de burgers, dat we het Europa van morgen niet kunnen opbouwen met de gereedschappen van gisteren, en dat we verandering nodig hebben. Kanselier Merkel zei namens het voorzitterschap van de Raad onder luid applaus dat we minder, niet meer, bureaucratie nodig hebben, dat we de richting van betere en eenvoudigere regelgeving moeten volgen, en zij drong er bij het Parlement op aan dit proces te steunen.</p>
      <p sl="en">Met onze resolutie hebben we deze steun vandaag formeel gegeven. Ik hoop echter wel dat dit betekent dat het oude argument, dat we moeten kiezen tussen hetzij meer concurrentievermogen hetzij meer sociale rechtvaardigheid, hier door alle fracties, en zelfs binnen alle fracties, ook als een oud argument wordt gezien. In werkelijkheid zijn ze twee kanten van dezelfde medaille. Het grootste sociale onrecht is, zoals diverse collega's hebben opgemerkt, het onrecht dat de miljoenen mensen wordt aangedaan die nog steeds werkloos zijn en wel willen werken, maar geen baan kunnen vinden. Dit is niet enkel hun probleem, het is ook onze schande.</p>
      <p sl="en">De leden van het Europees Parlement mogen niet langer verdeeld zijn in twee kampen, het kamp van de werkgevers en het kamp van de werknemers. Laten we alstublieft afspreken dat we ons in hetzelfde kamp bevinden, aan de kant van de werkgelegenheid, van meer banen. Dat blijft de prioriteit van al onze burgers. Laten we het voorzitterschap van de Raad en de Commissie dus niet alleen onze steun geven voor hun agenda, maar laten we het ook tot onze taak maken samen te werken om die agenda te verwezenlijken.</p>
    </intervention>
    <intervention id="3-312" speaker_id="36395" name="Donata Gottardi" is_mep="True" mode="spoken">
      <p sl="it">Mijnheer de Voorzitter, mijnheer de commissaris, dames en heren, dit verslag zorgt ervoor dat dit een mooie dag voor het Parlement is, en wel om talrijke redenen. Ten eerste is er, zoals al eerder werd gezegd, een onverbrekelijke band tussen het economisch, sociaal en ecologisch beleid. Daarbij is men het stadium van de afgezaagde verklaringen allang gepasseerd. Deze band wordt nu in de praktijk zichtbaar. Om te begrijpen hoe groot deze ommezwaai is, is het voldoende om de titel met de inhoud te vergelijken. In het verslag wordt duidelijk weergegeven wat al lang tot de vooruitzichten van de communautaire instellingen behoorde. De globale richtsnoeren voor het economische beleid moeten rekening houden met de sociale en ecologische dimensie, met dien verstande dat deze een hoofdkenmerk zijn. Niet alleen moeten drie gelijkwaardige gebieden op optimale wijze met elkaar worden gecombineerd, maar ook moet worden erkend dat de economische ontwikkeling gebaseerd is op sociale samenhang en milieualertheid.</p>
      <p sl="it">Ten tweede moet er, omdat concurrentie compatibiliteit vereist, actie worden ondernomen in specifieke sectoren, zoals onderzoek en ontwikkeling, energie en milieu. Daarnaast moeten er nauwkeurige doelstellingen worden vastgesteld om volledige werkgelegenheid en kwaliteitsbanen te kunnen creëren, die de werkende mensen waardigheid en zekerheid garanderen. Ook moet aandacht worden geschonken aan de vereisten inzake flexibiliteit aan beide kanten van de arbeidsrelatie, aan de hand van maatregelen niet alleen voor het verzoenen van beroeps- en gezinsleven maar ook voor de herverdeling van de rollen.</p>
      <p sl="it">Ook is het van belang - aangezien de coördinatiemethode tot nuttige resultaten kan leiden - om niet alleen de goede praktijken aan te wijzen en uit te wisselen, maar ook gewag te maken van de obstakels, de moeilijkheden en negatieve resultaten. Er is altijd grote voorzichtigheid geboden als men de weg van de harmonisatie bewandelt, omdat er rekening moet worden gehouden met de context en de rechtssystemen, die weliswaar gelijkaardig lijken te zijn maar hun bijzonderheden behouden. Als men niet alleen het voorstel kent maar ook weet hoe dit ten uitvoer moet worden gelegd en wat het effect ervan is, maakt men eenieders werk op Europees, nationaal en regionaal niveau gemakkelijker.</p>
      <p sl="it">Tot slot moeten de beslissingen van de lidstaten op hun beurt een geïntegreerde, horizontale aanpak volgen en moet voor de uitwerking van de plannen en prioriteiten dienovereenkomstige middelen worden uitgetrokken op de nationale begrotingen.</p>
    </intervention>
    <intervention id="3-313" speaker_id="1992" name="José Manuel García-Margallo y Marfil" is_mep="True" mode="spoken">
      <p sl="es">De vertegenwoordigster van de liberale fractie, mevrouw in ’t Veld, is haar toespraak begonnen met de opmerking dat het verslag van de heer Bullmann een goed verslag is, zoals ook de eerdere verslagen over de globale richtsnoeren voor het economisch beleid goede verslagen waren. Deze goede teksten zijn echter niet omgezet in concrete acties, zodat we van de muzen nooit de sprong naar het toneel hebben kunnen maken.</p>
      <p sl="es">Ik zal me, in de weinige tijd die ik heb, concentreren op de institutionele hervormingen. Er is wat het Grondwettelijk Verdrag betreft een denkpauze ingelast, die nu bijna wordt afgesloten en waarin vrijwel iedereen zijn opvattingen heeft geventileerd. Mevrouw Merkel stelt een routekaart voor; de socialistische presidentskandidaat, mevrouw Ségolène Royal, stelt de rol van de Europese Centrale Bank ter discussie; de andere presidentskandidaat, de heer Sarkozy, heeft het over aanpassingen aan het Verdrag om het weer levensvatbaar te maken. Iedereen heeft het over dit onderwerp, behalve wij.</p>
      <p sl="es">Ik weet dat de heer Almunia vindt dat het grote economische Verdrag het Verdrag van Maastricht is, en misschien heeft hij gelijk, maar in marxistische termen is wat Maastricht heeft gedaan het veranderen van de economische structuren.</p>
      <p sl="es">En nu is het aan ons om de politieke superstructuren, de institutionele architectuur aan te passen aan die veranderingen. Ik wil voorstellen dat het Parlement zichzelf hier een rol geeft, en dat de commissaris op een paar A4’tjes, meer niet, aangeeft wat hij, vanuit zijn geprivilegieerde positie, vindt dat er in het Grondwettelijk Verdrag moet worden opgenomen. Zoiets is geprobeerd in werkgroep VI van de Europese Conventie, maar dat is toen mislukt. De lijst heeft echter nog niets aan geldigheid ingeboet. Wat moet volgens ons worden gedaan met de punten op de lijst van economische doelstellingen van de Unie? Hoe en hoever moet naar onze mening de werkingssfeer van de medebeslissingsprocedure worden uitgebreid op het gebied van het economisch beleid? Wat te doen met het recht van herroeping in de Lamfalussy-procedure? Hoe kunnen we de democratische controle van de Europese Centrale Bank waarborgen zonder haar onafhankelijkheid aan te tasten? Wat te doen met het economisch beleid (vanochtend heeft de president van Italië, de heer Napolitano, gezegd dat er meer coördinatie van het economisch beleid nodig is)? Wat moet de fungerend voorzitter van de Raad doen? Hier blijven we ons echter in stilzwijgen hullen.</p>
      <p sl="es">Op het gebied van de belastingen - en hier sluit ik mee af - is het voldoende om de al bestaande jurisprudentie in het Verdrag op te nemen: één enkele definitie van fiscaal domicilie, een overeenkomst over dubbele belastingheffing, de toepassing van het beginsel van non-discriminatie - en ik ga niet door omdat mijn tijd op is.</p>
      <p sl="es">Wat ik voorstel, mijnheer Almunia, is dat u een document opstelt, dat u dat meeneemt naar die dialoog waartoe we bij de vorige richtsnoeren voor het economisch beleid hebben besloten, en dat we het eens worden, zodat we met één stem kunnen spreken en constructieve voorstellen kunnen doen voor die hervorming van het Grondwettelijk Verdrag, omdat het morgen te laat zal zijn.</p>
    </intervention>
    <intervention id="3-314" speaker_id="4246" name="Othmar Karas" is_mep="True" mode="spoken">
      <p sl="de">Mijnheer de Voorzitter, dames en heren, de globale richtsnoeren voor het economisch beleid zijn zogezegd ons morele kader, respectievelijk ons regelgevingskader voor de lidstaten, omdat het economisch beleid weliswaar een zaak is van de lidstaten, maar wij wel pan-Europese doelstellingen nastreven. Deze gespannen verhouding bepaalt alle debatten. Iedereen die zich niet aan de globale richtsnoeren voor het economisch beleid houdt, brengt de Europese economische beleidsdoelen in gevaar.</p>
      <p sl="de">Ten tweede: de economische ontwikkeling is gunstig, en dankzij die gunstige economische ontwikkeling hebben wij de benodigde armslag om, met een beetje wind in de rug, de politieke doelstellingen en de noodzakelijke hervormingen actievere, moediger en offensiever aan te pakken dan wij hadden kunnen doen met een zwakke conjunctuur.</p>
      <p sl="de">Ten derde: er is geen tegenstrijdigheid tussen de taak de interne markt te benutten, de Lissabon-doelstellingen na te streven, het Stabiliteits- en groeipact na te komen en de uitdaging van de gevolgen van de demografische ontwikkeling aan te gaan. Al deze maatregelen zijn nodig, willen we de globale richtsnoeren voor het economisch beleid en de doelstellingen die daarin zijn verwoord verwezenlijken.</p>
      <p sl="de">Daarom klopt het mijns inziens ook niet wat in de verkiezingsstrijd vaak wordt beweerd. Niet de onafhankelijkheid van de Europese Centrale Bank - zoals men in Frankrijk meent -, niet de doelstellingen van de Europese Unie zijn de oorzaak van de nationale problemen, maar juist het niet nastreven van die doelstellingen veroorzaakt de nationale groei- en werkgelegenheidsproblemen.</p>
      <p sl="de">Dames en heren, laten we de tijd gebruiken om onze doelstellingen en onze politieke hervormingsbesluiten op actievere wijze vorm te geven. Laten we de sociale zekerheidsstelsels hervormen, zodat we de uitdaging van de globalisering aan kunnen. Laat een optimaal energiegebruik en de versterking van de innovatie in het midden- en kleinbedrijf als model dienen voor de Europese Economische Ruimte. Daarnaast moeten we sparen om voldoende armslag te hebben voor de nodige investeringen in de structuren van het economisch beleid, zodat we beter gewapend zijn in de globale concurrentiestrijd.</p>
    </intervention>
    <intervention id="3-315" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad . - Mijnheer de Voorzitter, mijnheer de commissaris, waarde collega’s, allereerst mijn hartelijke dank voor dit spannende debat. Uiteraard zijn we blij met de positieve gegevens die van verschillende kanten worden gemeld. We mogen nu echter niet op onze lauweren rusten, want we zijn er nog niet.</p>
      <p sl="de">We hebben verscheidene opmerkingen gehoord over hoe de Europese Unie er op een aantal terreinen voor staat, bijvoorbeeld op het gebied van het werkgelegenheids- en economisch beleid, dat is toegespitst op het Lissabon-proces. Ook moet worden gezegd dat mededinging en werkgelegenheid in Göteborg zijn aangevuld met duurzaamheid. Binnenkort zal de Voorjaarsraad plaatsvinden. Dan zal worden gesproken over een onderwerp dat een weerslag heeft op de werkgelegenheid, namelijk energie.</p>
      <p sl="de">Daarbij gaat het enerzijds over energie als kostendrager, maar anderzijds over de vraag hoe we in de toekomst met energie moeten omgaan. Kunnen we alternatieve energiebronnen vinden? Hoe kunnen we nieuwe mogelijkheden benutten? Deze kwestie is tenslotte geen uitvinding van de een of andere partij. Het is inmiddels iedereen duidelijk dat het stimuleren van hernieuwbare energie hoge prioriteit heeft.</p>
      <p sl="de">Net zo belangrijk is de vraag hoe Europa zich sociaal kan blijven opstellen - dat wil ik namens het voorzitterschap duidelijk maken. De voorzitter van de Raad sociale zaken en werkgelegenheid, Franz Müntefering, heeft vorige week nog in Nürnberg in Beieren een bijeenkomst over deze kwestie georganiseerd. Met welke uitdagingen worden we geconfronteerd? Hoe kunnen we Europa niet als gevaar voor, maar als antwoord op de uitdaging van de globalisering en het behoud van de sociale zekerheid zien?</p>
      <p sl="de">Dit zijn belangrijke punten, die ook in de G8 aan de orde zullen blijven komen. Ik heb er al op gewezen dat we in onze dialoog, in de Trojka, maar ook in de manier waarop we als Commissie, Raad en Parlement nauw contact hierover houden, dezelfde doelen nastreven.</p>
    </intervention>
    <intervention id="3-316" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. - Ik wil beginnen door nogmaals mijn dank uit te spreken aan het adres van beide rapporteurs, aan iedereen die heeft meegewerkt aan deze verslagen en aan alle deelnemers aan het mijns inziens buitengewoon verhelderende debat van vanmiddag over de situatie waarin wij ons bevinden en de uitdagingen die we het hoofd moeten bieden.</p>
      <p sl="es">De situatie - om een Spaanse uitdrukking te gebruiken die, als ik het goed heb ook in sommige andere talen van de EU die ik ken, en dat zijn er niet zo heel veel, gebezigd wordt - kan optimistisch worden omschreven als een glas dat halfvol is, en misschien niet zozeer pessimistisch als wel met een nadruk op datgene wat gedaan moet worden, als het glas halfleeg is.</p>
      <p sl="es">Enkelen van u hebben mij aan het begin van het debat het volgende gevraagd: is de groei die we hebben, cyclisch of heeft zij ook structurele elementen? Is de verbetering van de werkgelegenheidssituatie tijdelijk of zal die slechts duren zolang de wereldeconomie groeit? Of is het waar dat we een betere combinatie van economische efficiëntie, meer werkgelegenheid en een grotere sociale cohesie aan het realiseren zijn? Ik denk dat het allebei waar is, dat beide elementen een rol spelen.</p>
      <p sl="es">Ik denk dat de structurele hervormingen die de afgelopen jaren zijn doorgevoerd, in combinatie met de begrotingsdiscipline en het macro-economisch beleid, de mix van macro-economisch beleid die we sinds de start van de derde fase van de Economische en Monetaire Unie hebben, hun vruchten beginnen af te werpen. Ik denk dat het goed is dat de Europese burgers weten dat we die vruchten nu beginnen te plukken, dat de economische groei van bijna 3 procent, dat de twee miljoen banen die vorig jaar zijn geschapen, dat de twaalf miljoen banen die sinds 1 januari 1999 in de eurozone zijn geschapen, dat de uitstekende economische resultaten van de meeste nieuwe lidstaten, dat het grotere consumentenvertrouwen, dat de toegenomen investeringen te maken hebben met onze inspanningen en besluiten van de afgelopen jaren. Dat is geen toeval, en hoe willen we ook anders geloofd worden en steun krijgen wanneer we tegen diezelfde burgers zeggen: “Luister, we moeten doorgaan met dit beleid”?</p>
      <p sl="es">Want we moeten doorgaan met het verbeteren van het functioneren van de markten voor producten en diensten; we moeten doorgaan met de integratie van de financiële stelsels in Europa; we moeten doorgaan met het verbeteren van de kwaliteit van de wetgeving om een gunstige omgeving voor middelgrote en kleine ondernemers te scheppen, zodat ze kunnen concurreren zonder gebukt te gaan onder te veel administratieve lasten of allerlei obstakels waardoor ze hun hoofd niet boven water kunnen houden, en we moeten met goede argumenten aankomen wanneer we aan de werknemers vragen of we door kunnen gaan met het verbeteren van het functioneren van de arbeidsmarkten. Alleen dan zullen we werkelijk banen met een hoge kwaliteit kunnen bieden; alleen dan zullen we een toekomst kunnen bieden aan de komende generaties en een milieubeleid kunnen voeren waarmee we de strijd tegen de klimaatverandering kunnen aangaan, en alleen dan zullen we dat kunnen combineren met een energiebeleid waarmee we ons concurrentievermogen kunnen vergroten. Alleen als we dat doen, zullen we die resultaten kunnen bieden.</p>
      <p sl="es">En daarom vormen de hervormingen die al zijn uitgevoerd in het kader van de Lissabon-strategie, waar we mee door moeten gaan, tegelijkertijd een appel aan de Europese instellingen en de lidstaten en aan overheidsinstanties en de publieke sector, maar ook aan de burgers en aan het bedrijfsleven, een appel dat is gebaseerd op een aantal stappen vooruit die we aan het zetten zijn en waarover het publiek moet worden geïnformeerd.</p>
      <p sl="es">Dames en heren, ik denk niet dat we vanuit de Europese instellingen beleid kunnen maken vanuit een pessimistische visie en vanuit het idee dat de toekomst slechter zal zijn dan het verleden, want op die manier, als dat de enige boodschap is die door de Europese instellingen wordt uitgezonden, zullen de burgers zich afvragen waar we Europa dan voor nodig hebben. Europa is het beste instrument dat we in de eenentwintigste eeuw hebben om, zoals dat van het begin af aan in de Lissabon-strategie is gesteld, economische dynamiek verenigbaar te maken met sociale cohesie en solidariteit met toekomstige generaties in termen van duurzaamheid, met een groeiende bevolking, met het milieu en met de komende generaties.</p>
      <p sl="es">En dan nog een laatste opmerking over twee aspecten die uit het debat naar voren zijn gekomen. Ten eerste de coördinatie van het economisch beleid. Als ik het me goed herinner, werd er in de Verklaring van Messina van 1955 - nu we het over een Verklaring van Berlijn hebben alsof het om een soort Verklaring van Messina gaat - al gesproken over de noodzaak om het economisch beleid van de verschillende landen te coördineren. Maar daarvoor is het niet nodig, mijnheer García-Margallo, om een eenvoudige commissaris een mandaat te geven om een vervolg op de Europese Conventie te initiëren. Wat daarvoor nodig is, is een diepgaand debat over de stabiliteits- en convergentieprogramma’s, zoals de Commissie en de Ecofin-Raad dat momenteel voeren. Wat daarvoor nodig is, is een diepgaand debat over de tenuitvoerlegging van de nationale hervormingsprogramma’s in het kader van Lissabon en over de gemeenschappelijke Lissabon-strategie, zoals de Europese Raad dat in het voorjaar gaat voeren, en een debat over een energiebeleid dat verenigbaar is met een ambitieuze Europese milieustrategie. Daarvoor is het nodig om door te gaan met de integratie van de financiële diensten, met het verbeteren van onze interne markt, die, zoals enkelen van u hebben gezegd, een uitstekende troefkaart is waarmee Europa de globalisering met optimisme tegemoet kan zien. Daarvoor is het nodig - en dit is, zoals de zaken er nu voorstaan, meer een taak van de nationale regeringen dan van Europese richtlijnen - de werking van de arbeidsmarkten te verbeteren, door flexibiliteit met zekerheid te combineren, want als werknemers geen zekerheid hebben, zullen ze niet flexibel zijn, en als er geen flexibiliteit in bedrijven is, zullen er geen banen voor werknemers zijn.</p>
      <p sl="es">Dat is denk ik de boodschap van dit debat, dames en heren, en dat is een boodschap waar de Commissie zich volledig in kan vinden.</p>
    </intervention>
    <intervention id="3-317" speaker_id="4346" name="De Voorzitter" is_mep="True" mode="spoken">
      <p sl="nl">Dank u, commissaris. De gecombineerde behandeling van deze twee verslagen is gesloten.</p>
      <p sl="nl">De stemming vindt morgen om 12.00 uur plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="3-318" speaker_id="28199" name="Gábor Harangozó" is_mep="True" mode="written">
      <p sl="en">In het kader van de recente sociaal-economische ontwikkelingen in de Unie moet, ook al lijken de werkloosheidscijfers te dalen, toch echte en gedegen aandacht worden geschonken aan de sociale samenhang in de Unie als geheel. Ondanks de gestegen werkgelegenheidscijfers neemt de armoede in de eurozone feitelijk nog steeds toe, en een deel van de banen die worden geschapen, is helaas van onzekere aard. Kwalitatief goede en zekere werkgelegenheid moet samengaan met economische groei door de doelstellingen van de Lissabon-strategie te verwezenlijken. Met de toenemende ongelijkheid tussen de groeipercentages van de lidstaten en de relatief lage groeipercentages van bepaalde grote lidstaten zijn forse inspanningen nodig om ervoor te zorgen dat de Unie de nieuwe uitdagingen van een verouderende bevolking en groeiende concurrentie als gevolg van de globalisering tegemoet kan treden.</p>
      <p sl="en">Het verslag-Bullmann concentreert zich op de rol van het midden- en kleinbedrijf, op onderzoek en ontwikkeling, op het milieu en de energiesector. Het richt zich daarmee op het creëren van grotere samenhang in de beleidsvormingsprocessen en de economische sturing van de Unie, terwijl het ook probeert een waarlijk effectieve en inclusieve Europese arbeidsmarkt te ontwikkelen. Ik steun daarom de koers waarvoor de rapporteur heeft gekozen.</p>
    </intervention>
  </section>
  <section id="creitem23" title="12. Vragenuur (vragen aan de Raad)">
    <intervention id="3-321" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde is het vragenuur (B6-0003/2007).</p>
      <p sl="nl">Wij behandelen een reeks vragen aan de Raad.</p>
      <p sl="nl">De eerste vraag is van de heer Guerreiro, die vanmiddag wordt vertegenwoordigd door mevrouw Figueiredo.</p>
    </intervention>
    <intervention id="3-322" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 1 van Pedro Guerreiro (H-0070/07):</p>
      <p sl="nl">Betreft: Herziening Statuut en doelstellingen van de Europese Centrale Bank</p>
      <p sl="nl">Welke analyses en voorstellen neemt de Raad momenteel onder de loep om in het kader van het volgende driepartijen voorzitterschap de noodzaak en het spoedeisend karakter te overwegen van de wijziging van de rol van de Europese Centrale Bank? Deze wijziging moet zich voltrekken via o.a. een herziening van haar doelstellingen, waarbij voorrang aan het scheppen van werkgelegenheid en een duurzame economische groei wordt gegeven en een herziening van haar besluitvormingsprocessen en bevoegdheden, waarbij de keuzes van de nationale regeringen en parlementen de doorslag moeten geven.</p>
    </intervention>
    <intervention id="3-323" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Mevrouw de Voorzitter, ik kan de vraag als volgt beantwoorden: de doelstellingen van het Europees Stelsel van centrale banken (ESCB) zijn in artikel 105 van het EG-Verdrag vastgelegd. De belangrijkste doelstelling is het handhaven van prijsstabiliteit. Het ESCB ondersteunt echter ook het algemene economische beleid van de Gemeenschap, om ertoe bij te dragen dat de in artikel 2 van het EG-Verdrag genoemde doelstellingen van de Gemeenschap kunnen worden verwezenlijkt. Daarbij handelt het in overeenstemming met de beginselen van de markteconomie en de vrije mededinging. Een belangrijk beginsel is de doelmatige allocatie van middelen, zoals vastgelegd in het EG-Verdrag. De bepalingen van artikel 107, lid 5, van het EG-Verdrag kunnen door de Raad worden gewijzigd. De Raad kan dit met gekwalificeerde meerderheid doen, en wel op aanbeveling van de Europese Centrale Bank (ECB) en na raadpleging van de Commissie, of met eenparigheid van stemmen op voorstel van de Commissie en na raadpleging van de ECB. In beide gevallen is de instemming van het Europees Parlement vereist. Artikel 105 van het EG-Verdrag, dat ik net heb genoemd, is echter niet één van de bepalingen die worden genoemd in artikel 107, lid 5. Daarom kan het alleen maar worden gewijzigd volgens de algemene procedure tot wijziging van het Verdrag, die in artikel 48 van het Verdrag betreffende de Europese Unie is beschreven. Voorstellen in die richting zijn bij de Raad op dit moment niet in behandeling.</p>
    </intervention>
    <intervention id="3-324" speaker_id="4466" name="Ilda Figueiredo" is_mep="True" mode="spoken">
      <p sl="pt">ter vervanging van de auteur . – Mijnheer de fungerend voorzitter van de Raad, hoe verklaart u dat de Europese Centrale Bank ermee dreigt om de rentevoeten nog verder te verhogen nadat zij het voorbije jaar bijna verdubbeld zijn? Dit heeft bijzonder negatieve gevolgen voor de economie, voor de zeer kleine, kleine en middelgrote ondernemingen en voor de gezinnen, met name in landen zoals Portugal die zich kenmerken door een zwakke economie.</p>
      <p sl="pt">Is dit een voorbeeld van de communautaire solidariteit en de economische en sociale cohesie die u voorstaat? Waarom worden de doelstellingen en de werkwijze van de Europese Centrale Bank dan niet aangepast?</p>
    </intervention>
    <intervention id="3-325" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Bij de oprichting van de Europese Centrale Bank hebben we een belangrijk beginsel vastgelegd, en wel de onafhankelijkheid van de Centrale Bank. De bank moet op basis van meerdere indicatoren beoordelen hoe ze de geldmarkt uiteindelijk wil sturen, bijvoorbeeld door de rente te verhogen. Daarom kan de Raad of een lidstaat ook geen invloed uitoefenen op het monetaire beleid.</p>
    </intervention>
    <intervention id="3-326" speaker_id="28268" name="Danutė Budreikaitė" is_mep="True" mode="spoken">
      <p sl="lt">De Europese Centrale Bank heeft zijn eigen indicator voor stabiele inflatie, die in de buurt van 2 procent komt. Bij toepassing van de criteria van Maastricht wordt deze echter buiten beschouwing gelaten. Op basis van die criteria wordt de inflatie-indicator op een heel andere manier berekend, die een waarde oplevert die totaal afwijkt van die van de Europese Centrale Bank. Moet hieruit niet worden opgemaakt dat deze indicatoren op elkaar afgestemd moeten worden, zodat voor iedereen duidelijk is wat nu precies het stabiele inflatiepercentage is?</p>
    </intervention>
    <intervention id="3-327" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Mevrouw Budreikaitė, mij is niet bekend dat er verschillende criteria worden gebruikt om de inflatie te berekenen. Ik kan alleen maar zeggen dat het een belangrijke doelstelling van de Europese Centrale Bank is om voor prijsstabiliteit te zorgen, want ook dat is nodig voor de economische ontwikkeling, die we hier onlangs nog hebben besproken.</p>
    </intervention>
    <intervention id="3-328" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 2 van Manuel Medina Ortega (H-1054/06):</p>
      <p sl="nl">Betreft: Euro-Afrikaanse ministerconferentie</p>
      <p sl="nl">Hoe beoordeelt de Raad de resultaten van de Euro-Afrikaanse ministerconferentie over immigratie die onlangs in Tripoli werd gehouden?</p>
    </intervention>
    <intervention id="3-329" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. De Euro-Afrikaanse ministerconferentie, die op 22 en 23 november 2006 in Tripoli heeft plaatsgevonden, was een belangrijke gebeurtenis. Het was de eerste keer dat alle lidstaten van de Europese Unie en – zeer belangrijk – alle Afrikaanse landen, dus de leden van de Afrikaanse Unie en Marokko, elkaar hebben ontmoet om migratie en ontwikkeling te bespreken. Het doel van de conferentie was om voor deze vraagstukken, die voor beide partijen van het grootste belang zijn, de samenwerking als partners te versterken, en ook gezamenlijke maatregelen te nemen.</p>
      <p sl="de">Ter afronding van de ministerconferentie is er een politieke verklaring afgelegd, waarin meerdere onderwerpen aan bod zijn gekomen waarvoor maatregelen moeten worden genomen, zoals het ontwikkelingsbeleid, mogelijkheden voor legale migratie en de strijd tegen de illegale immigratie. Bovendien is er een actieplan goedgekeurd ter bestrijding van de mensenhandel, vooral die in vrouwen en kinderen. De uitwerking van deze instrumenten komt waarschijnlijk in de komende maanden op gang.</p>
    </intervention>
    <intervention id="3-330" speaker_id="1337" name="Manuel Medina Ortega" is_mep="True" mode="spoken">
      <p sl="es">Zoals u bekend is, werkt de Commissie momenteel aan een aantal voorstellen om de legale immigratie te regelen, waarbij afspraken worden gemaakt met de landen van herkomst, met name de Afrikaanse landen. Ik zou willen weten of, in het kader van deze conferentie in Tripoli, de Raad denkt de Commissievoorstellen op dit punt te kunnen steunen.</p>
    </intervention>
    <intervention id="3-331" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Mijnheer Medina Ortega, tijdens de conferentie in Tripoli is een hele serie maatregelen besproken, omdat we van mening zijn dat het migratieprobleem niet met één voorstel of één aanpak kan worden opgelost, we denken dat er veel maatregelen nodig zijn. Er is echter ook gesproken over de aanpak van de legale migratie, die van verschillende kanten is belicht. Er is verder gesproken over de vraag in hoeverre bijvoorbeeld Afrikanen die in Europa wonen – vanuit hun standpunt bekeken dus in de diaspora – naar hun landen van herkomst kunnen terugkeren, misschien ook voor een bepaalde periode, om te helpen bij het opbouwen van goed onderwijs en het bevorderen van de werkgelegenheid. Er is ook gesproken over de vraag in hoeverre bijvoorbeeld de kosten voor het overmaken van geld naar deze landen kunnen worden verlaagd. Het komt voor – om maar een voorbeeld te noemen – dat iemand duizend euro naar huis stuurt, maar dat slechts achthonderd euro aankomt, omdat de kosten zo hoog zijn. Er is met de landen van de Afrikaanse Unie en Marokko dus over allerlei maatregelen gesproken. We overleggen nog steeds over wat voor mogelijkheden er voor de Europese Unie en de lidstaten zijn om migranten in staat te stellen tijdelijk in Europa te komen werken.</p>
    </intervention>
    <intervention id="3-332" speaker_id="2307" name="Hubert Pirker" is_mep="True" mode="spoken">
      <p sl="de">Mevrouw de Voorzitter, mijnheer de fungerend voorzitter van de Raad, het was toch ook de bedoeling om tijdens deze conferentie te spreken over mogelijkheden om de redenen voor de migratie aan te pakken, en een preventief beleid te voeren. Er zijn voorbeelden van gevallen waar dat heel goed gelukt is, zoals in de Democratische Republiek Congo, waar Europese politiedeskundigen hulp hebben geboden bij opleidingen op juridisch en militair vlak. Dat is bevorderlijk voor de rechtsstaat, leidt tot meer stabiliteit, en schept een gunstig klimaat voor investeringen.</p>
      <p sl="de">Bent u bereid om dit model ook in andere Afrikaanse landen toe te passen? We weten tenslotte dat de migratiestromen niet alleen uit Noord-Afrika komen, maar ook uit Centraal-Afrika, en uit het zuiden, waar het met name schort aan stabiliteit.</p>
    </intervention>
    <intervention id="3-333" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Mijnheer Pirker, al in juli heeft in Rabat een conferentie plaatsgevonden, die echter niet “De Afrikaanse Unie en de EU” als titel had, maar waar de route via West-Afrika aan de orde is gekomen. Het initiatief daarvoor kwam van Marokko, Spanje en Frankrijk. Tijdens de conferentie in Tripoli is duidelijk geworden dat er nog een andere Afrikaanse route bestaat, die van oost naar west, en daarmee moeten we ons ook bezighouden.</p>
      <p sl="de">Ik wil graag op uw concrete vraag ingaan. Het is juist dat er voorbeelden zijn van geslaagde projecten. We hebben tijdens deze conferentie onder andere duidelijk willen maken dat we de oorzaken ook kunnen bestrijden door best governance , door een regeringsbeleid dat de burgers misschien ook laat profiteren van de grondstoffen die worden geproduceerd en verkocht, dat ze betrekt bij het onderwijs.</p>
      <p sl="de">Er is ook duidelijk gezegd dat de Europese Unie – en dat zijn dus de lidstaten – verplicht zijn om desgewenst steun te bieden bij het openbaar bestuur, politie en justitie. Een paar jaar geleden hebben we in Europa tijdens meerdere debatten over best practices gesproken. Dat betekent dat je kijkt wat de buurman doet, waar hij successen boekt. Dat concept kan ongetwijfeld ook in bepaalde Afrikaanse landen worden toegepast. We hebben het besproken, en nu zijn wij aan zet, nu moeten wij bepalen hoe we dit allemaal aanpakken. Ik wil er echter ook op wijzen dat niet in ieder geval iedere stap nodig is, want er zijn ook landen die zelf al bepaalde ontwikkelingen hebben doorgemaakt, en die enorme vooruitgang hebben geboekt. De Europese Unie heeft in ieder geval steun en solidariteit beloofd.</p>
    </intervention>
    <intervention id="3-334" speaker_id="28268" name="Danutė Budreikaitė" is_mep="True" mode="spoken">
      <p sl="lt">Mevrouw de Voorzitter, Malta heeft het meest geleden onder de illegale immigratie vanuit Afrika. Verschillende landen, waaronder mijn eigen land, hebben uit solidariteit met Malta illegale migranten uitgenodigd naar onze landen te komen, waarbij hun meteen een legale status werd verleend. Is de minister van mening dat dit een positieve uitwerking zal hebben, of beïnvloedt dit de situatie rond de illegale migratie juist negatief?</p>
    </intervention>
    <intervention id="3-335" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Zoals de heer Pirker zojuist al zei, is het belangrijk dat we kijken naar de oorzaken van deze migratie. Daarvoor moeten we oplossingen vinden. Er zal altijd migratie plaatsvinden, om verschillende redenen, maar de reden waarom veel mensen nu hun regio’s verlaten is dat ze er geen enkel perspectief hebben. Daarom moeten we allereerst in die landen iets doen aan de oorzaken van de migratie. Er zijn nog andere kwesties aan de orde, die net al genoemd zijn, zoals de vraag hoe we personen die voor een bepaalde periode in Europa willen werken een legale status kunnen geven, zodat ze aan de slag kunnen. Tot slot moeten we nagaan hoe we personen die hier willen werken, die hier hun geld willen verdienen, kunnen integreren. Het eerste aspect is echter het belangrijkste, we moeten verhinderen dat mensen vluchten, om financiële redenen, en misschien ook omdat de mensenrechten worden geschonden.</p>
    </intervention>
    <intervention id="3-336" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 3 van Marie Panayotopoulos-Cassiotou (H-1056/06):</p>
      <p sl="nl">Betreft: Demografische ontwikkelingen in de Europese Unie</p>
      <p sl="nl">Europa staat aan de vooravond van grote demografische veranderingen. De Europese Unie legt meer en meer belangstelling aan de dag voor het oplossen van het demografische probleem. Is het Duitse voorzitterschap in dit licht van plan om, naar analogie met de Europese pacten voor de jeugd (22-23 maart 2005) en de gelijkheid van vrouwen en mannen (23-24 maart 2006), een Europees pact voor de kwaliteit van het gezinsleven te ontwikkelen?</p>
    </intervention>
    <intervention id="3-337" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. De demografische veranderingen in Europa hebben gevolgen voor alle lidstaten van de Europese Unie. In heel Europa is het geboortepercentage laag, of daalt het. De samenstelling van de bevolking verandert, en daarom moeten we een strategie op de lange termijn uitwerken om rekening te houden met de ingrijpende structurele veranderingen, en de sociale cohesie tussen de generaties en de concurrentiepositie van het Europese bedrijfsleven veilig te stellen.</p>
      <p sl="de">De Europese Commissie heeft in haar mededeling “Demografische toekomst van Europa: probleem of uitdaging?” van 12 oktober vorig jaar vastgesteld dat er in de geschiedenis van Europa nooit economische groei zonder bevolkingsgroei is geweest. Daarom is het ook in verband met de vernieuwde Lissabon-strategie voor groei en werkgelegenheid zo belangrijk dat we de demografische problemen aanpakken.</p>
      <p sl="de">Het Duitse voorzitterschap van de Raad legt het accent onder andere op een gezinsvriendelijk beleid, om vrouwen en mannen in staat te stellen om een gezin te stichten wanneer ze dat willen. Uit de ervaringen in meerdere lidstaten is gebleken dat beleidsmaatregelen niet alleen nodig, maar ook mogelijk zijn. Een Europees verbond voor het gezin zou een platform moeten zijn waar de lidstaten hun ideeën en ervaringen kunnen uitwisselen, want zij zijn verantwoordelijk voor het beleid om de problemen van de demografische ontwikkelingen op te lossen.</p>
      <p sl="de">Ook de sociale partners, de maatschappelijke organisaties, de wetenschap en het bedrijfsleven moeten bij dit verbond worden betrokken, vooral om de lidstaten met deze permanente uitwisseling te ondersteunen. We willen nog onder het Duitse voorzitterschap het politieke startschot geven en ook de eerste concrete maatregelen nemen om het verbond tot stand te brengen. Daarbij willen we gebruikmaken van bestaande instrumenten en structuren, met name van de demografische fora die de Commissie in haar mededeling voorgesteld heeft.</p>
      <p sl="de">De Europese Commissie heeft al een groep van deskundigen op hoog niveau in het leven geroepen om advies te geven over demografie en gezin. Dit verbond is een aanvulling op de brede Europese initiatieven voor het bevorderen van de gelijkheid van vrouwen en mannen, vooral op het Europees pact voor gendergelijkheid en op de routekaart van de Commissie voor de gelijkheid van vrouwen en mannen 2006-2010).</p>
      <p sl="de">We moeten het makkelijker maken om gezin en werk te combineren, dat is de enige manier om vrouwen en mannen in staat te stellen om voor meer kinderen te kiezen zonder hun carrière op te geven. De lidstaten moeten er samen met de sociale partners en individuele bedrijven voor zorgen dat de verschillen in betaling verdwijnen, en dat ouders van jonge kinderen steun krijgen in de eerste fasen van de opvoeding.</p>
      <p sl="de">Tot slot is ook het Europees pact voor de jeugd er in hoge mate op gericht om het combineren van gezin en werk gemakkelijker te maken, door jongeren te helpen bij de toegang tot het beroepsleven en de sociale integratie.</p>
    </intervention>
    <intervention id="3-338" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Mijnheer de fungerend voorzitter van de Raad, hartelijk dank voor uw antwoord.</p>
      <p sl="el">Wat het Jeugdpact betreft, wilde ik u vragen welke specifieke activiteiten u denkt te ontplooien. Omdat het gezinsbeleid nationaal beleid is, en bijgevolg elke lidstaat zijn eigen beleid heeft, wilde ik graag weten welke gemeenschappelijke maatregelen u kunt nemen om uw intentie om de gezinnen te helpen hard te maken.</p>
    </intervention>
    <intervention id="3-339" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Tijdens deze discussie hebben we het over de werkgelegenheid gehad, en over de verschillende structuren en ontwikkelingen in de lidstaten. Er zijn overlappen, daar waar in verschillende lidstaten dezelfde ontwikkelingen plaatsvinden. Ook hier moeten we primair een inventaris opmaken en vaststellen welke concrete antwoorden we kunnen geven.</p>
      <p sl="de">In mijn vorige antwoord heb ik meerdere onderwerpen genoemd, waar we nader op moeten ingaan. We moeten meer aandacht besteden aan deze kwestie. Ons jongerenbeleid bestaat uit meerdere onderdelen. In het Europees Jaar van gelijke kansen is de vraag: hoe kunnen jongeren een beroepsopleidingsplaats of een baan krijgen? Welke vooroordelen zijn er in onze samenleving, bijvoorbeeld jegens jongeren met een migrantenachtergrond? Dat zijn allemaal onderwerpen die we dit jaar tijdens meerdere conferenties willen bespreken.</p>
    </intervention>
    <intervention id="3-340" speaker_id="28251" name="Jörg Leichtfried" is_mep="True" mode="spoken">
      <p sl="de">Mevrouw de Voorzitter, mijnheer de fungerend voorzitter van de Raad, als we in Europa een verstandige demografische ontwikkeling willen, moeten we in ieder geval onze oogkleppen afnemen. We zijn nog steeds ideologisch vastgeroest en schijnheilig, en we mogen niet dromen van een samenleving zoals die tweehonderd jaar geleden misschien bestond. Er is meer dan het traditionele gezin, ook in andere vormen van samenleven worden kinderen geboren. In de Europese Unie, in Frankrijk, zien we dat de demografische ontwikkeling functioneert, omdat er genoeg en betaalbare kinderopvang is. Ik zou graag willen weten wat uw plannen in dat verband zijn.</p>
    </intervention>
    <intervention id="3-341" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Mijnheer Leichtfried, ik dank u voor uw aanvullende vraag. Ook dit is tijdens eerdere voorjaarstoppen aan de orde geweest, er is al eerder gesproken over de vraag hoe we ervoor kunnen zorgen dat er in de lidstaten wordt geïnvesteerd om het combineren van gezin en beroep mogelijk te maken, en daarop kunnen we voortborduren. Deze kwestie heeft natuurlijk meerdere aspecten. Het is in ieder geval juist dat Frankrijk en andere landen met name zijn genoemd, waar goede resultaten zijn bereikt. Ik kom uit een land waar dit minder goed geregeld is, maar we proberen het op te lossen. Het is belangrijk dat we geen oplossing van boven af aanbieden, maar dat we uitgaan van het principe: laten we naar de buurman kijken, die goede resultaten heeft bereikt. Wat kunnen we daar in ons land van leren? Dan krijgen we een ander resultaat dan met de huidige methode.</p>
    </intervention>
    <intervention id="3-342" speaker_id="28279" name="Justas Vincas Paleckis" is_mep="True" mode="spoken">
      <p sl="de">Ik heb een vraag over de maatregelen die we samen kunnen nemen. Wat vindt u van het idee dat we tijdens het Duitse voorzitterschap de beste voorbeelden in Europa uitzoeken, en ze aan iedereen voorstellen, natuurlijk samen met de Europese Commissie. U heeft Frankrijk genoemd, maar er zijn nog andere goede voorbeelden. Dat zou vooral voor de nieuwe lidstaten heel belangrijk kunnen zijn.</p>
    </intervention>
    <intervention id="3-343" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Ik pak die suggestie graag nogmaals op. Het is een goed idee om eens wat aandacht te geven aan de positieve ontwikkelingen in de Europese Unie, die tot goede resultaten hebben geleid. We moeten ons licht niet onder de korenmaat zetten, we moeten zien of die ideeën misschien ook voor ons eigen land bruikbaar zijn, omdat de structuren vergelijkbaar zijn. Ik zal dit idee met genoegen voorleggen aan mevrouw von der Leyen, die als Duitse minister voor gezin, vrouwen, jeugd en ouderen op dit moment de daarvoor verantwoordelijke voorzitter van de Raad is.</p>
    </intervention>
    <intervention id="3-344" speaker_id="4544" name="De Voorzitter" is_mep="True" mode="spoken">
      <p sl="nl">Dank u, minister. Ik heb verzoeken gekregen voor aanvullende vragen op dit punt, maar we moeten helaas rekening houden met de tijd, het politieke evenwicht en degenen die al gesproken hebben, dus het spijt me dat ik u moet teleurstellen.</p>
    </intervention>
    <intervention id="3-345" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 4 van Sarah Ludford (H-1058/06):</p>
      <p sl="nl">Betreft: Rechten van de Roma</p>
      <p sl="nl">Welke prioriteit geeft de Raad in dit Europese jaar van gelijke kansen voor iedereen aan de dringende aanpak van de belangrijkste mensenrechtencrisis in de EU, namelijk de discriminatie, pesterijen en geweld waarvan meer dan 8 miljoen Roma-burgers (dubbel zoveel als ook de Europese landen buiten de EU worden meegeteld) het slachtoffer zijn, met een alarmerende toename van gedwongen uitzettingen en een patroon van misbruik en achterstelling?</p>
    </intervention>
    <intervention id="3-346" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. In 2006 hebben het Europees Parlement en de Raad besloten dat 2007 het Europees Jaar van gelijke kansen voor iedereen moest worden. We moeten op Europees en nationaal niveau allerlei verschillende maatregelen nemen. Daarom was de Raad van mening dat we alle vormen van discriminatie, die in artikel 13 van het Verdrag worden genoemd, moeten behandelen, en op een evenwichtige manier en in overleg met alle betrokken groepen moeten bespreken.</p>
      <p sl="de">Tijdens de onderhandelingen met het Europees Parlement is de Raad ermee akkoord gegaan dat de Romabevolking in het besluit over het Europees Jaar van gelijke kansen met name wordt genoemd. In de tekst van het Europees Parlement staat een overweging over de situatie van de Roma in Europa, waarin wordt gewezen op de vijandige houding tegenover Roma in grote delen van Europa, en op de discriminatie op het gebied van werkgelegenheid, onderwijs en maatschappelijke diensten, waarmee deze etnische minderheid meer dan wie dan ook in de Europese Unie te kampen heeft.</p>
      <p sl="de">We mogen echter niet vergeten dat de activiteiten in het kader van het Europees Jaar van gelijke kansen in 2007 gebaseerd zijn op de beginselen van eigen verantwoordelijkheid en subsidiariteit. Dat betekent dat iedere lidstaat zelf verantwoordelijk is voor de maatregelen die hij in de komende maanden neemt.</p>
    </intervention>
    <intervention id="3-347" speaker_id="4529" name="Sarah Ludford" is_mep="True" mode="spoken">
      <p sl="en">Mijnheer de minister, één probleem is dat uitzettingen en segregatie vaak door de vingers worden gezien door plaatselijke of regionale overheden of zelfs op hun aandringen plaatsvinden, terwijl de centrale regeringen er niet in slagen hieraan een halt toe te roepen. Zal het voorzitterschap alle lidstaten aanmoedigen dat te gaan doen?</p>
      <p sl="en">Ten tweede ben ik niet echt gelukkig met uw verwijzing naar subsidiariteit. Antidiscriminatiewetgeving is niet voldoende om systematische discriminatie aan te pakken. Er moeten positieve acties worden ondernomen en proactieve maatregelen worden getroffen. In sommige lidstaten hebben overheidsinstanties de plicht om gelijke behandeling op positieve wijze te bevorderen. U kunt alle lidstaten toch aanmoedigen daartoe over te gaan door middel van een wederzijdse beoordelingsprocedure.</p>
    </intervention>
    <intervention id="3-348" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Geachte mevrouw Ludford, volgens het subsidiariteitsbeginsel zijn de lidstaten inderdaad zelf verantwoordelijk. Ter voorbereiding van de toetreding van de Oost-Europese lidstaten zijn er talloze voortgangsverslagen opgesteld, en daarin is op allerlei manieren ingegaan op de situatie van de minderheden, en met name van de Roma, en dat is terecht. Er bestaan echter al mogelijkheden en programma’s om de integratie van de Romabevolking te bevorderen, ook in samenwerking met de Wereldbank. Ik denk dat geen enkele lidstaat dit alleen kan aanpakken, voor de integratie van deze bevolkingssgroep is ook de steun van andere landen nodig.</p>
    </intervention>
    <intervention id="3-349" speaker_id="28251" name="Jörg Leichtfried" is_mep="True" mode="spoken">
      <p sl="de">Mijnheer de fungerend voorzitter van de Raad, ik heb nog een vraag hierover. We zijn het er wel over eens dat de bestrijding van de discriminatie tijd vergt. In mijn land probeert de overheid – niet op het nationale vlak, maar op een lager niveau – dit momenteel aan te pakken, bijvoorbeeld door een verbod op bedelen. Op die manier wil men oplossingen aanbieden, zodat tenminste bepaalde problemen niet meer opduiken. Toch is het volgens mij niet de juiste weg. Hoe ziet de Raad dat?</p>
    </intervention>
    <intervention id="3-350" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Mijnheer Leichtfried, alle maatregelen die ter plaatse worden genomen vallen onder de bevoegdheid van de lidstaat. De Raad kan dus niets voorschrijven. Bijvoorbeeld de antidiscriminatierichtlijn biedt natuurlijk wel bepaalde mogelijkheden, maar uiteindelijk heeft de lidstaat het voor het zeggen, het ligt niet op de weg van de Europese Unie om dit te beoordelen.</p>
    </intervention>
    <intervention id="3-351" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 5 van Claude Moraes (H-1061/06):</p>
      <p sl="nl">Betreft: Regeling voor de handel in emissierechten</p>
      <p sl="nl">Hoe denkt de Raad over de vorderingen die totnogtoe zijn gemaakt bij de verwezenlijking van de streefdoelen van de Europese regeling voor de handel in emissierechten? Boeken de lidstaten werkelijk vooruitgang bij het terugdringen van de CO2-emissies?</p>
      <p sl="nl">Welke maatregelen zal het huidige voorzitterschap nemen om de lidstaten aan te sporen tot meer actie?</p>
    </intervention>
    <intervention id="3-352" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. De regeling van de Europese Unie voor de handel in emissierechten is een van de belangrijkste beleidsinstrumenten waarover de Europese Gemeenschap en de lidstaten beschikken om de Kyoto-doelstellingen op een zo kosteneffectief mogelijke manier te bereiken. De geachte afgevaardigde weet wel dat de lidstaten op basis van Richtlijn 2003/87/EG verplicht zijn hun nationale toewijzingsplannen te publiceren. Ze moeten die minstens achttien maanden voor het begin van de eerste verbintenisperiode van het Kyoto-protocol, die loopt van 2008 tot 2012, meedelen aan de Commissie en aan de andere lidstaten. De Commissie heeft de nationale toewijzingsplannen van de lidstaten geëvalueerd. Het voorzitterschap zal de beoordeling van deze Europese regeling voor de handel in emissierechten voortzetten op basis van de mededeling van de Commissie, waarin wordt aangegeven welke vraagstukken eerst moeten worden behandeld. Bovendien zal het voorzitterschap ook nader ingaan op het voorstel om dit stelsel ook toe te passen op de luchtvaart. Het voorzitterschap wil er graag voor zorgen dat de regeling voor de handel in emissierechten de verwachte bijdrage levert aan het bereiken van de Kyoto-doelstellingen. We willen dit Europese systeem verbeteren en uitbreiden, zodat er een mondiale markt voor koolstof komt. Daardoor kunnen we de emissies terugdringen, wat nodig is om de gevolgen van de klimaatverandering te beperken.</p>
    </intervention>
    <intervention id="3-353" speaker_id="4519" name="Claude Moraes" is_mep="True" mode="spoken">
      <p sl="en">Niemand twijfelt aan de vastberadenheid van de Raad ten aanzien van de regeling voor de handel in emissierechten. Niemand twijfelt aan het goede nieuws dat we onlangs hebben vernomen. De vraag die de burgers van de EU zich stellen is echter hoe het stimuleringsmechanisme eruit ziet om dit allemaal echt te laten functioneren? Dit is een enorm project, en wat zal onder het Duitse voorzitterschap de reikwijdte zijn van verdere prikkels om de lidstaten aan te sporen de streefdoelen te halen en ze ook te verplichten dat te doen, nu de burgers van de Europese Unie echt geloven dat er hier iets in gang is gezet en er iets buitengewoon positiefs gebeurt?</p>
    </intervention>
    <intervention id="3-354" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Mijnheer Moraes, dit instrument wordt nu al in de praktijk toegepast, en ik ben het met u eens dat het systeem natuurlijk nog efficiënter moet worden, en dat we het misschien ook met positieve stimulansen kunnen sturen. Het voorzitterschap zal zich daar ook mee bezighouden. U weet echter dat dit proces lang zal duren, we kunnen ook dit niet oplossen door gewoon een knop om te zetten. Het voorzitterschap zal dit onderwerp in ieder geval behandelen.</p>
    </intervention>
    <intervention id="3-355" speaker_id="28261" name="Alexander Stubb" is_mep="True" mode="spoken">
      <p sl="en">Ik heb één korte vraag. De Commissie is een paar weken geleden met haar voorstel over energie en klimaatverandering gekomen. In dat voorstel werd het niveau van de koolstofemissie voor auto's verhoogd van 120 tot 130 gram per kilometer. Denkt het voorzitterschap dat dit bevorderlijk of schadelijk is voor de kwestie van de emissies?</p>
    </intervention>
    <intervention id="3-356" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. U weet dat de Commissie een voorstel heeft gedaan. De lidstaten bekijken en bespreken het nu, en zullen ook met een reactie komen. Ik ben ervan overtuigd dat we in de lente, wanneer we het Actieplan energie bespreken, een bruikbare oplossing kunnen aandragen. We zullen de verschillende sectoren van het vervoer en de desbetreffende emissiebronnen hierbij betrekken.</p>
    </intervention>
    <intervention id="3-357" speaker_id="1403" name="David Martin" is_mep="True" mode="spoken">
      <p sl="en">De regeling voor de handel in emissierechten is zeker goed voor zover deze reikt, en ik verheug mij over de inzet van de fungerend voorzitter om te proberen de luchtvaart in deze regeling opgenomen te krijgen. Is hij het evenwel met mij eens dat het klimaat – een onbedoelde woordspeling – nu gunstig is voor onderhandelingen buiten de Europese Unie met landen als de Verenigde Staten, met als doel deze regeling uit te bouwen tot een echt mondiale handelsregeling, die immers een nog veel grotere invloed op het milieu zou hebben?</p>
    </intervention>
    <intervention id="3-358" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Mijnheer Martin, het zou inderdaad niet voldoende zijn wanneer we dit beleid alleen maar in de Europese Unie zouden voeren. Duitsland is, zoals u weet, ook de voorzitter van de G8, en ook daar wordt intensief gesproken over energie, klimaatbescherming en milieubescherming, bijvoorbeeld met landen met een hoog energieverbruik, zoals China en de Verenigde Staten.</p>
      <p sl="de">Dat betekent echter niet dat we wachten tot daar misschien overeenstemming is bereikt. We moeten de nieuw geïndustrialiseerde landen het goede voorbeeld geven, maar we moeten tegelijkertijd ook onderhandelen met de verbruikende landen.</p>
    </intervention>
    <intervention id="3-359" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 6 van Chris Davies (H-1063/06):</p>
      <p sl="nl">Betreft: Uitzending via internet van beraadslagingen van de Raad</p>
      <p sl="nl">Welk onderzoek is er gedaan naar de effecten van het uitzenden via internet van de beraadslagingen van de Raad over wetgevingsonderwerpen naar aanleiding van de wens de werkzaamheden van de EU meer open en doorzichtig te maken?</p>
    </intervention>
    <intervention id="3-360" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Het antwoord op de vraag van de heer Davies luidt als volgt: ik zou willen verwijzen naar het verslag van het voorzitterschap over de uitvoering van het algemeen transparantiebeleid en de beoordeling van het effect daarvan op de efficiëntie van de werkzaamheden van de Raad – de titel is nu eenmaal zo lang. De Raad heeft dit verslag op 11 december 2006 voorgelegd. Het bevat niet alleen een voorlopige beoordeling van de gevolgen van het toenemende aantal openbare debatten en beraadslagingen voor de efficiëntie van de werkzaamheden van de Raad, maar ook informatie over het aantal bezoeken aan de nieuwe video streaming website van de Raad en de website voor de toegang tot de documenten van de Raad in verband met de openbare beraadslagingen of debatten. In de eerste vier en een halve maand na de invoering van deze maatregelen ten gunste van de transparantie is de website van de Raad meer dan 28 000 keer bezocht. Daaruit blijkt wel dat de burgers en de media positief reageren op de nieuwe transparantiebevorderende maatregelen. De webcast en de mogelijkheid om documenten over openbare vergaderingen online te raadplegen hebben het dus veel makkelijker gemaakt om de debatten en de besluitvorming in de Raad te volgen. De Raad probeert voortdurend om het aanbod te verbeteren. Wat hebben deze transparantiebevorderende maatregelen voor gevolgen gehad voor de efficiëntie van de werkzaamheden van de Raad? Ik wil erop wijzen dat de nieuwe regels op het moment van de eerste beoordeling, waar de Europese Raad in juni 2006 om had gevraagd, nog geen zes maanden van kracht waren, de maand augustus daaronder begrepen. Daarom was het nog te vroeg voor een definitief oordeel, en dat is het ook nu nog.</p>
    </intervention>
    <intervention id="3-361" speaker_id="28116" name="Marian Harkin" is_mep="True" mode="spoken">
      <p sl="en">ter vervanging van de auteur . – Mevrouw de Voorzitter, ook mij is het een waar genoegen u als zodanig te kunnen aanspreken.</p>
      <p sl="en">Het stemt mij buitengewoon tevreden dat er 28 000 bezoeken zijn geregistreerd en dat mensen beraadslagingen via internet kunnen volgen. We praten veel over democratie en plan D voor dialoog en dit is een kans voor burgers om het in de praktijk te zien. Ik ben van mening dat dit echt een teken van toegenomen transparantie is. Maar u zei ook dat de Raad hard werkt aan de verbetering hiervan en wat ik graag wil weten is het volgende: bent u ervan overtuigd dat een en ander naar behoren werkt? Heeft u plannen om de bekendheid van dit initiatief te vergroten of het bij een breder publiek onder de aandacht te brengen? En heeft u specifieke ideeën over eventuele verbeteringen die u zou kunnen aanbrengen, ook al is het nog maar korte tijd operationeel?</p>
    </intervention>
    <intervention id="3-362" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Ik heb er al op gewezen dat het systeem pas sinds een paar maanden wordt toegepast, dus is het te vroeg om nu al een definitieve balans op te maken. Ik geloof echter dat de cijfers wel aantonen dat er belangstelling voor is. We hebben het vandaag meerdere malen gehad over transparantie, over hoe we het Europese beleid kunnen uitleggen en over besluiten die dicht bij de mensen staan. De beleidsmakers in de Europese Unie moeten blijven zoeken naar mogelijkheden om dit beleid transparanter te maken. Zodra we over betrouwbare gegevens beschikken zullen we nagaan wat we nog beter kunnen doen, en hoe we de doelgroep misschien nog beter kunnen bereiken. Ik zou u om enig geduld willen verzoeken, tot we betrouwbaarder cijfermateriaal hebben.</p>
    </intervention>
    <intervention id="3-363" speaker_id="28261" name="Alexander Stubb" is_mep="True" mode="spoken">
      <p sl="en">Mijnheer de fungerend voorzitter, als iemand die als voormalig ambtenaar heel wat genotuleerd heeft tijdens zittingen van de Raad weet ik dat dergelijke bijeenkomsten niet noodzakelijkerwijs de spannendste evenementen ter wereld zijn en daarom begrijp ik dat getal van 28 000 kijkers wel enigszins!</p>
      <p sl="en">Ik wil graag een praktisch voorstel doen en kijken wat u ervan vindt. Waarom gaat u in de Raad in plaats van in een kring met de permanent vertegenwoordiger aan uw zijde, niet in een halve boog zitten zonder enige assistentie? Misschien zou het debat hierdoor interessanter worden en zou u wat meer hits krijgen op de internetsite. Wat denkt u ervan?</p>
    </intervention>
    <intervention id="3-364" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Ik weet natuurlijk niet wat in het algemeen uw indrukken zijn uit uw tijd als ambtenaar van de Europese Unie, maar ik kan u verzekeren dat we hebben geprobeerd om de openheid te verbeteren. Het hangt er ook vaak van af wat voor onderwerpen we moeten behandelen, sommige lijken voor de buitenstaander misschien erg technocratisch. Ik herhaal, we moeten de transparantie verbeteren. De eerste stap is gezet, al is het niet genoeg, dat weet ik maar al te goed, en er bestaan zeker nog andere mogelijkheden. Wat echter die assistenten betreft, die u heeft genoemd, dat zijn er toch helemaal niet zoveel?</p>
    </intervention>
    <intervention id="3-365" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 7 van Bernd Posselt (H-1066/06):</p>
      <p sl="nl">Betreft: Status van Kosovo</p>
      <p sl="nl">Hoe beoordeelt het Duitse Raadsvoorzitterschap de kansen voor de aanstaande besluiten met betrekking tot de status van Kosovo en bereidt het de EU voor op een grotere betrokkenheid bij het bestuur en de veiligheid van dit land?</p>
    </intervention>
    <intervention id="3-366" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Mijnheer Posselt, ik zou uw vraag als volgt willen beantwoorden. De Europese Unie staat volledig achter de initiatieven van Martti Ahtisaari. Het strategische doel is en blijft om snel een duurzame regeling voor Kosovo tot stand te brengen, zonder de democratie in Servië en de stabiliteit in de hele regio in gevaar te brengen. De Europese Unie werkt op dit moment aan drie projecten: de internationale civiele missie (ICM), een missie voor de rechtsstaat en programma’s voor de verdere ondersteuning van de economische ontwikkeling en van een Europees perspectief voor Kosovo. Alle drie projecten worden in nauwe samenwerking met de plaatselijke overheden en met internationale partners gepland, met name met de Verenigde Staten en met de NAVO.</p>
      <p sl="de">Op 9 oktober 2006 is het team ter voorbereiding van de internationale civiele missie in Priština aan de slag gegaan. Het heeft twee taken, het moet de missie opbouwen, personeel in dienst nemen en vaststellen welke infrastructuur er nodig is, en tegelijkertijd met UNMIK en de autoriteiten in Kosovo de overdracht van bepaalde bevoegdheden naar de plaatselijke overheden en de ICM voorbereiden.</p>
      <p sl="de">Sinds mei 2006 is een planningsteam in Kosovo aan de slag om een eventuele missie voor de rechtsstaat in het kader van het Europees veiligheids- en defensiebeleid voor te bereiden. De geplande missie heeft een educatieve, waarnemende en adviserende taak bij algemene kwesties die verband houden met de rechtsstaat. Bovendien krijgt ze voor bepaalde politie-, justitie- en douanetaken uitvoerende bevoegdheden. De precieze omvang van het mandaat moet gebaseerd zijn op de regeling die voor de status wordt gevonden. Deze missie, die van start kan gaan zodra de kwestie van de status is geregeld en een overgangsfase met UNMIK is afgesloten, zou de grootste civiele missie in het kader van het EVDB tot nu toe zijn.</p>
      <p sl="de">We kunnen de burgers in Kosovo pas een duidelijk perspectief bieden en de stabiliteit in de hele regio garanderen, als het proces voor het bepalen van de status, dat door de heer Ahtisaari wordt geleid, met succes is afgesloten. Dit is de laatste stap in het proces van het ontbinden van ex-Joegoslavië.</p>
    </intervention>
    <intervention id="3-367" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de fungerend voorzitter, ik dank u voor uw uitstekende en zorgvuldige antwoord. Hoe langer het duurt voor de kwestie van de status is geregeld, des te groter is het gevaar voor de stabiliteit in Kosovo, en dat zou er dan weer toe kunnen leiden dat men Kosovo toch opsplitst, al is het maar via een achterdeurtje. Mijn concrete vraag luidt of het niet denkbaar is dat de internationale gemeenschap en de EU bijvoorbeeld in potentiële crisisregio’s, zoals Mitrovica, veel sterker dan nu civiel en militair aanwezig zijn, ongeveer vergelijkbaar met Vukovar?</p>
    </intervention>
    <intervention id="3-368" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Mijnheer Posselt, u heeft gezegd dat er vertraging is ontstaan, en dat dit eventueel gevaren met zich mee kan brengen. Het is heel belangrijk dat we een oplossing vinden, de Raad Algemene Zaken en Externe Betrekkingen heeft zich hier op maandag intensief mee bezig gehouden.</p>
      <p sl="de">De conclusies van de Raad wijzen niet op uitstel tot sint-juttemis. Integendeel, we hebben geluisterd naar de verschillende standpunten, ook tijdens de vergadering van de trojka in Belgrado, en hebben gezegd: ja, daar ontstaat uit een democratisch proces een nieuw parlement, daar zal ook een nieuwe regering worden gevormd, en die moeten we even de tijd geven om een nieuw team van onderhandelaars te vormen, en dan kunnen we gaan onderhandelen. De Raad weet echter heel goed dat het hele proces niet weer opnieuw mag beginnen, de factor tijd speelt inderdaad een bijzonder belangrijke rol, we moeten vermijden dat de stabiliteit in gevaar komt, zoals u zei. Daarom waag ik me nu ook niet aan speculaties over andere zaken.</p>
    </intervention>
    <intervention id="3-369" speaker_id="4529" name="Sarah Ludford" is_mep="True" mode="spoken">
      <p sl="en">Mijnheer de minister, u zegt dat de ministers van Buitenlandse Zaken van de EU-lidstaten uitstel voor onbepaalde tijd willen voorkomen, maar er is sprake van enige bezorgdheid dat de statusmissie van de heer Ahtisaari nogal dreigt te worden opgerekt. Is het niet zo dat de betreurenswaardige doden die afgelopen zaterdag zijn gevallen bij een demonstratie die, naar we begrijpen, werd bijgewoond door drieduizend mensen – en ik zou zeggen door "slechts" drieduizend mensen – vragen doen rijzen over de competentie van de politie wat betreft haar optreden tijdens demonstraties, en wordt een betere omgang met deze situatie hierdoor niet des te urgenter, om te voorkomen dat deze escaleert?</p>
    </intervention>
    <intervention id="3-370" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Ik zou willen herhalen dat we in een heel belangrijke fase van het statusproces zitten. We moeten echter ook altijd rekening houden met de ontwikkelingen in Servië. Die korte periode die nu is aangekondigd is belangrijk, en daarna moet het proces weer worden voortgezet. We weten dat wij hier in de Europese Unie niet alleen beslissen, de speciale gezant van de secretaris-generaal moet de Verenigde Naties natuurlijk voorstellen doen, zodat we de nodige maatregelen kunnen nemen.</p>
    </intervention>
    <intervention id="3-371" speaker_id="4751" name="Bart Staes" is_mep="True" mode="spoken">
      <p sl="nl">Voorzitter, mijnheer de minister, ik denk dat het de facto verlenen van onafhankelijkheid aan Kosovo de komende maanden een van de grootste uitdagingen wordt van de internationale gemeenschap. De Europese Unie zal daar een belangrijke rol moeten spelen. U hebt het zelf gehad over de internationale civiele missie, u hebt zelf gepraat over de civiele tak van het Europese defensie- en veiligheidsbeleid. Ik hoor daar cijfers van 71 ambtenaren met betrekking tot de internationale civiele missie en een duizendtal ambtenaren vanwege de Europese Unie inzake het Europees defensie- en veiligheidsbeleid. Kan u daar cijfers op plakken in termen van begroting? En heeft de Raad al enige regelingen getroffen om daar een eventuele begrotingswijziging voor te bereiden?</p>
    </intervention>
    <intervention id="3-372" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Het aantal ambtenaren dat u net heeft genoemd is in ieder geval te hoog gegrepen, maar het wordt wel de grootste civiele missie voor justitiële samenwerking en politietaken. Ik ben in ieder geval graag bereid om de concrete aantallen te noemen die we voor deze missie in ons achterhoofd hebben, en u te vertellen welke gevolgen dat uiteindelijk zal hebben. Deze missie zal tot aanzienlijke kosten leiden en een groot deel van onze begroting opslokken.</p>
    </intervention>
    <intervention id="3-373" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 8 van Ingeborg Gräßle (H-1068/06):</p>
      <p sl="nl">Betreft: 50e verslag van het Britse Hogerhuis "Financial Management and Fraud in the European Union: Perceptions, Facts and Proposals"</p>
      <p sl="nl">In bovengenoemd verslag, dat op 13 november 2006 is gepubliceerd, stelt het Hogerhuis op blz. 47 (punt 172) het volgende vast: "Wij zijn van mening dat de Begrotingsraad minstens evenveel aandacht dient te schenken aan de rekeningen van de Unie als aan de opstelling van de begroting. Wij zijn derhalve van oordeel dat de Begrotingsraad een verslag dient op te stellen over de jaarlijkse accountantscontrole en betrouwbaarheidsverklaring van de Rekenkamer. Dit verslag kan dan door het Europees Parlement samen met het verslag van de Rekenkamer worden behandeld."</p>
      <p sl="nl">Hoe staat de Raad tegenover dit voorstel in het verslag van het Hogerhuis?</p>
    </intervention>
    <intervention id="3-374" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. De Raad hecht bijzonder veel belang aan de jaarlijkse controle door de Rekenkamer en de betrouwbaarheidsverklaring. We hebben meermaals bevestigd dat we vastberaden zullen ijveren voor een degelijk begrotingsbeleid van de Europese Unie.</p>
      <p sl="de">Na een zorgvuldige bespreking van het jaarverslag van de Europese Rekenkamer door de bevoegde werkgroepen van de Raad sturen we het Europees Parlement voor ieder begrotingsjaar volgens artikel 276, lid 1, van het EG-Verdrag een aanbeveling voor de kwijting. In die aanbeveling staan uitvoerige conclusies van de Raad over het jaarverslag van de Europese Rekenkamer, waarin de Raad uitvoerig ingaat op de bevindingen van de Europese Rekenkamer en de reacties van de Commissie daarop.</p>
      <p sl="de">De conclusies bevatten ook aanbevelingen aan de Commissie en aan de lidstaten, waarin we zeggen hoe de vastgestelde tekortkomingen en zwakke punten kunnen worden verholpen. Tijdens de kwijtingsprocedure bespreekt het Europees Parlement die conclusies van de Raad en het jaarverslag van de Rekenkamer. We hebben onze uitvoerige conclusies dus al meegedeeld, en daarom lijkt het ons niet zinvol dat de Raad nog een verslag schrijft, waarin noodzakelijkerwijs grotendeels hetzelfde zou staan.</p>
    </intervention>
    <intervention id="3-375" speaker_id="28220" name="Ingeborg Gräßle" is_mep="True" mode="spoken">
      <p sl="de">Ik zou graag nog een vraag willen stellen. Het probleem van de betrouwbaarheidsverklaring zit in het gedeelde beheer. Een dergelijk verslag zou een oplossing kunnen zijn, om toch nog een positieve betrouwbaarheidsverklaring voor het gedeelde beheer te krijgen. Waarom is de Raad daartoe niet bereid?</p>
    </intervention>
    <intervention id="3-376" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Ik kan daar vrij kort over zijn. Er is onder de lidstaten geen meerderheid om dit te veranderen.</p>
    </intervention>
    <intervention id="3-377" speaker_id="2309" name="Richard Corbett" is_mep="True" mode="spoken">
      <p sl="en">Mijnheer de fungerend voorzitter, bent u het met mij eens dat ook de lidstaten hun verantwoordelijkheid moeten nemen? De nationale overheden verrichten namens de Europese Unie immers 80 procent van haar uitgaven en daar wordt het merendeel van de fouten gemaakt die elk jaar door de Rekenkamer worden gevonden. Gelukkig gaat het om fraude noch wanbeheer, maar ze worden wel daar aangetroffen en totdat de lidstaten hun verantwoordelijkheid nemen, zullen we waarschijnlijk elk jaar weer met hetzelfde probleem worden geconfronteerd, wat enorm schadelijk is voor het imago van de Europese Unie.</p>
    </intervention>
    <intervention id="3-378" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Dit onderwerp is niet nieuw, en veel deskundigen houden zich ermee bezig. Ik wil echter met nadruk herhalen dat de begrotingscontrole niet per definitie op verzoek van de Rekenkamer plaatsvindt. De eigenlijke vraag is: hoe kunnen we de voorschriften, ook de begrotingsvoorschriften, efficiënter, transparanter en uniformer maken, zodat de nodige controle plaats kan vinden? Er is geen meerderheid onder de lidstaten om het systeem te veranderen.</p>
    </intervention>
    <intervention id="3-379" speaker_id="4751" name="Bart Staes" is_mep="True" mode="spoken">
      <p sl="nl">Voorzitter, mijnheer de minister, u hebt tot tweemaal toe gezegd dat er binnen de Raad geen meerderheid bestaat om tot die regeling te komen. Kan u voldoende transparantie aan de dag leggen om te zeggen welke lidstaten wel bereid zijn tot een dergelijke regeling en welke lidstaten daar niet toe bereid zijn? Ik denk dat zou kunnen zorgen voor een behoorlijke democratische druk op de lidstaten die niet bereid zijn daartoe over te gaan en niet wensen verantwoording af te leggen voor de middelen die ze besteden.</p>
    </intervention>
    <intervention id="3-380" speaker_id="photo_generic" name="Günter Gloser" is_mep="True" mode="spoken">
      <p sl="de">fungerend voorzitter van de Raad. Ik weet op dit moment niet precies welke lidstaten er tegen zijn, maar ik kan u verzekeren dat het een grote meerderheid is. Het heeft ook geen zin om te gaan zwartepieten. Er zijn echter andere voorstellen gedaan, ook door de Commissie, bijvoorbeeld voor een geïntegreerd controlekader, maar de nationale betrouwbaarheidsverklaring valt hier buiten. Er zijn nog allerlei andere manieren om ervoor te zorgen dat de begrotingscontrole naar behoren verloopt, en ieder draagt daar zijn eigen verantwoordelijkheid. Bovendien is wat u noemt in het EG-Verdrag niet geregeld, nog los van de vraag of de politieke wil er is. Ik denk echter dat de andere mogelijkheden die ik net heb genoemd om de procedures te vereenvoudigen al heel wat zouden kunnen opleveren.</p>
    </intervention>
    <intervention id="3-381" speaker_id="4544" name="De Voorzitter" is_mep="True" mode="spoken">
      <p sl="nl">Dank u, fungerend voorzitter.</p>
      <p sl="nl">De vragen die wegens tijdgebrek niet zijn beantwoord, zullen schriftelijk worden beantwoord (zie bijlage).</p>
      <p sl="nl">Hiermee is het vragenuur beëindigd.</p>
      <a text="(De vergadering wordt om 19.00 uur onderbroken en om 21.00 uur hervat)"/>
    </intervention>
  </section>
  <section id="creitem24" title="13. Situatie in Darfur (debat)">
    <intervention id="3-384" speaker_id="21918" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over de situatie in Darfur.</p>
    </intervention>
    <intervention id="3-385" speaker_id="photo_generic" name="Joaquín Almunia" is_mep="True" mode="spoken">
      <p sl="en">lid van de Commissie . – Mijnheer de Voorzitter, we worden momenteel in Darfur geconfronteerd met een dramatisch humanitair, veiligheids- en politiek probleem.</p>
      <p sl="en">De situatie ter plaatse verslechtert met de dag. Het aantal door het conflict getroffen burgers is sinds 2003 gestegen tot bijna vier miljoen. In de loop van 2006 zagen we een toename van het aantal dodelijke slachtoffers van geweld in Darfur. Ook het aantal aanvallen op humanitaire hulpposten nam aanzienlijk toe en dit heeft ertoe geleid dat bepaalde organisaties hun medewerkers hebben geëvacueerd.</p>
      <p sl="en">Voortdurende schendingen van het staakt-het-vuren door zowel de Soedanese regering als de rebellengroeperingen verergeren de onzekerheid en instabiliteit. Zeer recentelijk, op maandag, hebben Soedanese legereenheden Cariari en Bahai gebombardeerd, twee dorpen in het noorden van Darfur, vlakbij de grens tussen Tsjaad en Soedan.</p>
      <p sl="en">De vredesmacht van de Afrikaanse Unie in Soedan – die in 2004 is opgericht om uitbreiding van het conflict te helpen voorkomen – blijft kampen met een gebrek aan middelen. Ondanks dat zij hun uiterste best doen, hebben zij problemen ondervonden bij het bieden van daadwerkelijke bescherming aan burgers en de uitvoering van aanvullende taken die verband houden met de tenuitvoerlegging van het vredesakkoord voor Darfur. Politiek gezien is de situatie gecompliceerd als gevolg van afsplitsingen en hergroeperingen van rebellenbewegingen die het akkoord niet hebben ondertekend, evenals door de weigering van de regering om de heropening van de onderhandelingen over het vastgelopen vredesakkoord te heroverwegen.</p>
      <p sl="en">Darfur is geen eenvoudige kwestie. De vastberadenheid van de Europese Unie om een dermate dramatische situatie te verlichten is bij diverse gelegenheden herhaald, meest recentelijk tijdens de Europese Raad van afgelopen december, tijdens de zitting van de Raad van 22 januari en, nog maar twee dagen geleden, in de conclusies van de Raad Algemene Zaken over Soedan van 12 februari. We moeten ons inzetten om de bescherming van niet-combattanten en humanitair personeel te garanderen. We moeten streven naar de volledige tenuitvoerlegging van het driefasenplan voor Darfur van de VN en de AU, aangezien dit het doeltreffendste instrument is waarover we beschikken ter ondersteuning van de vredesmacht van de Afrikaanse Unie in Soedan en de bescherming van de burgers.</p>
      <p sl="en">Onze allerbelangrijkste doelstelling in Darfur moet echter de verwezenlijking zijn van een duurzame vrede op basis van een politieke regeling waarmee alle partijen vrijwillig instemmen en die vervolgens ten uitvoer wordt gelegd. De strategie van Khartoum om apart met alle rebellenleiders te onderhandelen om hun steun te kopen zal geen bindende en langdurige vrede opleveren.</p>
      <p sl="en">De Raad van de EU heeft in zijn laatste conclusies over Soedan de noodzaak benadrukt van een alomvattend politiek proces en zijn steun bevestigd aan het gezamenlijke initiatief van de speciale gezanten van de Afrikaanse Unie en de VN om zo snel mogelijk een begin te maken met onderhandelingen tussen de partijen. Bij diverse gelegenheden en in uiteenlopende fora heeft de Commissie de noodzaak benadrukt van een politieke oplossing in Darfur die is gebaseerd op het bestaande vredesakkoord en heeft zij erop gehamerd dat er geen militaire oplossing bestaat voor deze crisis. Tegen deze achtergrond heeft de Europese Commissie de Afrikaanse Unie krachtig gesteund in haar zoektocht naar een politieke oplossing in Darfur.</p>
      <p sl="en">De Commissie is de Afrikaanse Unie voortdurend blijven steunen in politiek en financieel opzicht. De Commissie staat, met financiële ondersteuning van België, achter iedere poging het vredesakkoord nieuw leven in te blazen. De Europese Commissie heeft speciaal voor de crisis in Darfur 1,5 miljard euro ter beschikking gesteld voor veiligheid, humanitaire behoeften en vredesinspanningen. Het doel hiervan is het scheppen van omstandigheden die ertoe leiden dat de partijen die het vredesakkoord voor Darfur niet hebben ondertekend weer aan de onderhandelingstafel plaatsnemen en een begin maken met de daadwerkelijke tenuitvoerlegging van het akkoord.</p>
      <p sl="en">In afwachting van een duurzame regeling is de Commissie ook actief in verband met de politieke demarche die tot doel heeft de regering in Khartoum te doen instemmen met een gezamenlijke vredesmacht van de AU en de VN die burgers daadwerkelijk bescherming kan bieden. In de marges van de top van de Afrikaanse Unie van 28 januari heeft commissaris Michel een ontmoeting gehad met de Soedanese president, de heer al-Bashir, evenals met de secretaris-generaal van de VN, de heer Ban Ki-Moon. De commissaris was ook in Ethiopië en in Eritrea waar de kwestie-Darfur aan de orde werd gesteld. Gisteren nog is de kwestie-Darfur besproken in Washington tijdens een ontmoeting tussen commissaris Michel en de Amerikaanse minster van Buitenlandse Zaken, Condoleezza Rice.</p>
      <p sl="en">Dit Parlement debatteert terecht over het vredesakkoord voor Darfur en de kritieke situatie in Darfur. Toch mogen we ook de zogenaamde alomvattende vredesovereenkomst niet als zeker beschouwen. De hoofden van de EU-missie in Khartoum melden dat dit vredesakkoord, dat in 2005 met het zuiden werd gesloten, onder druk staat. Na twintig jaar burgeroorlog kan de alomvattende vredesovereenkomst de laatste kans zijn voor het regime in Khartoum om te laten zien dat een federale regeringsvorm op basis van machtsdeling in dit enorme land kan werken. Als de alomvattende vredesovereenkomst niet werkt, dan kan het vredesakkoord voor Darfur ook niet werken. Het lijkt me belangrijk dat de kritieke situatie in Darfur onze aandacht, en ook de aandacht van het Soedanese regime, niet afleidt van de zeer reële dreiging voor de gehele subregio die zich kan ontwikkelen als de alomvattende vredesovereenkomst en het vredesakkoord voor Darfur niet krachtdadiger worden nagestreefd. Dit is de boodschap die de Commissie de komende weken zal proberen over het voetlicht te brengen.</p>
    </intervention>
    <intervention id="3-386" speaker_id="28118" name="Simon Coveney" is_mep="True" mode="spoken">
      <p sl="en">namens de PPE-DE-Fractie . – Mijnheer de Voorzitter, de Raad heeft zijn conclusies over Soedan maandag openbaar gemaakt, dus is het gepast dat ook het Parlement zich deze week krachtig uitspreekt om nog meer nadruk te leggen op de humanitaire crisis en het internationale schandaal dat Darfur is. We proberen de politieke temperatuur in verband met dit onderwerp te doen oplopen om de druk te vergroten op degenen die, als daartoe de wil bestaat, echt iets kunnen doen aan de bescherming van de mensen ter plaatse.</p>
      <p sl="en">We kennen allemaal de cijfers en de omvang van de humanitaire gevolgen die gepaard gaan met tekortschietende optredens van de internationale gemeenschap. Naar schatting zijn de afgelopen drie jaar tot wel 400 000 mensen gedood en zijn meer dan 2,5 miljoen mensen ontheemd of dakloos geraakt ten gevolge van het conflict. Non-gouvernementele organisaties (ngo's) bieden momenteel humanitaire hulp aan 4 miljoen mensen. Dat is de helft van de gehele bevolking van Darfur. In de afgelopen maanden zijn er herhaaldelijk aanvallen uitgevoerd op humanitaire konvooien en er zijn het afgelopen halfjaar in Darfur twaalf hulpverleners gedood.</p>
      <p sl="en">Daarom trekken ngo's hun mensen terug uit Darfur terwijl de willekeurige aanvallen op burgers doorgaan. Wat kunnen we hieraan doen? De voornaamste strekking van deze resolutie is de VN te verzoeken ook zonder goedkeuring van de Soedanese regering, een duidelijke datum vast te stellen voor het sturen van een door de VN gesteunde vredeshandhavingsmissie, of hybride missie, naar Darfur teneinde corridors voor humanitaire hulp veilig te stellen om de steeds meer geïsoleerde bevolking in de regio te steunen.</p>
      <p sl="en">We doen dit verzoek overeenkomstig de plicht van de VN om bescherming te bieden, waarbij hun optreden is gebaseerd op het feit dat de Soedanese regering de bevolking niet beschermt tegen oorlogsmisdaden en misdaden tegen de menselijkheid en de bevolking evenmin humanitaire bijstand verleent. President al-Bashir blijft zich verzetten tegen fase 3 van het huidige VN-plan, dat voorziet in de mogelijkheid dat de missie van de Afrikaanse Unie wordt versterkt met ruim 20 000 VN-vredestroepen.</p>
      <p sl="en">Het punt is dat de diplomatie tekortschiet. Er sterven in groten getale mensen en er komt een punt waarop de internationale gemeenschap verplicht zal zijn krachtdadiger op te treden. De bepaling van een duidelijke datum voor het sturen van troepen zal er dan ook voor zorgen dat de aandacht wordt gericht op een strak tijdschema om te komen tot een diplomatieke oplossing wat betreft de inzet van vredeshandhavers in Darfur.</p>
    </intervention>
    <intervention id="3-387" speaker_id="4480" name="Margrietus van den Berg" is_mep="True" mode="spoken">
      <p sl="nl">namens de PSE-Fractie . – Voorzitter, Darfur lijdt nu al vier jaar onder terreur. Honderdduizenden mensen zijn om het leven gekomen, twee miljoen mensen zijn ontheemd, plundering, moord, verkrachting zijn in Darfur onderdeel van het dagelijks leven. Het is bijna onmogelijk om de omvang van dat leed echt te beseffen. Intussen lopen de schendingen van de mensenrechten alleen maar verder uit de hand ondanks alle mooie afspraken, ondanks alle akkoorden. De afgelopen maanden heeft de situatie voor zowel de bevolking als voor hulpverleners een dieptepunt bereikt. Ondanks het begin januari gesloten bestandsakkoord werden onlangs – zoals de commissaris ook zei – grote delen van Noord-Darfur bewust gebombardeerd door de Soedanese luchtmacht. Ook hulpverleners zijn niet langer veilig voor het geweld. Hulporganisaties voelen steeds meer dat geweld. Afgelopen maand hebben vijftien VN-organisaties, waaronder UNICEF, gemeld dat zij de hulp aan de bevolking in Darfur niet meer op een adequate manier kunnen voortzetten. Twee weken geleden heeft zich een eerste hulporganisatie (Médicins du Monde) teruggetrokken en Oxfam en CARE International dreigen hetzelfde te moeten doen, dat terwijl drieëneenhalf miljoen Darfuri's aangewezen zijn op humanitaire hulp.</p>
      <p sl="nl">De Raad: niet aanwezig. Hoelang willen we deze onhoudbare situatie laten voortduren? De VN spreekt weliswaar ferme taal in haar resolutie, maar onderneemt vooralsnog weinig actie. Van de twee maanden geleden in Addis Abeba beloofde vredesmacht zijn er zo'n 100 militairen en voor de rest is in velden of wegen niks te bekennen. Met de door de VN-Veiligheidsraad geautoriseerde sancties tegen vier belangrijke daders van de gruwelijkheden, is niets gebeurd. Het is onaanvaardbaar dat Europese lidstaten wél sancties kunnen instellen tegen oorlogsmisdadigers in landen als Wit-Rusland, Congo, Ivoorkust, Noord-Korea, Birma, Zimbabwe en dit nalaten in Darfur. De Raad verzuimt in Darfur zijn humanitaire plicht.</p>
      <p sl="nl">De internationale gemeenschap mag niet langer machteloos toekijken hoe miljoenen onschuldige mensen worden verdreven, vermoord en verkracht. Europa moet de leiding nemen en dringend actie ondernemen om de humanitaire crisis in Darfur een halt toe te roepen. De Soedanese regering zal alleen bereid zijn om echte vredesafspraken te maken en zich daaraan ook te houden als er een echte bedreiging van hun eigen belang bestaat. Deze regering verstaat alleen haar eigen taal, die van de vuist. In Zuid-Soedan heeft een olieboycot gewerkt. Laten we dat middel zonodig ook hier inzetten, vraag ik aan mijn collega's van andere politieke partijen.</p>
      <p sl="nl">Raad, bent u bereid om per direct sancties af te kondigen tegen iedereen die het staakt-het-vuren schendt of die burgers, vredestroepen of hulpverleners aanvalt? Bent u bereid al het mogelijke te doen om een einde te maken aan de straffeloosheid en eindelijk de in de Veiligheidsraad afgesproken sancties af te dwingen en te implementeren? Bent u bereid om de aanwezigheid van de hybride vredesmacht van soldaten van de Afrikaanse Unie en blauwhelmen af te dwingen?</p>
      <p sl="nl">Bent u tot slot bereid tot economische sancties, waaronder het instellen van een olie-embargo? We grepen niet in toen de genocide in Rwanda plaatsvond en we zagen toe hoe de mannen in Srebenica hun einde tegemoet gingen, dat terwijl de VN in '45 juist is opgericht om onze belofte 'nooit weer' kracht bij te zetten. We mogen de machtelozen niet aan hun lot overlaten. Ik hoop dat Europa het verschil wil gaan maken. Ik spreek vooral de Raad aan, die er niet is, en de commissaris: neem actie!.</p>
    </intervention>
    <intervention id="3-388" speaker_id="4338" name="Thierry Cornillet" is_mep="True" mode="spoken">
      <p sl="fr">namens de ALDE-Fractie. – Mijnheer de Voorzitter, ik voer het woord namens mijn collega Morillon.</p>
      <p sl="fr">Ik wilde allereerst het volstrekt surrealistische karakter benadrukken van onze vergadering hedenavond. Wij zijn met een tiental afgevaardigden. Commissaris, dank u voor uw aanwezigheid hier. Ik weet waarom de heer Michel, die u vertegenwoordigt, afwezig is. Maar de grote afwezige is de Raad en ondertussen gaan er, helaas, nog steeds mensen dood in Darfur. Aangezien u een man van cijfers bent, mijnheer Almunia, wijs ik u erop dat elk uur veertien of vijftien personen overlijden in Darfur.</p>
      <p sl="fr">Het was dan ook hoog tijd om ons ongerust te maken over een situatie waarvan niemand denkt dat deze eenvoudig is. Maar moeten we ons belachelijk blijven maken? Dit is de vijfde resolutie inzake Darfur die we sinds een aantal maanden aannemen: we zien hoezeer de verantwoordelijken ervan onder de indruk zijn, met name de Soedanese bestuurders die vanavond in Parijs te gast zijn.</p>
      <p sl="fr">Ik denk dat we echt onze verantwoordelijkheden zouden kunnen nemen. Ik wil u attent maken, geachte commissaris, op de paragrafen 2 en 3 van deze resolutie. Paragraaf 2, zoals onze collega Coveney benadrukte, wijst op de noodzaak om een duidelijke datum vast te laten stellen door de VN. Paragraaf 3 daarentegen roept de Europese Unie op om haar verantwoordelijkheden te nemen. Haar verantwoordelijkheden nemen, dat wil over een tijdje beslist wat zeggen. Zo niet, dan kunnen we ons afvragen waar de Europese Unie toe dient, waartoe de waarden dienen die we willen uitdragen nu we geconfronteerd worden met een aanhoudende humanitaire noodsituatie, want daar is iedereen het wel over eens.</p>
      <p sl="fr">Mijn collega’s hebben me aangewezen als permanent rapporteur voor humanitaire actie. Maar wat moet ik rapporteren? De stelselmatige terugtrekking van alle ngo’s die men het werken onmogelijk maakt, de veertien personen die om het leven zijn gekomen en de dood, dag in dag uit, van mensen die we in de steek laten en die niet alleen van huis en haard verdreven zijn, maar ook nog eens alle hoop hebben verloren.</p>
      <p sl="fr">Commissaris, vertolk alstublieft ons standpunt binnen de Commissie; wij zullen de Raad voor onze rekening nemen, politiek gezien, want als we naar ze zouden luisteren kunnen we dit onderwerp pas over een maand aan de orde stellen. We moeten deze boodschap overbrengen: op een dag kunnen we er niet meer omheen dat we het recht, om niet te zeggen de plicht, hebben om in te grijpen wanneer we zien dat mannen en vrouwen zo slecht bedeeld zijn door het lot.</p>
    </intervention>
    <intervention id="3-389" speaker_id="28213" name="Marie-Hélène Aubert" is_mep="True" mode="spoken">
      <p sl="fr">namens de Verts/ALE-Fractie. – Mijnheer de Voorzitter, op mijn beurt wil ik graag benadrukken hoe groot de discrepantie is tussen de ernst van de kwestie waarover we ons buigen en dit vrijwel uitgestorven Parlement, en dan heb ik het nog niet eens over de afwezigheid van de Raad; de Commissie is ieder geval van de partij, maar wat we hier doen staat hoe dan ook beslist niet in verhouding tot wat er op het spel staat.</p>
      <p sl="fr">De Raad is afwezig, zei ik, maar wanneer je zijn conclusies van 12 februari leest, dat wil zeggen precies twee dagen geleden, dan zou zijn aanwezigheid sowieso niet veel hebben veranderd. Ik lees voor en citeer wat er in deze conclusies staat:</p>
      <p sl="en">"De Raad blijft ernstig bezorgd over de veiligheidssituatie in Darfur" – om het zachtjes uit te drukken – "en veroordeelt de aanhoudende schendingen van het staakt-het-vuren door alle partijen."</p>
      <p sl="fr">Dat zijn de bijzonder krachtige bewoordingen die de Raad weet te uiten na maandenlange resoluties, besluiten, diplomatieke ontmoetingen, terwijl de situatie nog nooit zo rampzalig is geweest. Wij zijn dan ook zonder meer van mening dat we uit een ander vaatje moeten tappen, en de druk moeten opvoeren om een einde te maken aan deze onaanvaardbare situatie.</p>
      <p sl="fr">Hoe zit het met de sancties die zijn opgelegd aan de Soedanese leiders en aan al die oorlogsmisdadigers? Wat doet de Europese Unie als het om deze sancties gaat? Het lijkt me nochtans dat de Europese Unie over een aantal mogelijkheden beschikt om financiële tegoeden te bevriezen en om het vrije verkeer van al deze mensen op ons grondgebied te verbieden. Aan pressiemiddelen geen gebrek.</p>
      <p sl="fr">Wat doen we met resolutie 1706 van de Verenigde Naties, die gesteund wordt door de Europese Unie? Welke initiatieven hebben de Europese Commissie en de Raad genomen om druk uit te oefenen op iedereen die verantwoordelijk is voor deze situatie? Hoe geloofwaardig zijn we nog als de ene na de andere tekst, in ieder geval van de Raad en zelfs van de Commissie, slechts aangeeft hoe buitengewoon bezorgd we zijn over deze situatie?</p>
      <p sl="fr">Kort geleden bracht de Chinese president Hu Jintao een bezoek aan een aantal Afrikaanse landen, en met name aan Soedan. Hoe staat de Unie hier tegenover, en tegenover de nieuwe rol van de Chinese leiders? En hoeveel belang hechten we aan de toegang tot grondstoffen, en met name tot olie?</p>
      <p sl="fr">Welke conclusies moeten we nu trekken uit de besluiteloosheid en machteloosheid van de Europese instellingen in deze kwestie? Moeten we daaruit afleiden dat we meer waarde hechten aan de toegang tot grondstoffen of tot olievoorraden, die inderdaad slinken, en aan grote afzetmarkten van landen als China, dan aan mensenrechten en aan de plicht die we ontegenzeggelijk hebben om burgerbevolkingen te beschermen. Moet dat de conclusie zijn?</p>
      <p sl="fr">Ik zou het absoluut dramatisch vinden als de Europese Unie het zover laat komen. Deze vragen dienen zich elke dag aan, en telkens weer worden we geconfronteerd met ons onvermogen, onze onmacht tegenover deze tragische situatie. Het is dan ook hoog tijd om op zeer korte termijn een plechtige vergadering te organiseren, in Brussel of in Straatsburg, waar de Raad, de Commissie en het Parlement om de tafel gaan zitten over dit onderwerp, zodat we eindelijk de vereiste beslissingen kunnen nemen.</p>
    </intervention>
    <intervention id="3-392" speaker_id="4507" name="Bastiaan Belder" is_mep="True" mode="spoken">
      <p sl="nl">namens de IND/DEM-Fractie . – Mijnheer de Voorzitter, mijnheer de commissaris, geachte collega's, in deze gezamenlijke resolutie over de internationale schandvlek – ik wil dat ook benadrukken: internationale schandvlek – Darfur, kan ik mij vinden, ondanks enige kanttekeningen. Op een aantal elementen wil ik nu nader ingaan.</p>
      <p sl="nl">In overweging C wordt gesteld dat het conflict in Darfur in toenemende mate de Centraal-Afrikaanse regio destabiliseert. Nog geen week geleden verscheen in mijn vaderland, Nederland, over deze ontwrichtende situatie een analyse onder de sprekende kop "Het zwarte gat". Inderdaad, in het hart van Afrika bestaat er een zwart gat, zonder gezag, gewelddadig en met een stroom vluchtelingen die zich alle kanten op beweegt. Een direct gevaar is dat een racistisch conflict in Darfur, waarbij nomaden van Arabische afkomst Afrikaanse boeren verjagen en doden, zich met de beruchte moorddadige Janjaweed-milities naar Tsjaad verplaatst. In verschillende paragrafen roept de gezamenlijke resolutie de Verenigde Naties op om eindelijk hun verantwoordelijkheid te nemen in Darfur. Ik kan deze parlementaire noodkreet voluit steunen. Tegelijkertijd, collega's, moet ik eerlijk bekennen dat ik buitengewoon sceptisch ben of dit alarmsignaal werkelijk gehoor zal vinden in het hoofdkwartier van de VN te New York.</p>
      <p sl="nl">Begin deze week gaf de voormalige gezant voor de VN-missie in Sudan, Jan Pronk, een openhartig interview aan de Sudan Tribune. Letterlijk oordeelde hij: "Ik verwijt New York dat het zijn eigen missie in de steek laat en dat het in plaats daarvan de machtselite in Khartoem tegemoet komt. Het is afschuwelijk als je duizenden mensen naar Sudan stuurt en hen daar aan hun lot overlaat."</p>
      <p sl="nl">Collega's, laten wij er in elk geval voor zorgen dat de aanklacht van Pronk niet verstomt, maar onze regeringen, de Europese Raad en de Veiligheidsraad van de Verenigde Naties bereikt en tot actie noopt.</p>
      <p sl="nl">Volkomen gepast acht ik voorts de oproep van dit Huis aan de Volksrepubliek China om haar niet geringe politieke en economische gewicht tegenover de Sudanese machthebbers in de schaal te leggen om Khartoem effectief te binden aan bestaande vredesafspraken. Slechts zo'n constructieve internationale opstelling correspondeert met Peking's adagium van harmonieuze externe relaties. Bovendien mogen we dat ook verwachten van een strategische partner als verantwoordelijk lid van de Veiligheidsraad van de Verenigde Naties. Op die elementaire opbouwende internationale rol heb ik als rapporteur voor relaties EU/China tenslotte ook steevast mijn geachte Chinese gesprekspartners met nadruk gewezen.</p>
      <p sl="nl">Tot slot wil ik het enige amendement op de gezamenlijke resolutie steunen en ook van harte steunen, mevrouw Gomes. Sancties tegen dit schaamteloos Sudanese regime dienen zeker ook een olie-embargo in te houden. De proef op de som om te zien of de Verenigde Naties, gelet op het lange lijden van de burgerbevolking in Darfur, nog eigen politieke principes nakomen.</p>
    </intervention>
    <intervention id="3-393" speaker_id="2341" name="Michael Gahler" is_mep="True" mode="spoken">
      <p sl="de">Mijnheer de Voorzitter, de situatie in Darfur blijft schokkend. De reacties van de internationale gemeenschap zijn absoluut ontoereikend. De vorige sprekers hebben dat al voldoende duidelijk gemaakt, en een verbetering van de situatie van de mensen is niet in zicht.</p>
      <p sl="de">De nodige besluiten, zoals resolutie 1706 van de VN-Veiligheidsraad, zijn genomen, maar de uitvoering ervan loopt telkens weer stuk op de regering in Khartoem. We zullen de namen van de meeste machthebbers waarschijnlijk weer tegenkomen in de dossiers van het Internationaal Strafhof, dat al in juni 2005 onderzoek heeft gedaan naar de misdaden in Darfur.</p>
      <p sl="de">Daarom moeten de Verenigde Naties hun verantwoordelijkheid voor de bescherming van deze mensen op zich nemen, en het heft in handen nemen. De Soedanese regering heeft de bevolking in Darfur namelijk geen hulp geboden en niet beschermd tegen oorlogsmisdaden en misdaden tegen de menselijkheid.</p>
      <p sl="de">Daarom doet het Parlement een beroep op de Verenigde Naties om zelf een tijdstip vast te leggen voor het sturen van een vredesmacht, volgens artikel 7 van hun Handvest, ook zonder de toestemming of de instemming van het regime in Khartoem. We doen een beroep op de Raad en de Commissie om alles te doen wat in hun vermogen ligt om een einde te maken aan de aanhoudende humanitaire catastrofe.</p>
      <p sl="de">Er kunnen snel concrete dingen worden bereikt, zonder dat het veel kost. De EU moet de vertegenwoordigers van het regime unilateraal persoonlijke sancties opleggen, zonder te wachten tot iedereen het doet. Ik heb altijd gevonden dat we de familieleden het op die manier onmogelijk moeten maken om in Europa te gaan shoppen.</p>
      <p sl="de">Het regime in Darfur lapt het vliegverbod, dat door resolutie 1591 van de Veiligheidsraad is ingesteld, tot nu toe aan zijn laars, en zet de bombardementen op dorpen in Darfur voort. Wij doen een beroep op alle partijen in de regio om hun bestaande capaciteiten te gebruiken om dit vliegverbod af te dwingen. We weten toch welke lidstaten vliegtuigen in de regio gestationeerd hebben – om maar niet te zeggen: in de directe omgeving? Waarom worden die niet gebruikt voor VN-doeleinden? Tenminste daarover zou de EU het toch eens moeten kunnen worden?</p>
      <p sl="de">We moeten de machthebbers in Khartoem ook duidelijk maken dat ze niet al te zeer op niet-Afrikaanse mogendheden mogen vertrouwen. De regering van Soedan bevindt zich op glad ijs. Ze mag ook de Afrikaanse solidariteit niet al te zeer op de proef stellen. Ze heeft al twee keer een schot voor de boeg gekregen. Nog nooit hebben zo weinig staatshoofden en regeringsleiders aan een ACS-top deelgenomen als aan de top in Khartoem, en dat is een veeg teken. Het was ook een duidelijk teken van afkeuring dat de top van de AU niet de Soedanese president als voorzitter heeft gekozen, maar de heer Kufuor.</p>
    </intervention>
    <intervention id="3-394" speaker_id="2123" name="Glenys Kinnock" is_mep="True" mode="spoken">
      <p sl="en">Mijnheer de Voorzitter, zoals anderen al hebben gezegd, zien we de humanitaire crisis erger worden terwijl generaal al-Bashir maar om het sturen van een hybride troepenmacht van de AU en de VN naar Darfur blijft heen draaien. We zien het aantal mensen die in eigen land zijn ontheemd, toenemen. Het staakt-het-vuren is een mislukking.</p>
      <p sl="en">De internationale gemeenschap heeft verzuimd en blijft verzuimen haar verantwoordelijkheid te nemen voor de bescherming van onschuldige burgers in Darfur. Dit betekent dat de Europese Unie dringend actie moet ondernemen om zelf doelgerichte en gefaseerde "intelligente" sancties op te leggen. We hoeven niet te wachten totdat de VN-Veiligheidsraad instemt met essentiële nieuwe maatregelen – zoals anderen hebben gesuggereerd – als het gaat om een wapenembargo voor geheel Soedan, de bevriezing van activa van de Soedanese bovenlaag, reisverboden en de overweging van een olie-embargo.</p>
      <p sl="en">Het spreekt vanzelf dat de geldstromen naar het zuiden moeten worden gewaarborgd als we overgaan tot het instellen van een olie-embargo, en wellicht zou ook moeten worden overwogen de Soedanezen in het zuiden te compenseren voor het verlies aan olieopbrengsten. Maar het minste wat we kunnen doen is een verbod instellen op investeringen, op technische apparatuur en op expertise. Ik ben verder van mening dat er serieus moet worden nagedacht over sportieve sancties tegen Soedan. Er moet met name worden overwogen Soedan uit te sluiten van deelname aan het wereldkampioenschap voetbal in 2010. Dit betekent dat Europa druk moet uitoefenen op de Wereldvoetbalbond FIFA.</p>
      <p sl="en">Het standpunt van de EU is, eerlijk gezegd, zwak en onhoudbaar. Er wordt te veel nadruk gelegd op eventuele beloningen en te weinig op sancties. Het Duitse voorzitterschap moet het voortouw nemen en blijven vasthouden aan een gezamenlijk standpunt van de lidstaten. Mijnheer de commissaris, u heeft het standpunt van de Commissie toegelicht, en we horen de prachtigste woorden vanuit de Raad, maar er gebeurt niets.</p>
      <p sl="en">De vraag is: hoe oefent Europa druk uit op Khartoum? Er moet zo snel mogelijk een gedetailleerd onderzoek komen naar de persoonlijke financiën van welvarende personen in Soedan. We moeten ons pleidooi voorbereiden om ons te verdedigen tegen degenen die beweren dat de zakelijke belangen van de Chinezen in Soedan hierdoor toenemen. Eerlijk gezegd is de situatie nu zo dat niets of niemand Soedan kan beïnvloeden. Het is schier onmogelijk invloed op hen uit te oefenen, en als we ons dus afwachtend blijven opstellen, blijft de situatie zo dat zij zich zo meedogenloos kunnen gedragen als ze willen, terwijl Europa aan de kant blijft staan. Miljoenen mensen in Darfur betalen de prijs voor de beloften die Europa heeft gebroken en de volstrekt waardeloze toezeggingen die het heeft gedaan. Khartoum weet dat Europa een blaffende hond is die toch niet bijt en daarom roepen we vandaag op tot het nemen van nieuwe, krachtige, economische, juridische en militaire maatregelen.</p>
      <p sl="en">Publieke veroordeling is niet genoeg. We willen oplossingen die recht doen aan de tragedie. Europa stelt zich schandalig zwak op en ik moet tot slot zeggen dat als Darfur bijvoorbeeld Libanon was geweest, er veel langer in de Raad zou zijn gesproken over echte sancties, en Commissievoorzitter Barroso en u, mijnheer de commissaris, wél druk zouden uitoefenen op de Raad om meer te doen.</p>
    </intervention>
    <intervention id="3-395" speaker_id="28477" name="Fiona Hall" is_mep="True" mode="spoken">
      <p sl="en">Mijnheer de Voorzitter, de humanitaire crisis in Darfur is van een omvang die nauwelijks te bevatten is. 2,5 Miljoen mensen hebben hun huizen moeten ontvluchten. Dat is net zo veel als de totale bevolking van Noordoost-Engeland. Het aantal slachtoffers onder deze ontheemden is groot en het zou nog veel groter zijn zonder de humanitaire inspanningen ter plaatse. Maar zelfs humanitaire hulpverleners kunnen niet werken op een slagveld en als de vijandelijkheden in Darfur niet afnemen, zullen er naar verwachting meer van hen worden geëvacueerd. Voor de totale instorting van de kwetsbare, overbelaste humanitaire missie in Darfur is heel weinig nodig, waardoor honger en ziekten in de kampen snel om zich heen zullen grijpen en het dodental omhoog zal schieten. Daarom is de stabiliserende invloed van een internationale vredesmacht zo dringend noodzakelijk. Die vredesmacht is ook nodig om rustiger omstandigheden te scheppen waarin een politiek proces op gang kan komen, waarbij alle partijen betrokken worden en dat enerzijds bestaat uit een plaatselijke informele dialoog tussen gemeenschappen en anderzijds uit officiële politieke onderhandelingen op hoog niveau.</p>
    </intervention>
    <intervention id="3-396" speaker_id="28306" name="Ana Maria Gomes" is_mep="True" mode="spoken">
      <p sl="pt">Het is ongetwijfeld veelbetekenend en verontrustend dat het Duitse voorzitterschap hier vandaag niet aanwezig is om de Raad te vertegenwoordigen. Dat zegt veel over de werkelijke belangstelling en het engagement voor de nieuwe betrekkingen met Afrika en het bevorderen van de ontwikkeling van het Afrikaanse continent. Drie jaar geleden was ik in Darfur, samen met andere afgevaardigden in dit Parlement die hier reeds het woord hebben gevoerd of dat nog zullen doen. Sindsdien is de situatie, zoals de heer Almunia ook al zei, verslechterd.</p>
      <p sl="pt">De regering van al-Bashir steekt de draak met de internationale gemeenschap, met de Veiligheidsraad, met de Europese Unie en met de Afrikaanse Unie. De Europese Unie legt mooie verklaringen af, maar onderneemt geen actie. Het is tijd dat zij de daad bij het woord voegt. Zij moet haar verantwoordelijkheid nemen en de mensen beschermen. Het is tijd om een no-fly-zone vanaf Tsjaad in te stellen. De Europese Unie kan daarvoor zorgen, samen met de Afrikaanse landen waarmee zij goede betrekkingen onderhoudt, en zij kan ter plaatse haar invloed doen gelden. Het is tijd om intelligente, progressieve sancties op te leggen, reisverboden en visabeperkingen in te stellen, in banken en elders bewaarde fondsen te bevriezen en Omar al-Bashir en de leden van zijn regering niet langer te behandelen als degelijke en eerbiedwaardige leiders. Het is tijd om een doeltreffend wapenembargo op te leggen. Het is tijd om andere handelsembargo’s op te leggen, met name een olie-embargo. Op dit vlak, mijnheer de Voorzitter, moet de Europese Unie een hartig woordje spreken met China, aangezien China zoals wij allen weten in hoge mate verantwoordelijk is voor de houding van de regering van al-Bashir. Het is jammer dat Europa wacht op de Verenigde Staten, zoals de heer Almunia laat doorschemeren, aangezien de Europese Unie op dit vlak op eigen houtje zou moeten handelen.</p>
      <p sl="pt">Laat ons eens kijken naar wat zich precies afspeelt in de regio, niet alleen in Darfur maar in geheel Soedan en de Hoorn van Afrika. De Europese Unie mag haar optreden niet laten afhangen van de visie en het rampzalige beleid van de Verenigde Staten met betrekking tot de Hoorn van Afrika, zoals ook al in Ethiopië, Eritrea en Somalië is gebleken. Het is tijd dat de Europese Unie in actie komt. Daarom sluit ik mij aan bij de afgevaardigden in dit Parlement die de Raad en de voorzitter van de Commissie oproepen te waarborgen dat de Europese Unie haar afwachtende houding terzijde zal schuiven en haar invloed in Khartoem en geheel Afrika zal doen gelden om het tij te keren en bescherming te bieden aan de mensen die in Darfur om het leven komen. Anders zie ik het gebeuren dat ik hier over drie jaar samen met andere afgevaardigden en de heer Almunia of een andere commissaris betreur dat de situatie voortdurend verslechterd is.</p>
    </intervention>
    <intervention id="3-397" speaker_id="photo_generic" name="Joaquín Almunia" is_mep="True" mode="spoken">
      <p sl="en">lid van de Commissie . – Mijnheer de Voorzitter, geachte afgevaardigden, de Commissie deelt de voornaamste zorgen die u hier vanavond in dit debat hebt verwoord. Gelet op de situatie vinden we het initiatief tot dit debat bijzonder nuttig, met name in het licht van de meest recente ontwikkelingen in de regio.</p>
      <p sl="en">Naar ons oordeel is, zelfs in deze uiterst moeilijke situatie, een oplossing van de crisis in Darfur op basis van onderhandelingen het wenselijkste alternatief, alsmede de optie die de grootste kans van slagen heeft. Desondanks heeft de Raad afgelopen maandag al verklaard dat hij bereid is verdere maatregelen in overweging te nemen, met name in het kader van de VN.</p>
      <p sl="en">Omdat duurzame vrede in Darfur alleen langs politieke weg kan worden bereikt, moeten alle partijen hun steun geven aan het vredesakkoord voor Darfur en de militaire optie laten varen. De Commissie blijft vastbesloten om verbetering te brengen in de toestand van de drie miljoen burgers die zijn getroffen door deze vreselijke crisis. Zoals u allen weet, volgt de Commissie, en in het bijzonder mijn collega Louis Michel – die hier vandaag niet aanwezig kan zijn omdat hij in Washington is, waar hij onder meer deze specifieke kwestie bespreekt – de situatie op de voet en zal zij niet aarzelen er bij alle partijen op aan te dringen de mensenrechten en het internationaal recht te eerbiedigen en alle obstakels voor de levering van humanitaire hulp weg te nemen.</p>
    </intervention>
    <intervention id="3-398" speaker_id="21918" name="De Voorzitter" is_mep="True" mode="spoken">
      <p sl="nl">Tot besluit van het debat heb ik zes ontwerpresoluties ontvangen overeenkomstig artikel 103, lid 2 van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt donderdag om 12.00 uur plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="3-399" speaker_id="28280" name="Filip Kaczmarek" is_mep="True" mode="written">
      <p sl="pl">Wij zijn trots op het feit dat wij, Europeanen, niet anders kunnen dan het overduidelijke kwaad veroordelen, waar ook ter wereld dit kwaad mensen treft. Wat er nu gebeurt in Darfur is zuiver kwaad. Wij veroordelen dan ook de mensen die dit kwaad aanrichten. Maar kunnen we onze morele verontwaardiging uitspreken en dan tevreden achteroverleunen omdat we onze taak hebben volbracht? Natuurlijk niet. Zolang mensen lijden kunnen wij niet met de armen over elkaar zitten. We kunnen pas rusten wanneer we een einde hebben gemaakt aan het kwaad. Daarom volstaat het niet dat we gelijk hebben, we moeten ook doeltreffend optreden.</p>
      <p sl="pl">Pas als onze woorden en daden de mensen stoppen die moorden, die wapens leveren en hun ideologieën verspreiden, en de mensen die de wreedheden laten gebeuren, die ertoe aanzetten en ze uitvoeren, pas dan kunnen we tevreden achteroverleunen. Pas wanneer een morele orde volgens onze visie tot stand is gekomen, kunnen we met opgeheven hoofd over straat. Iemand die vrij van zonde is, alleen omdat hij nooit in verzoeking werd gebracht, kan niet worden beschuldigd van zonde. Evenzo kan iemand, die het kwaad fysiek kon stoppen, maar niet meer deed dan het veroordelen met woorden, niet worden geprezen. We hebben feitenkennis genoeg over Darfur, we hebben genoeg ervaring, we kunnen een ethisch en politiek oordeel vellen over de gebeurtenissen. Wat we niet kunnen is daadkrachtig optreden en daar moeten we dus aan werken.</p>
    </intervention>
    <intervention id="3-400" speaker_id="28183" name="Patrick Gaubert" is_mep="True" mode="written">
      <p sl="nl">Sinds het uitbreken van de vijandelijkheden in 2003 is Darfur, een van de armste gebieden van Soedan, het toneel van een ongekende humanitaire crisis. Vier jaar van conflicten en ellende voor de bevolking van Darfur, vier resoluties van ons Parlement om onze verontwaardiging kenbaar te maken, maar de situatie blijft buitengewoon zorgwekkend.</p>
      <p sl="nl">Vandaag maakt ons Parlement in een gemeenschappelijke resolutie inzake Darfur nogmaals duidelijk hoe bezorgd het is en vraagt het aan de Verenigde Staten, de lidstaten, de Raad en de Commissie om hun verantwoordelijkheden te nemen en eenduidig een datum te bepalen voor de inzet van een VN-vredesmacht om de humanitaire hulpkonvooien te beveiligen en daarmee het enorme leed te verzachten waaraan de bevolking van Darfur is blootgesteld.</p>
      <p sl="nl">Ik juich dit nieuwe initiatief toe, maar gezien het spoedeisende karakter van de situatie kan Europa niet volstaan met het herhalen van reeds eerder geformuleerde verzoeken. Het is onze verantwoordelijkheid om een adequate oplossing te vinden voor het leed van miljoenen slachtoffers; wil Europa zijn geloofwaardigheid behouden, dan kan het zich niet langer permitteren alleen toe te kijken. We moeten een resolutie aannemen die eindelijk in verhouding staat tot onze verontwaardiging.</p>
    </intervention>
    <intervention id="3-466" speaker_id="1413" name="Glyn Ford" is_mep="True" mode="spoken">
      <p sl="en">Darfur is al veel te lang een open zenuw. Een situatie die gedeeltelijk voortvloeit uit klimaatverandering – wat voorspelt dat voor de toekomst? – doordat nomadische herders ten gevolge van verwoestijning rechtstreeks in conflict zijn gekomen met sedentaire landbouwgemeenschappen, waarna zij door een meedogenloze Soedanese regering zijn uitgebuit, duurt nu al veel te lang.</p>
      <p sl="en">Honderdduizenden mensen bevinden zich in ellendige omstandigheden en het dreigt nog erger te worden. Ik heb me kritisch uitgelaten over de onwil van China om steun te geven aan VN-acties, naar men zei vanwege zijn oliebelangen in Zuid-Soedan. De rechtstreekse bemoeienis van president Hu Jintao lijkt de Soedanese president er nu echter van te hebben overtuigd dat hij moet instemmen met een VN-vredesoperatie die wordt uitgevoerd door troepen afkomstig uit lidstaten van de Afrikaanse Unie.</p>
      <p sl="en">Of de Soedanese regering te vertrouwen valt, is nog niet duidelijk. Maar als China nu wordt bedrogen, kan Soedan in ieder geval niet meer rekenen op hun weigering om tot actie over te gaan in de VN-Veiligheidsraad. Wellicht is dit goed nieuws voor de vluchtelingen in Darfur en aangrenzende landen.</p>
    </intervention>
  </section>
  <section id="creitem25" title="14. Begrotingssteun voor ontwikkelingslanden (debat)">
    <intervention id="3-402" speaker_id="21918" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0005/2007) van Michael Gahler, namens de Commissie ontwikkelingssamenwerking, over begrotingssteun voor ontwikkelingslanden (2006/2079(INI)).</p>
    </intervention>
    <intervention id="3-403" speaker_id="2341" name="Michael Gahler" is_mep="True" mode="spoken" role="rapporteur">
      <p sl="de">Mijnheer de Voorzitter, in dit tijdperk van de mondialisering hebben structurele veranderingen of onverwachte ontwikkelingen, zoals de klimaatverandering, ook voor de landen in de derde wereld politieke of sociale gevolgen. Vaak zijn het landen die tot nu toe geen duurzame ontwikkeling hadden doorgemaakt, of een onvoldoende ontwikkeling. We moeten vaststellen dat de pogingen om de mensen in deze landen vooruitzichten te bieden op een beter leven tot nu toe geen of onvoldoende vruchten hebben gedragen. Begrotingssteun – het onderwerp van dit verslag – is tegenwoordig één van de erkende instrumenten voor het ontwikkelingsbeleid van de Europese Unie. Meer dan twintig procent van de middelen van het EOF worden al op die manier uitgegeven, en dit percentage stijgt voortdurend.</p>
      <p sl="de">In het juiste kader kan begrotingssteun een doelmatig instrument zijn voor de ontwikkelingssamenwerking. Op die manier kunnen donoren en ontvangers ervoor kiezen om partners te zijn, maar dat kan alleen maar als beide partijen dat werkelijk willen. De financiële middelen van de donor worden de ontvanger ter beschikking gesteld, hij kan ze naar goeddunken gebruiken, zonder dat daaraan voorwaarden verbonden zijn. De partijen hoeven het alleen maar eens te worden over de ontwikkelingsstrategie en de programma’s van de ontvanger, vooral over een brede strategie voor de armoedebestrijding. De donoren en de ontvangers maken afspraken over de toetsing van de resultaten van deze steun met behulp van een groot aantal prestatie-indicatoren.</p>
      <p sl="de">De Europese Commissie heeft een aanpak ontwikkeld die met veel belangstelling én instemming is begroet. De toegezegde steun wordt opgesplitst in vaste en variabele tranches, en de uitbetaling van de variabele tranches wordt afhankelijk gemaakt van de verwezenlijking van de doelstellingen van de ontvanger. In principe is het grote voordeel van dit instrument volgens mij dat er een algemene politieke dialoog op gang komt tussen de donor en de ontvanger. Degenen die de uiteindelijk met de ontvangers onderhandelen over de begrotingssteun, krijgen toegang tot en invloed op het beleid en de overheidsbegroting van de ontvanger. Als onze partners tot samenwerking bereid zijn, kunnen we op die manier de belangrijkste beleidsvormen en maatregelen samen uitwerken en toetsen.</p>
      <p sl="de">In dit verband moeten wij ons als Europees Parlement afvragen welke voordelen dit voor ons werk oplevert, bijvoorbeeld bij de behandeling van strategiedocumenten van de Commissie. Zal het gevolgen hebben voor de kennis die we kunnen verwerven, of voor onze invloed op de ontwikkelingssamenwerking? Kunnen we nu en in de toekomst beter rekenschap afleggen over het gebruik van onze ontwikkelingshulp? Zal onze steun betere resultaten opleveren? Hebben we intussen genoeg kennis in huis voor het gebruik van dit instrument?</p>
      <p sl="de">Sinds mei vorig jaar is het resultaat van het onderzoek door het evaluatienetwerk van de OESO/DAC met resultaten van de begrotingssteun in zeven landen beschikbaar, en daarin wordt gesuggereerd om bij de beoordeling voorzichtig te werk te gaan, omdat het nog te vroeg is om dit jonge instrument al werkelijk te beoordelen. We moeten echter ook bepalen wanneer begrotingssteun niet kan worden gebruikt, of weer moet worden ingetrokken. De donoren mogen nooit in de verleiding komen om begrotingssteun alleen maar aantrekkelijk te vinden omdat ze daardoor het geld sneller uit kunnen geven, waardoor ze er op het internationale toneel prat op kunnen gaan dat ze een efficiënte donor zijn, die bovendien het principe van ownership van de ontvanger in ere houdt. Het mag nooit zo zijn dat het geld alleen maar wordt uitbetaald, of dat het slechts formeel juist wordt gebruikt. Hoe effectief begrotingssteun is moet altijd worden beoordeeld aan de hand van de vraag of de gekozen doelstellingen daarmee daadwerkelijk beter worden bereikt dan met andere middelen.</p>
      <p sl="de">Het instrument van de begrotingssteun mag alleen maar worden gebruikt wanneer de ontvanger kan garanderen dat “het beheer van de overheidsuitgaven op transparante, verantwoordelijke en doeltreffende wijze geschiedt”, dat “een goed uitgewerkt macro-economisch of sectoraal beleid door het land zelf is ingesteld en door de belangrijkste donoren is goedgekeurd”, en dat “overheidsopdrachten op open en transparante wijze worden gegund”.</p>
      <p sl="de">Artikel 61, lid 2, van de Overeenkomst van Cotonou, waaruit ik net letterlijk heb geciteerd, is dus duidelijk. Alleen wanneer aan die voorwaarden is voldaan kan directe steun worden verleend voor de algemene begroting, of voor sectorale hervormingen. Het is ook interessant dat begrotingssteun aan een hervormingsproces gekoppeld moet zijn. Voor “op oude voet doorgaan” wordt geen begrotingssteun betaald.</p>
      <p sl="de">Volgens mij betekent een hervormingsproces ook dat in deze landen een cultuur van rekenschap moet ontstaan, en dat de parlementen en de nationale rekenkamers dus ook moeten worden betrokken bij de evaluatie. Dat is voor ons als afgevaardigden belangrijk met het oog op de samenwerking met onze collega’s in die landen. Daarom hoop ik dat we met dit verslag en met deze discussie een nieuwe fase inluiden, waarin we een intensievere dialoog gaan voeren met de landen waar de Commissie een beleid voert dat volgens ons wat onvoorzichtig is. Daardoor kunnen we beter beoordelen of begrotingssteun voor de betrokken landen werkelijk het beste instrument is.</p>
    </intervention>
    <intervention id="3-404" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. Mijnheer de Voorzitter, ik wil allereerst de heer Gahler en zijn collega’s danken voor dit verslag.</p>
      <p sl="es">De Commissie is ervan overtuigd dat, om de capaciteit van regeringen voor het plannen en uitvoeren van macro-economische en sectorale hervormingen en hervormingen van de overheidsfinanciën te consolideren en om economische groei en armoedevermindering te stimuleren, begrotingssteun doeltreffender kan zijn dan andere vormen van steun, maar dan moet wel worden voldaan aan bepaalde subsidiabiliteitsvoorwaarden. Ik wil dat voorbehoud met nadruk noemen: er moet wel worden voldaan aan bepaalde subsidiabiliteitsvoorwaarden.</p>
      <p sl="es">Begrotingssteun dient ter financiering van kapitaalkosten en van lopende uitgaven die moeten worden gedaan om de millenniumontwikkelingsdoelstellingen te halen, zoals de bouw van scholen, ziekenhuizen of wegen, de uitbetaling van onderwijs- en verpleegkundig personeel en het onderhoud van infrastructurele voorzieningen.</p>
      <p sl="es">Bovendien betekent begrotingssteun aan een land, anders dan steun voor een specifiek project, niet alleen minder transactiekosten, maar ook meer verantwoordelijkheid voor de plaatselijke autoriteiten wat betreft de bestemming van de middelen. Er moet in het ontvangende land zelf wel een mechanisme zijn om het gebruik van die middelen te kunnen controleren, en dat criterium is een van de subsidiabiliteitsvoorwaarden waarover ik het zojuist had.</p>
      <p sl="es">De ervaring van de laatste jaren leert ons dat bij het verlenen van begrotingssteun aan die verwachtingen kan worden voldaan, en in de praktijk vaak ook wordt voldaan. Dat blijkt ook uit de uitgesproken positieve uitkomsten van de vorig jaar door de Commissie ontwikkelingssteun van de OESO uitgevoerde evaluatie van de algemene begrotingssteun aan zeven landen.</p>
      <p sl="es">Wij zijn daarom verheugd over de opmerking in het verslag van de heer Gahler dat begrotingssteun een belangrijk instrument voor ontwikkelingssamenwerking van de Europese Unie is. Dat kwam ook al naar voren tijdens de vorig jaar bereikte Europese consensus over ontwikkeling. Daarbij hebben Parlement, Raad en Commissie in een gezamenlijke verklaring toegezegd de begrotingssteun te verhogen, mits de omstandigheden dat toestaan. Op dit moment zijn we samen met de lidstaten en andere instanties hard aan het werk om ervoor te zorgen dat die toezegging wordt nagekomen, met volledige inachtneming van het bestaande rechtskader.</p>
      <p sl="es">Wij voelen ons evenwel geroepen te reageren op een in het verslag van de heer Gahler opgeworpen kwestie die naar ons oordeel niet geheel aansluit bij de realiteit. Naar ons oordeel is begrotingssteun niet synoniem met onbehoedzaamheid of wanbeleid, eerder het tegenovergestelde. De Commissie past bij het selecteren van de landen die begrotingssteun moeten ontvangen, strenge subsidiabiliteitsvoorwaarden toe. Die criteria worden voorafgaand aan elke betaling opnieuw beoordeeld, in het kader van het algemene hulpprogramma. Het doel daarvan is de kans op verspilling van de begrotingssteun tot een minimum te beperken of inadequaat gebruik ervan te voorkomen.</p>
      <p sl="es">Een beter beheer van de overheidsuitgaven is een van de hoofddoelstellingen van onze begrotingssteun. Ons voorstel is om de hervorming van het beheer van de overheidsuitgaven die met onze hulp kan worden gesteund, te toetsen op doelstellingen en geloofwaardigheid, en niet zozeer om te eisen dat wordt voldaan aan enkele minimale, specifieke voorwaarden. Bij deze aanpak, die ook wordt gehanteerd door andere instanties die begrotingssteun verlenen, werden in het speciale verslag van de Rekenkamer van 2005 geen vraagtekens gezet. De Commissie heeft rekening gehouden met de belangrijkste aanbevelingen uit dit verslag bij het opstellen van herziene richtsnoeren voor begrotingssteun.</p>
      <p sl="es">Wij kunnen ons volledig vinden in de oproep die in het verslag wordt gedaan tot consolidatie van de instellingen die een belangrijke rol spelen in de controle op de uitvoerende macht, maar wij menen dat dit nationale instellingen moeten zijn die binnen het plaatselijke politieke kader passen, geen buitenlandse instanties die zich moeten verantwoorden tegenover de donoren. In het algemeen is de Commissie van oordeel dat goed bestuur – dat van doorslaggevend belang is voor ontwikkeling – niet van buiten kan worden opgelegd. Het aangaan van vernieuwende vormen van samenwerking, afgestemd op het bestuursinitiatief en de Commissiemededeling hierover, is een manier die perspectieven biedt voor het bevorderen van behoorlijk bestuur.</p>
      <p sl="es">Ten slotte, hoewel de positieve conclusies van de recente, onafhankelijke evaluaties van de begrotingssteun hoopvol stemmen, zijn wij het ermee eens dat er voortdurend toezicht moet worden uitgeoefend op de doeltreffendheid van de begrotingssteun en dat gegarandeerd moet worden dat de resultaten helder worden gecommuniceerd, teneinde de burgers voor ontwikkelingssamenwerking te kunnen winnen.</p>
    </intervention>
    <intervention id="3-405" speaker_id="28300" name="Zbigniew Zaleski" is_mep="True" mode="spoken">
      <p sl="pl">namens de PPE-DE-Fractie. – Mijnheer de Voorzitter, mijnheer de commissaris, ik wil de heer Gahler feliciteren met een kernachtig en leerzaam verslag.</p>
      <p sl="pl">Ik geloof dat zelfs arme burgers van de Unie mensen die nog armer zijn dan zijzelf willen helpen, maar op voorwaarde dat het geld ook echt terecht komt bij mensen die het nodig hebben. We moeten ervoor zorgen dat onze hulp geen aanleiding geeft tot geruchten en verdachtmakingen, zoals bijvoorbeeld na de tsunami. Toen deden verhalen de ronde dat sluwe ondernemers, in plaats van huizen opnieuw op te bouwen, mensen onder het voorwendsel van veiligheid dwongen verder landinwaarts te trekken, om vervolgens aan de kust commerciële hotels voor toeristen te bouwen. Laten we hopen dat zoiets niet is gebeurd.</p>
      <p sl="pl">Wat willen we steunen? Ik wil twee doelstellingen bepleiten. Om te beginnen onderwijs en de opbouw van het maatschappelijk middenveld. Dat is een voortdurende investering op lange termijn, die niet direct tastbare resultaten oplevert, maar wel van vitaal belang is. Zonder onderwijs is er geen innovatie, geen ontwikkeling. Het tweede doel is het economisch initiatief van de plaatselijke bevolking, de kleine en middelgrote ondernemingen. Op dit gebied kunnen we technische bijstand, commerciële, juridische en organisatorische steun bieden. De lokale autoriteiten moeten de potentiële ontvangers van de steun informeren hoeveel steun de Unie beschikbaar stelt en voor welke doelen. Dat mag geen geheim zijn dat alleen bekend is bij de regering of de banken. Wij moeten toezicht houden op wat er met de steun wordt gedaan. Wij zijn medeverantwoordelijk, dat geldt zeker voor de Commissie, voor wat er met het geld gebeurt, of het nu goed wordt besteed, of verspild, of verdwijnt in de zakken van zwendelaars, dictators, rijke internationale bedrijven, sluwe tussenpersonen en soms zelfs instanties en vertegenwoordigers van de Europese Unie. We moeten het geld van rijke donateurs zorgvuldig en met beleid beheren. En we moeten extra zorgvuldig omgaan met de spreekwoordelijke koperen muntjes van onze armere belastingbetalers.</p>
      <p sl="pl">Mijnheer de Voorzitter, mijnheer de commissaris, we kunnen ons geen verkeerde beslissingen inzake de besteding van financiële hulp veroorloven.</p>
    </intervention>
    <intervention id="3-406" speaker_id="2031" name="Marie-Arlette Carlotti" is_mep="True" mode="spoken">
      <p sl="fr">namens de PSE-Fractie. – Mijnheer de Voorzitter, begrotingssteun heeft lange tijd een zeer slechte reputatie gehad, en door het falen van ultraliberale recepten die ten grondslag lagen aan de structurele aanpassingsfondsen is begrotingssteun nu een essentieel instrument bij de ontwikkelingssamenwerking van de Unie en bestaat er, zoals u zojuist zei, consensus over binnen Europa. Begrotingssteun wordt tegenwoordig gezien als een cruciaal instrument om armoede te bestrijden en millenniumdoelen te verwezenlijken, omdat de kwetsbaarste bevolkingen er directer mee te bereiken zijn en de middelen specifiek kunnen worden gericht op cruciale sectoren, zoals onderwijs en basisgezondheidszorg.</p>
      <p sl="fr">Begrotingssteun draagt daarnaast in hoge mate bij aan het rehabiliteren van de lidstaten, hetgeen erg belangrijk is, want het is wel degelijk de teloorgang van de lidstaten en hun onvermogen hun rol als verlener van openbare diensten te vervullen die ontwikkeling momenteel in de weg staan, met name in het deel van Afrika ten zuiden van de Sahara. Begrotingssteun stelt het ontvangende land beter in staat zijn eigen ontwikkelingsproces te kiezen, en vormt tevens een waardevol instrument bij de politieke dialoog tussen donoren en begunstigden en misschien zelfs bij de ondersteuning van parlementen bij hun toezicht op de overheidsfinanciën.</p>
      <p sl="fr">Begrotingssteun kan echter niet doeltreffend zijn wanneer niet is voldaan aan bepaalde basisvoorwaarden, met name goed bestuur en het tegengaan van corruptie, democratie, eerbiediging van fundamentele vrijheden, een systeem voor het beheer van overheidsfinanciën waarop wordt toegezien door een democratisch gekozen parlement. Dat alles wordt uitstekend verwoord in het verslag van mijn collega Gahler. Maar terwijl er echt sprake moet zijn van duidelijkheid, transparantie en democratie rond begrotingssteun, is het soms ondoorzichtigheid dat de klok slaat, zoals is gebleken uit het verslag van de Rekenkamer. In meerdere landen – genoemd zijn Kenia, Malawi – heeft de Commissie namelijk begrotingssteun toegekend zonder dat was voldaan aan de juiste basisvoorwaarden.</p>
      <p sl="fr">Wij verwachten nu inderdaad heel duidelijke antwoorden van de Commissie, wij verwachten dat ze tekst en uitleg geeft over deze landen die zijn genoemd en dat ze toezicht invoert. Zelf zou ik, evenals de rapporteur, de voorkeur geven aan een externe controle, hetzij door de Rekenkamer, hetzij door samen met de andere donoren een controleorgaan in het leven te roepen. Ik denk dat het Parlement zijn goedkeuring zal hechten aan dit nieuwe instrument dat u tot stand heeft gebracht, op voorwaarde dat nauwlettend wordt toegezien op het functioneren ervan.</p>
    </intervention>
    <intervention id="3-407" speaker_id="28477" name="Fiona Hall" is_mep="True" mode="spoken">
      <p sl="en">namens de ALDE-Fractie. – Mijnheer de Voorzitter, ik ben voorstander van begrotingssteun, maar ik wil de aandacht vestigen op twee belangrijke potentiële zwakke punten en de Commissie vragen welke stappen er worden ondernomen om hieraan iets te doen.</p>
      <p sl="en">Het eerste zwakke punt is dat bijstand die wordt verleend in de vorm van begrotingssteun de meest afgelegen en arme gebieden niet zal bereiken als de nationale infrastructuur in die gebieden zwak is. Afgelopen oktober heb ik een bezoek gebracht aan West-Pokot, een afgelegen en droog gebied in het noordwesten van Kenia, en hoorde daar van de lokale bevolking over de problemen die zij hebben om personeel ervan te overtuigen om daar te komen werken. Begrotingssteun voor gezondheid en onderwijs in het kader van het streven om de millenniumdoelstellingen voor ontwikkeling te verwezenlijken dringt misschien wel helemaal niet door tot afgelegen gebieden.</p>
      <p sl="en">In de evaluatie door de Commissie van het negende EOF in Zambia wordt precies hetzelfde gesteld: "Begrotingssteun voorziet niet in instrumenten die zich richten op specifieke geografische gebieden. Bij gebrek aan doelen en bijbehorende indicatoren met betrekking tot de spreiding van effecten over het land, is begrotingssteun niet relevant voor doelgerichte steun aan afgelegen en armere gebieden".</p>
      <p sl="en">Het tweede zwakke punt van begrotingssteun waarop ik de aandacht wil vestigen is dat het een botte bijl is. Begrotingssteun is heel moeilijk te gebruiken om een evenwichtig resultaat te bereiken tussen ontwikkelingsdoelen die mogelijk met elkaar in tegenspraak zijn. In het landenstrategiedocument voor Cambodja in het kader van het tiende EOF, is de belangrijkste prioritaire sector de ondersteuning van het nationaal strategisch ontwikkelingsplan, dat acties omvat zoals het doen opbloeien van de landbouwsector door grootschalige irrigatie te bevorderen. In het landenprofiel wordt er echter voor gewaarschuwd dat dit kan leiden tot roofbouw op de grond en verontreiniging door stijgend gebruik van pesticiden en meststoffen. Ik wil de Commissie vragen welke voorwaarden er op het gebied van duurzaamheid worden gesteld als er begrotingssteun wordt aangeboden, en hoe de Commissie controleert dat men zich aan deze voorwaarden houdt?</p>
    </intervention>
    <intervention id="3-408" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, nu ik het woord neem in het debat over het verslag van collega Gahler over de begrotingssteun voor ontwikkelingslanden, wil ik erop wijzen dat de Europese Unie met het toekennen van die steun vooral blijk geeft van de manier waarop zij het beginsel van solidariteit toepast in haar betrekkingen met derde landen. Het blijkt echter dat deze landen veel efficiënter kunnen worden geholpen door de goederen uit deze landen vrij toe te laten tot de markt van de Europese Unie.</p>
      <p sl="pl">Helaas hebben alle beperkingen in de toegang tot de markt van de Europese Unie en de markten van andere geïndustrialiseerde landen in de wereld, met name de Verenigde Staten, tot gevolg dat de begrotingssteun van de Europese Unie een heel belangrijk instrument is om de ontwikkelingslanden te steunen. In een situatie waarin de ontwikkelde landen hun markt afschermen voor producten uit ontwikkelingslanden, is het heel belangrijk dat die landen financiële steun wordt geboden op basis van duidelijke en transparante principes.</p>
      <p sl="pl">Ten eerste moet de begrotingssteun alleen worden verstrekt aan derde landen wanneer het zeker is dat met deze steun positieve resultaten kunnen worden bereikt. Ten tweede moet de steun vooral worden gebruikt om de armoede, een schandvlek van de 21e eeuw, te bestrijden. Ten derde moet de Europese steun onderhevig zijn aan parlementaire controle, door de donoren maar ook door de ontvanger. Ten vierde moet de begrotingssteun van de Europese Unie in de eerste plaats besteed worden aan macro-economische hervormingen in het ontvangende land.</p>
      <p sl="pl">Ten vijfde moet erop worden gelet dat de ontvangende landen een aanzienlijk deel van de steun besteden aan basisonderwijs en middelbaar onderwijs en elementaire gezondheidszorg, de twee belangrijkste terreinen waarop langdurige hulp moet worden geboden. Ten zesde mag niet worden vergeten dat een groot deel van de financiële hulp corruptie in de hand kan werken. Daarom is het belangrijk dat de besluitvormingsprocedures voor de begrotingssteun duidelijk en transparant zijn.</p>
      <p sl="pl">Tenslotte wil ik nog de hoop uitspreken dat de enorme bedragen, die de Europese Unie beschikbaar stelt aan derde landen, niet alleen een instrument zijn om de ontwikkelingslanden te helpen, maar er ook voor zorgen dat de Europese Unie in onze geglobaliseerde wereld wordt gezien als een belangijke speler in internationale betrekkingen.</p>
    </intervention>
    <intervention id="3-409" speaker_id="34254" name="Димитър Стоянов" is_mep="True" mode="spoken">
      <p sl="nl">от името на групата ITS . – Уважаеми г-н комисар, уважаеми г-н докладчик, уважаеми дами и господа депутати, първо бих искал да поздравя докладчика за чудесния балансиран доклад, който той е направил, но трябва да кажа, че след разширяването на Европейският съюз нещата от гледна точка на субсидиите, отпускани извън границите на Европейския съюз, стоят по малко различен начин.</p>
      <p sl="nl">Какво точно имам предвид: осем от деветте региона на Румъния и пет от шестте региона на България съставляват тринадесет от петнайсетте най-бедни региона в Европейския съюз като цяло. В доклада четем, че трябва да се насочат повече средства за борба с бедността, но какво да кажа аз, който идвам от страна, в която пенсионерите живеят с по-малко от 50 евро на месец, а пенсионерите са два милиона души. Какво да кажем, от гледна точка на развитието на образованието и на медицинското обслужване, когато се вижда, че в страни като България медицинските работници и учителите получават месечни заплати в размер 150-200 евро, при това става въпрос за високите заплати в тези сектори.</p>
      <p sl="nl">Ето защо трябва много внимателно да се подхожда, когато става дума за осигуряване на субсидии извън Европейския съюз. Нека престанем да се опитваме да вадим треската от чуждото око, а да не забелязваме гредата в собственото. Искам да се присъединя към призивите на колегите, които чух до сега, за разработването на много специфичен механизъм, който да осигурява пълен контрол от страна на Комисията и на институциите на Съюза върху средствата, отпускани при предоставянето на помощи извън Европейския съюз за развитие.</p>
      <p sl="nl">Защото много често, когато тези средства отиват в страни, които са политически нестабилни с произтичащите от това икономически и социални проблеми, се създава впечатлението, че Съюзът подкупва управляващите в тези страни, за да си осигури тяхната послушност или защитата от тяхна страна на правата на човека, което не е правилно. И твърде често тези средства не отиват за борба с бедността на обикновените хора, а за борба с бедността именно на върхушката, която властва в тези страни.</p>
      <p sl="nl">Моля, и призовавам Комисията и всички колеги, нека да изработим механизъм, който да е ясен и твърд, така че тези средства да достигат действително до хората, които имат нужда от тях. И не забравяйте, че в момента Съюзът не може, все пак, да отделя толкова много средства за трети страни, защото в самия Съюз има много региони, които са дори по-бедни от държавите, за които са предназначени въпросните средства.</p>
    </intervention>
    <intervention id="3-410" speaker_id="28172" name="Pierre Schapira" is_mep="True" mode="spoken">
      <p sl="fr">Mijnheer de Voorzitter, ik ben blij dat onze commissie het initiatief heeft genomen zich uit te spreken over de doeltreffendheid van begrotingssteun.</p>
      <p sl="fr">Het vrij kritische verslag bevat talloze voorbehouden. Ik schaar me achter elk van deze voorbehouden en wil ze graag nader toelichten. In de strategiedocumenten per land die wij momenteel controleren, is te zien dat de begrotingssteun van de Commissie vaak een zwarte doos is, onmogelijk om te beoordelen. Zo stelt de Commissie in het geval van Cambodja en Laos voor om 40 à 60 procent van de hele begroting toe te wijzen aan het nationale armoedebestrijdingsprogramma, zonder ook maar enige indicatie te geven over de sectoren die daadwerkelijk geld zullen ontvangen.</p>
      <p sl="fr">Nog zorgwekkender is het dat, wanneer de Commissie de sectoren noemt die in het verleden gefinancierd werden, we constateren dat ze geen directe bijdrage leverden aan het bestrijden van de armoede. Onder het mom van de financiering van nationale ontwikkelingsprogramma’s financiert de Commissie feitelijk maatregelen ter verbetering van het handels- en investeringsklimaat. Het is dan ook niet voldoende om de spreiding en de voorwaardelijkheid van de begrotingssteun te versterken; de Commissie moet ook echt bereid zijn de doelstellingen armoedebestrijding en het verwezenlijken van de millenniumdoelen na te streven.</p>
      <p sl="fr">Om die reden, en om dergelijke misstanden te voorkomen – en ik stel het telkens voor wanneer ik de gelegenheid krijg, want het is mijn rotsvaste overtuiging – moeten we een wezenlijk deel van de begrotingssteun decentraliseren ten gunste van de ngo’s en de lokale overheden. Hierdoor zouden we kunnen voorkomen dat centrale overheden alle Europese begrotingssteun beheren en naar zich toetrekken. Door de steun te decentraliseren zouden we de bevolkingen nauwer kunnen betrekken bij de Europese financiering, zodat we zeker weten dat onze financiële steun daadwerkelijk ten goede komt aan de bevolking.</p>
    </intervention>
    <intervention id="3-411" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Mijnheer de Voorzitter, mijnheer de commissaris, we bespreken een ontwerpresolutie van het Europees Parlement betreffende begrotingssteun voor ontwikkelingslanden. Dit zijn arme en onderontwikkelde landen, waar vaak gewapende conflicten worden uitgevochten, en soms zelfs oorlogen. Corruptie tiert er welig, en tegen deze achtergrond lijkt een discussie over rechtsstaat, parlementaire democratie, respect voor de fundamentele vrijheden en de mensenrechten of een meerpartijenstelsel een smakeloze grap. Het enige wat alle mensen daar in overvloed hebben is armoede.</p>
      <p sl="pl">Wij willen deze mensen helpen. Het rijke Europa heeft nooit een gat in de hand gehad, elke cent wordt hier verschillende keren omgedraaid voor hij wordt uitgegeven. Die zuinigheid zien we terug in de voorgestelde resolutie. Als we willen dat de genoemde twintig geboden en negenentwintig aanbevelingen volledig worden gerespecteerd, dan kunnen we nooit een cent aan hulp uitgeven.</p>
      <p sl="pl">Wij verwachten van de landen die rekenen op onze hulp dat ze aan veel voorwaarden voldoen. We kennen ze allemaal, maar toch wil ik er een paar noemen. Een eerste voorwaarde voor begrotingshulp is een goed functionerende democratie. Ten tweede kan de begrotingssteun alleen efficiënt besteed worden als de ontvangers en de overheidsstructuren effciënt zijn, als er een goed functionerende democratie is waarin de fundamentele vrijheden, de mensenrechten en politieke oppositie gerespecteerd worden. Bovendien moeten er goede begrotingsprocedures zijn, moet het geld goed worden besteed en moeten uitgaven en diensten worden gecontroleerd. Daarnaast kan de hulp alleen worden gegeven wanneer de nettowinst die dankzij dit mechanisme wordt gemaakt, wordt uitgegeven op basis van duidelijke, objectieve criteria en alleen na een gedetailleerde risicoanalyse.</p>
      <p sl="pl">Laten we bij het opstellen van dergelijke beginselen in gedachten houden wat de president van de Palestijnse Autoriteit enkele maanden geleden in ons Parlement heeft aangegeven, in een schriftelijke reactie op het verontrustende besluit betreffende de toekenning van begrotingssteun aan Malawi en Kenia. Alle lidstaten hebben hun begrotingssteun aan die landen opgeschort. Hierdoor zijn er vragen gerezen of de Commissie wel in staat is dit instrument goed te beheren. Laten we in gedachten houden dat voor een kind dat naar school gaat in Nairobi jaarlijks 6 euro wordt uitgegeven. Dat kind krijgt een potlood per jaar en moet een schoolboek delen met twee andere kinderen. In elke klas zitten wel 100 tot 120 kinderen, en er is niet genoeg water, stroom en eten voor de meeste mensen, en toch is dit een van de meest stabiele landen van Afrika. De Wereldbank steunt het land nog steeds, en onlangs heeft ook de Europese Investeringsbank toezeggingen gedaan.</p>
      <p sl="pl">In die context klinkt de verklaring toch wat vreemd, dat het Europees Parlement verontrust is over de problemen die landen hebben om te voldoen aan de eisen voor efficiënt bestuur. Het Parlement heeft zich met name bezorgd getoond over problemen bij het beoordelen van de resultaten van de armoedebestrijding. Het Parlement roept de Commissie op om inspanningen te steunen ter bevordering van de statistiek, het verzamelen van gegevens, kwaliteitsbeoordeling en analyses. Ik geloof dat de beginselen die hier worden uiteengezet best geschikt zijn voor Duitsland, Frankrijk of Engeland, maar zeker niet voor de landen die we nu bespreken. Ik begrijp dus niet waar deze resolutie eigenlijk over gaat en wat men ermee wil bereiken.</p>
    </intervention>
    <intervention id="3-412" speaker_id="4242" name="Karin Scheele" is_mep="True" mode="spoken">
      <p sl="de">Mijnheer de Voorzitter, in de internationale ontwikkelingssamenwerking bestaat sinds de jaren negentig een duidelijke trend in de richting van meer directe begrotingssteun. Dit instrument is nog populairder geworden door de discussie die al lang plaatsvindt over de manier waarop we de steun doelmatiger kunnen maken en de millenniumontwikkelingsdoelstellingen kunnen bereiken. Dit doel zou voor de Europese Unie even belangrijk moeten zijn als een goed structuurbeleid binnen de Europese Unie.</p>
      <p sl="de">Begrotingssteun wordt algemeen beschouwd als een zinvol instrument voor het bereiken van macro-economische doelstellingen, of voor grote infrastructuurprogramma’s. Wanneer een land geen decentrale structuur heeft is het echter de vraag of afgelegen regio’s en hun bevolking wel echt profiteren van begrotingssteun. Daarom moet projectsteun een belangrijk deel van de samenwerking blijven, zodat we ook op het plaatselijke niveau snel meetbare resultaten kunnen bereiken. Ons ontwikkelingsbeleid moet primair gericht blijven op rechtvaardigheid en armoedebestrijding.</p>
      <p sl="de">De meest zorgwekkende problemen in verband met begrotingssteun zijn corruptie en slecht financieel beheer. We moeten met directe begrotingssteun het maatschappelijk middenveld steunen, we moeten eisen dat over het gebruik van de verstrekte middelen rekenschap wordt afgelegd. In dat verband is het belangrijk dat de parlementen van de ontvangende landen betrokken worden bij de goedkeuring van de ontwerpbegroting, en dat de begrotingswetgeving wordt gepubliceerd. De criteria waaraan een land moet voldoen om directe begrotingssteun te krijgen, staan in artikel 61 van de Partnerschapsovereenkomst van Cotonou. Daaraan moeten we de hand houden, en we moeten regelmatig toetsen of hieraan werkelijk wordt voldaan.</p>
    </intervention>
    <intervention id="3-413" speaker_id="28392" name="Józef Pinior" is_mep="True" mode="spoken">
      <p sl="pl">Mijnheer de Voorzitter, om te beginnen wil ik collega Michael Gahler feliciteren met zijn verslag over de begrotingssteun voor ontwikkelingslanden. De laatste jaren heeft de begrotingssteun zich ontpopt tot de belangrijkste vorm van ontwikkelingshulp van de Europese Unie. Voor de Europese Commissie is het een essentieel instrument van het communautair ontwikkelingsbeleid. Het klopt dat de begrotingssteun een krachtig instrument kan zijn dat, in de juiste omstandigheden, kan bijdragen tot het verwezenlijken van de doelstellingen van de Europese Unie, namelijk duurzame economische en maatschappelijke ontwikkeling, en een soepele en geleidelijke integratie van de ontwikkelingslanden in de wereldeconomie, armoedebestrijding, economische groei, meer werkgelegenheid en ontwikkeling en versterking van de democratie.</p>
      <p sl="pl">In het verslag van het Europees Parlement onderstrepen we dat begrotingssteun als instrument voor ontwikkelingshulp alleen doeltreffend kan zijn wanneer beide partners de volledige verantwoordelijkheid op zich nemen met echte partnerschapszin. Het Europees Parlement dringt erop aan dat de begrotingssteun zoveel mogelijk wordt toegespitst op de ontwikkelingsprioriteiten voor de armoedebestrijding. Het Parlement vindt dat die prioriteiten een kernpunt moeten zijn in de politieke dialoog tussen donateur en ontvanger en dat er parlementaire controle van de donateur en van de ontvanger moet zijn. Democratische regeringen, de rechtsstaat en decentralisatie bieden, volgens ons, de beste garantie op een correcte benutting van de ontwikkelingsfondsen.</p>
    </intervention>
    <intervention id="3-414" speaker_id="21918" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt donderdag om 12.00 uur plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="3-415" speaker_id="4345" name="Tokia Saïfi" is_mep="True" mode="written">
      <p sl="nl">Het verwezenlijken van de millenniumdoelstellingen voor ontwikkeling tussen nu en 2015 vereist dat de internationale gemeenschap zich nadrukkelijk laat gelden bij de bestrijding van armoede. De doeltreffendheid van haar steuninstrumenten is een eerste vereiste voor duurzame hulp die echt tegemoetkomt aan de behoeften van ontwikkelingslanden.</p>
      <p sl="nl">Nu de Europese Unie de doeltreffendheid van de steun als een prioriteit heeft aangemerkt, blijkt hoe relevant begrotingssteun is, en hoe noodzakelijk een betere coördinatie tussen de geldschieters. Zelfs al lijkt dit instrument dus te voldoen aan de eisen die worden gesteld aan de doeltreffendheid van steun, het gebruik ervan moet gekoppeld worden aan bepaalde voorwaarden. Begrotingssteun stelt ontvangende regeringen in staat een grotere rol te spelen bij de coördinatie van ontwikkelingssteun: deze actieve benadering brengt een geest van partnerschap tot stand die nodig is om de problemen van ownership en duurzaamheid van steun het hoofd te bieden.</p>
      <p sl="nl">Het terugdringen van de armoede is een niet onderhandelbare doelstelling. Verwezenlijking van dit doel vereist bovendien dat alle partijen hun steentje bijdragen. De ontwikkelingslanden, maar ook de Europese Unie, moeten ervoor zorgen dat de beloften van de Millenniumtop in 2000 gestand worden gedaan. Op haar beurt moet de Europese Unie de verwachtingen die ze heeft gewekt waar maken.</p>
    </intervention>
  </section>
  <section id="creitem26" title="15. Illegale, niet-aangegeven en niet-gereglementeerde visserij (debat)">
    <intervention id="3-417" speaker_id="21918" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0015/2007) van Marie-Hélène Aubert, namens de Commissie visserij, over de uitvoering van het EU-actieplan ter bestrijding van illegale, niet-aangegeven en niet-gereglementeerde visserij (2006/2225(INI)).</p>
    </intervention>
    <intervention id="3-418" speaker_id="28213" name="Marie-Hélène Aubert" is_mep="True" mode="spoken" role="rapporteur">
      <p sl="fr">Mijnheer de Voorzitter, de illegale visserij is een fenomeen dat momenteel sterk in opkomst is en de activiteiten van de Europese visserij, lokale vissers en de visserij van ontwikkelingslanden ernstige schade toebrengt, met name die landen waarmee de Europese Gemeenschap visserijovereenkomsten heeft gesloten.</p>
      <p sl="fr">Het is ook nog eens een activiteit die helaas buitengewoon lucratief is. Ik noem het voorbeeld van de gewone tonijn, die tegen absoluut kolossale prijzen wordt verkocht. We komen daarmee in vicieuze cirkel terecht, die ertoe leidt dat de visbestanden geleidelijk, maar wel steeds sneller, teruglopen.</p>
      <p sl="fr">De wettelijk toegestane visserij, die de regels eerbiedigt, wordt op haar beurt ernstig benadeeld door deze illegale activiteiten, die feitelijk vrij veelomvattend zijn. We hebben het over illegale, niet-aangegeven en niet-gereglementeerde visserij. Dat heeft betrekking op heel wat activiteiten: het gebruik van niet toegestane vis, de vangst van verboden vissoorten, vissen zonder vergunning en het ook op volle zee overladen van het ene schip naar het andere. Het terrein van de illegale activiteiten is buitengewoon breed.</p>
      <p sl="fr">Wat is dus de aanleiding voor dit initiatiefverslag? In 2002 heeft de FAO een internationaal actieplan tegen illegale visserij aangenomen, gevolgd door een in 2002 door de Raad goedgekeurd actieplan van de Europese Unie, dat door de lidstaten helaas op variabele wijze en op verschillende niveaus ten uitvoer is gelegd.</p>
      <p sl="fr">De Commissie is op dit moment bezig met het beoordelen van de actieplannen van de lidstaten inzake het tegengaan van illegale visserij, met het oog op de bijeenkomst van de visserijcommissie van de FAO, die in de eerste week van maart zal worden gehouden in Rome, en waar het internationaal actieplan tegen illegale visserij nieuw leven ingeblazen kan worden.</p>
      <p sl="fr">De verantwoordelijkheid van de Europese Unie is enorm op dit gebied. Ten eerste omdat de Europese Unie, na China en Peru, de derde grootmacht is als het gaat om visserij. Ze beschikt over een van de grootste vissersvloten ter wereld. Daarnaast maakt ze op grote schaal gebruik van goedkope vlaggen die enorm veel problemen opleveren, niet alleen voor de visserij, maar ook voor het zeevervoer. Tot slot is de EU een van de grootste vismarkten ter wereld.</p>
      <p sl="fr">De verantwoordelijkheden zijn dan ook legio. De Commissie antwoordt ons: het is allemaal complex, er zijn vele partijen bij betrokken, we kunnen niet alles alleen doen, dat kost veel geld, we kunnen de lidstaten niet vragen sommige regels wel na te leven en andere niet, enzovoort. Aan excuses geen gebrek om met de handen over elkaar te blijven zitten, en jammer genoeg zijn er niet genoeg initiatieven geweest om doeltreffend op te treden tegen deze vorm van illegale visserij, die, nogmaals, in de afgelopen jaren schrikbarend is toegenomen.</p>
      <p sl="fr">De verantwoordelijkheden liggen net zo goed bij de havenstaat, bij de lidstaat onder de vlag waarvan het vissersschip vaart en bij de lidstaat waar de visproducten op de markt worden gebracht. Er zijn namelijk heel wat niveaus: de regionale visserijorganisaties, de lidstaten, het Europese niveau; op al deze niveaus moeten we gecoördineerde actie ondernemen, door het Directoraat-generaal Visserij, het Directoraat-generaal Milieuzaken, het Directoraat-generaal Ontwikkeling en het Directoraat-generaal Handel hierbij te betrekken. We hebben dus flink wat werk voor de boeg, maar alleen actie van al deze instanties en van al deze politiek verantwoordelijken kan echt zoden aan de dijk zetten.</p>
      <p sl="fr">Wat zijn de voornaamste maatregelen uit mijn verslag, dat overigens met eenparigheid van stemmen is goedgekeurd binnen de Commissie visserij, hetgeen bewijst dat dit wel degelijk een probleem is waar al onze lidstaten mee te maken hebben? Ik denk aan de traceerbaarheid van visserijproducten, het opstellen van zwarte lijsten, dat wil zeggen lijsten van schepen die niet mogen vissen of die reeds bestraft zijn wegens illegale visserijactiviteiten. Er is momenteel een gebrek aan afstemming en georganiseerd overleg tussen de verschillende bronnen van informatie betreffende schepen waarvoor al dan niet een visverbod geldt.</p>
      <p sl="fr">Een andere belangrijke maatregel is het verbod op het lossen en verkopen van illegale visserijproducten op de Europese markt, en tot slot de noodzakelijke aanpassingen van het Europees en internationaal recht. Er bestaat vandaag de dag in meerdere landen een juridisch vacuüm, waardoor schepen die zich bezighouden met illegale visserij niet op het matje geroepen of gesanctioneerd kunnen worden.</p>
      <p sl="fr">Ter afsluiting moeten we absoluut een beter geïntegreerd Europees beleid ontwikkelen, ten aanzien van controle en toezicht maar ook als het gaat om sancties. Dit verslag schetst een aantal scenario’s en stelt een aantal maatregelen waarover we ons hier buigen, met het oog op de bijeenkomst van de FAO in maart, waar we beslist veel vastberadener en dynamischer voor de dag moeten komen.</p>
    </intervention>
    <intervention id="3-419" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. Staat u mij toe allereerst mevrouw Aubert en alle leden van de Commissie visserij te danken voor hun bijdrage aan dit – werkelijk uitputtend – verslag over illegale, niet-aangegeven en niet-gereglementeerde visserij.</p>
      <p sl="es">Dit initiatief van het Parlement komt op een moment waarop de Commissie verwikkeld is in een openbare raadpleging over de herziening en versterking van het huidige beleid van de Europese Gemeenschap tegen dit soort visserij. Het verheugt mij in het bijzonder te constateren dat het Parlement zich sterk maakt voor een vitale kwestie als het streven naar een duurzaam beheer van de visbestanden binnen en buiten communautaire wateren.</p>
      <p sl="es">Bovenal ben ik ingenomen met de nadruk die het verslag legt op het feit dat de strijd tegen de illegale visserij moet beginnen in onze wateren en dat die ook onze schepen betreft. De communautaire wateren zijn gereglementeerd, maar dat betekent niet dat er geen illegale praktijken voorkomen.</p>
      <p sl="es">Het verslag wijst verder op een ander aspect van groot belang, namelijk de vraag hoe te vermijden dat illegale visserijproducten uit derde landen de Gemeenschap binnenkomen. Als belangrijkste markt en importeur van visserijproducten uit de hele wereld heeft de Gemeenschap een specifieke verantwoordelijkheid om ervoor te zorgen dat producten die bij de Europese consument op tafel komen, niet afkomstig zijn van illegale activiteiten. Dat betekent dat er een nieuwe manier moet komen om adequaat te kunnen controleren of visserijproducten die ingevoerd worden op communautair grondgebied, legaal zijn.</p>
      <p sl="es">Een ander aspect dat vermelding verdient, is de in het verslag aangegeven noodzaak om meer synergie tot stand te brengen voor een betere controle en toezicht op de visserijactiviteiten. Illegale ondernemers bedienen zich gewoonlijk van clandestiene, internationale kanalen om hun activiteiten te maskeren. Het succes van het onderzoek naar dit soort activiteiten hangt af van de samenwerking tussen de diverse diensten die betrokken zijn bij het toezicht op zee, op internationaal en op communautair niveau.</p>
      <p sl="es">Het is ondoenlijk alle punten uit het verslag hier aan te halen, maar als voorbeeld wil ik nog noemen de oproep tot grotere samenhang in de boetes die de lidstaten opleggen voor ernstige overtredingen van de visserijwetgeving, of de noodzaak om de belangrijkste problemen op te lossen die worden veroorzaakt door de visserij onder overheidsvlag. Dit zijn punten die aangeven dat Parlement en Commissie op één lijn zitten wat betreft prioriteiten voor toekomstige maatregelen.</p>
      <p sl="es">De Commissie heeft deze jaren niet stil gezeten. De Europese Gemeenschap heeft aanmerkelijke vooruitgang geboekt sinds de goedkeuring in 2002 van het actieplan ter bestrijding van illegale, niet-aangegeven en niet-reglementeerde visserij. Die vooruitgang is overwegend terug te vinden in de werkzaamheden van de Commissie, op internationaal niveau, die hebben gediend om aan te zetten tot maatregelen tegen de illegale visserij in alle organisaties die zijn belast met visserij- en zeerechtkwesties. De grootste voortgang in de strijd tegen illegale, niet-aangegeven en niet-gereglementeerde visserij is echter geboekt op het niveau van de regionale visserijorganisaties. Dankzij de inspanningen van de Gemeenschap hebben de meeste daarvan inmiddels een uitgebreide reeks maatregelen tegen illegale visserij aangenomen.</p>
      <p sl="es">Verder heeft de Gemeenschap verbetering gebracht in haar beleid inzake steun voor aan zee grenzende ontwikkelingslanden, want die worden het sterkst getroffen door het type visserij waarover we het vandaag hebben. De versterking van de capaciteit van deze landen om adequaat toezicht uit te oefenen op de visserij in hun wateren is gefinancierd uit de begroting van de Europese Unie, dankzij een associatieovereenkomst voor visserijkwesties, zowel op nationaal als op regionaal niveau, naar het onlangs overeengekomen model van het regionale plan voor toezicht op de visserij in de Zuidwestelijke Indische Oceaan.</p>
      <p sl="es">Op communautair niveau heeft de hervorming van het gemeenschappelijk visserijbeleid, in 2002, ook gezorgd voor een impuls aan het beleid tegen illegale visserij, in de vorm van bepalingen voor de handhaving van communautaire normen en de instelling van het Bureau voor visserijcontrole. Welnu, hoewel er duidelijk vooruitgang is geboekt in de strijd tegen de illegale visvangst, is dit soort visserij verre van uitgeroeid en vormt zij wereldwijd nog altijd een van de ernstigste bedreigingen voor een duurzaam beheer van de visbestanden en mariene biodiversiteit.</p>
      <p sl="es">De Commissie is daarom van oordeel, bijna vijf jaar na het aannemen van het actieplan in 2002, dat het moment daar is om een nieuwe strategie tegen dit soort visserij op te stellen. In dit verband heeft de Commissie besloten om dit jaar de illegale, niet-aangegeven en niet-gereglementeerde visserij tot een van de belangrijkste prioriteiten te maken in het kader van het gemeenschappelijk visserijbeleid en van het maritieme beleid. De Commissie zal hiervoor voorstellen uitwerken, die zij in de tweede helft van dit jaar zal voorleggen aan de lidstaten en het Europees Parlement.</p>
      <p sl="es">Het voorliggende verslag vormt een zeer welkome bijdrage tot het fundament waarop de Commissie haar voorstellen zal baseren.</p>
      <p sl="es">Geachte afgevaardigden, na jaren van debat en overleg over de illegale, niet-aangegeven en niet-gereglementeerde visserij is het moment gekomen om op Europees niveau maatregelen te treffen. Met het verslag van mevrouw Aubert en van de Commissie visserij zetten we een buitengewoon belangrijke en bemoedigende stap in de goede richting.</p>
    </intervention>
    <intervention id="3-420" speaker_id="1993" name="Carmen Fraga Estévez" is_mep="True" mode="spoken">
      <p sl="es">namens de PPE-DE-Fractie. Mijnheer de Voorzitter, ik ben mevrouw Aubert erkentelijk voor haar verslag, dat ons eens te meer wijst op de gevolgen van zeepiraterij en op de matige balans van hetgeen is gedaan ter bestrijding daarvan.</p>
      <p sl="es">Ik ben haar tevens erkentelijk voor haar ondersteuning van de amendementen die het verslag mijns inziens verduidelijken door de grens aan te geven tussen de illegale, niet-aangegeven en niet-gereglementeerde visserij enerzijds en overtredingen van het gemeenschappelijk visserijbeleid in communautaire wateren anderzijds. Dat is een belangrijk onderscheid, want hoewel aan beide een eind moet worden gemaakt, zijn de in te zetten wapenen volstrekt verschillend.</p>
      <p sl="es">Een van de belangrijkste daarvan is het optreden van regionale visserijorganisaties. Die vormt momenteel wellicht het enig mogelijke verweer tegen de illegale praktijken op open zee in een strijd die per definitie internationaal en multilateraal is en waarvan de rol met de ingediende amendementen is geherwaardeerd. Gelet op de huidige bezorgdheid over de duurzaamheid van het zeemilieu en gezien het feit dat onze eigen vissers de toegang tot de visbestanden in toenemende mate wordt ontzegd, is het buitengemeen zorgwekkend dat wij getuige moeten zijn van teruggang in sommige lidstaten, waaronder een voor mij goede bekende. Zoals het ook tot droefheid stemt om uit de mond van de directeur buitenlands beleid van het Directoraat-generaal visserij jongstleden dinsdag te moeten horen dat de Europese Unie er niet in is geslaagd de illegale visserij een halt toe te roepen. En dat alles in deze fase.</p>
      <p sl="es">Vorige week zijn in Galicië de visserijautoriteiten van achttien lidstaten begonnen met besprekingen over het pakket maatregelen tegen de illegale visvangst, dat naar blijkt, zoals de commissaris heeft gezegd, niet voor de tweede helft van dit jaar aan ons wordt gepresenteerd. De bal ligt op dit punt meer dan ooit bij de Raad, want zolang het de lidstaten ontbreekt aan echte politieke wil, aan het vaste voornemen om de maatregelen om te zetten in nationale wetgeving, die als eis te stellen en om te zetten in prioriteit, blijven we jaar na jaar op dezelfde voet doorgaan. Ik hoop dat het anders zal lopen en dat we spoedig over een doeltreffend beleid beschikken.</p>
      <p sl="es">Ik dank u, mijnheer de Voorzitter, en staat u mij toe mij nogmaals te beklagen over het feit dat de debatten over visserij ‘s avonds plaatsvinden, en dat zelfs een nieuw verslag dat net in de agenda is opgenomen, voorrang krijgt. Staat u mij toe namens mijn fractie en namens mijzelf ernstig bezwaar te maken tegen deze behandeling van de visserij in dit Parlement.</p>
    </intervention>
    <intervention id="3-421" speaker_id="21918" name="De Voorzitter" is_mep="True" mode="spoken">
      <p sl="nl">Van uw protest zal een aantekening worden gemaakt.</p>
    </intervention>
    <intervention id="3-422" speaker_id="4349" name="Rosa Miguélez Ramos" is_mep="True" mode="spoken">
      <p sl="es">namens de PSE-Fractie. Mijnheer de Voorzitter, geachte afgevaardigden, ook ik wil mevrouw Aubert gelukwensen met dit verslag en met haar verwerking van de talrijke door de Sociaaldemocratische Fractie ingediende amendementen.</p>
      <p sl="es">Zeker is dat volgens berekeningen van de FAO 30 procent van de aangevoerde vis afkomstig is van dit soort visserij – illegale visserij –, dat de Europese Unie het internationale actieplan van de Voedsel- en Landbouworganisatie van de Verenigde Naties (FAO) heeft ondertekend en dat de Europese Commissie in 2003 een plan heeft gepresenteerd om op basis daarvan Europese maatregelen te nemen.</p>
      <p sl="es">Onze Commissie visserij heeft dit initiatiefverslag opgesteld met het oog op de internationale bijeenkomst over illegale visserij die begin maart in Rome wordt gehouden, en opdat de Europese Commissie haar nieuwe actieplan mede baseert op het advies van dit Parlement.</p>
      <p sl="es">Er zijn talrijke amendementen van mijn fractie overgenomen in het verslag en ik denk dat het begrip illegale visvangst nu duidelijker is omschreven. Daarnaast zijn nu kwesties opgenomen als de versterking van de controle en de noodzaak van grotere internationale samenwerking.</p>
      <p sl="es">En hoewel het niet zozeer gaat om het invoeren van strengere maatregelen als wel om het beter toepassen van de bestaande maatregelen, dient met nadruk te worden gewezen op de noodzaak van een doelmatig stelsel voor toezicht en controle in een gemeenschappelijk rechtskader voor de hele Europese Unie en, zo mogelijk, onder leiding van het Communautair Bureau voor visserijcontrole in Vigo.</p>
      <p sl="es">Onze amendementen beogen dat schepen die betrokken zijn bij illegale visvangst, de toegang tot Europese havens wordt ontzegd; dat de lidstaten ze niet registreren; en dat de lidstaten ingezetenen die gebruik willen maken van goedkope vlaggen, ontmoedigen: importeurs, vervoerders en ondernemers in andere betrokken sectoren worden opgeroepen om vis die met deze schepen is gevangen niet te accepteren en niet over te slaan.</p>
      <p sl="es">Bovendien willen wij dat de lidstaten de handen ineenslaan om de controle op de aanvoer te versterken. We weten dat het moeilijk is legale van illegale vangsten te onderscheiden, vooral wanneer de aanvoer geen verse maar bevroren of behandelde vis betreft, en ook wanneer sprake is van netwerken met derde landen en de vis vanuit een derde land op de Europese markt komt.</p>
      <p sl="es">Daarom moet moeite worden gedaan om de herkomst te achterhalen. Wereldwijd zijn miljoenen mensen afhankelijk van de visbestanden en wij moeten ervoor zorgen dat die er ook voor de generaties na ons nog zijn.</p>
    </intervention>
    <intervention id="3-423" speaker_id="4547" name="Elspeth Attwooll" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, allereerst wil ik Marie-Hélène Aubert complimenteren met de kwaliteit van haar verslag. Haar toelichting bevat een uitstekende analyse van het probleem en van de mate van vooruitgang die is geboekt in het kader van het EU-actieplan uit 2002. In het verslag worden tien bijzonder duidelijke aanbevelingen gedaan voor een nieuw actieplan, dat in 2007 moet ingaan. Vijf van deze aanbevelingen betreffen interne maatregelen en vijf betreffen samenwerking met andere landen, zowel rechtstreeks als met behulp van regionale visserijorganisaties.</p>
      <p sl="en">De kwestie van de bestrijding van de IUU-visserij draait om verbeteringen wat betreft traceerbaarheid, zowel van schepen als van de vis die zij vangen of transporteren. Het gaat er hierbij onder meer om vast te houden aan het gebruik van de identificatienormen van de Voedsel- en Landbouworganisatie van de Verenigde Naties (FAO) voor EU-schepen en schepen die havens in de EU aandoen, evenals aan de ontwikkeling van goede regelingen voor vangstdocumentatie. Het betekent echter ook betere uitwisseling van informatie tussen de betrokken partijen, zodat er zwarte lijsten kunnen worden verspreid van schepen voor de vangst en het transport van vis en waardoor de mogelijkheid om weer op een witte lijst terecht te komen door onder een andere vlag te gaan varen, kan worden vermeden. De opstelling van zwarte lijsten is echter alleen doeltreffend als er ernstige gevolgen zijn voor de betreffende schepen. Daarom verzoeken we de Commissie de aanbeveling in paragraaf 18 van de resolutie serieus te nemen, namelijk dat moet worden overwogen de invoercontroles in verband met de gezondheid en hygiëne uit te breiden naar de producten van de IUU-visserij. Daarom stemt het ons ook zeer tevreden dat het overlegorgaan voor de Commissiediensten zijn activiteiten weer heeft hervat.</p>
      <p sl="en">Natuurlijk kunnen er nog vele andere stappen worden ondernomen en daarom verzoeken we de bestrijding van illegale visserij als een van de prioriteiten op te nemen in het jaarlijkse werkprogramma van het Communautair Bureau voor visserijcontrole. Tegen deze achtergrond moeten we ons ervan verzekeren dat we onze eigen zaken helemaal op orde hebben en daarom herhalen we het eerdere verzoek van het Parlement dat de lidstaten voor ernstige overtredingen gemeenschappelijke minimumsancties moeten hanteren. Gelijke behandeling levert immers een belangrijke bijdrage aan de bevordering van de naleving.</p>
      <p sl="en">Ook moet benadrukt worden hoe belangrijk het is om ontwikkelingslanden bij te staan bij de controle op visserijactiviteiten in hun eigen wateren. In dit opzicht is er sprake van een extra verantwoordelijkheid als we partnerschapsovereenkomsten inzake visserij met hen hebben gesloten. De opname van de IUU-visserij in het werkprogramma van de Commissie voor dit jaar is bijzonder positief, maar we hebben op dit terrein behoefte aan een duidelijk tijdschema. Het is goed om te horen dat de Commissie in het tweede halfjaar iets aan het Parlement zal voorleggen, maar we hopen dat dit eerder vroeger dan later zal plaatsvinden, en dat het alomvattend zal zijn.</p>
    </intervention>
    <intervention id="3-425" speaker_id="28409" name="Raül Romeva i Rueda" is_mep="True" mode="spoken">
      <p sl="es">namens de Verts/ALE-Fractie. Mevrouw de Voorzitter, ook ik wil beginnen met mijn fractiegenoot, mevrouw Aubert, dank te zeggen. Ik verwelkom en steun haar verslag.</p>
      <p sl="es">De illegale, niet-aangegeven en niet-gereglementeerde visserij vormt niet alleen een gevaar voor de biodiversiteit, voor het milieu, met kosten die bovendien in veel gevallen niet rechtstreeks verhaalbaar zijn, maar tevens – zoals is gezegd – een aanzienlijke kostenpost voor veel gemeenschappen die van de visserij leven en die verwachten dat toekomstige generaties dat ook nog kunnen.</p>
      <p sl="es">In die zin denk ik dat de Europese Unie een dubbele verantwoordelijkheid heeft. Het belangrijkste is wel dat zij een voorbeeld moet zijn voor de rest van de wereld en met maatregelen en, bovenal, overtuiging moet laten zien dat deze strijd tegen de illegale visserij een van haar prioriteiten is. Daarnaast moet zij in deze strijd wereldwijd vooroplopen. Dat betekent gebruikmaken van de mechanismen die de Europese Unie ter beschikking staan – via de visserijovereenkomsten dan wel via samenwerking met derde landen – en te allen tijde bepalingen opnemen die het mogelijk maken deze kwestie met voorrang te behandelen.</p>
      <p sl="es">Zoals al eerder is opgemerkt, is een van de grootste problemen bij het opsporen en bestrijden van illegale visserij juist de traceerbaarheid, in de zin dat het veelal onmogelijk is na te gaan of een vangst al dan niet legaal is. Daarom denk ik dat het van fundamenteel belang is om mechanismen in te stellen waarmee de vangsten beter kunnen worden getraceerd.</p>
      <p sl="es">Ik wil u in herinnering brengen dat dit Huis in december een resolutie over milieukeurregelingen heeft goedgekeurd. Een groot aantal voorstellen uit die resolutie zou aanzienlijk kunnen bijdragen tot de vervolging van illegale visserij via traceerbaarheidsmechanismen, die hard nodig zijn.</p>
      <p sl="es">Daarom steun ik het in het verslag opgenomen idee om de Commissie te verzoeken haar voorstel voor een milieukeurregeling vóór juni 2007 in te dienen.</p>
    </intervention>
    <intervention id="3-426" speaker_id="31123" name="Pedro Guerreiro" is_mep="True" mode="spoken">
      <p sl="pt">namens de GUE/NGL-Fractie . – Ook ik dank mevrouw Aubert voor haar verslag. Grootschalige illegale, niet-aangegeven en niet-gereglementeerde visserij is in hoge mate verantwoordelijk voor de moeilijkheden waarmee de visserijsector kampt. Grootschalige illegale visserij beschadigt de mariene ecosystemen, verhoogt de visserijkosten en vermindert het inkomen van degenen die legaal vissen en voldoen aan de regelgeving voor de instandhouding van de visbestanden.</p>
      <p sl="pt">Zoals in het verslag terecht wordt onderstreept, ondermijnen grootschalige illegale visserijpraktijken in tal van landen de inkomens van gemeenschappen die van de visserij afhankelijk zijn en worden degenen die over de minste middelen beschikken om hun exclusieve zones te controleren het ergst getroffen. Grootschalige illegale visserij draagt tevens bij aan de verslechtering van de arbeidsomstandigheden en de hygiëne aan boord en tast de arbeidsrechten van de bemanning aan. Daarom zijn wij van oordeel dat illegale visserij waarbij grootschalige vloten, vissend in opdracht van grote economische en financiële visserijgerelateerde groepen en zelfs van georganiseerde misdaadnetwerken, aanzienlijke hoeveelheden onrechtmatige winst opstrijken, niet op één lijn mag worden gesteld met inbreuken op het gemeenschappelijke visserijbeleid door bepaalde segmenten van de kleinschalige en traditionele vloot, die vaak geen andere uitweg meer zien om het hoofd te bieden aan de economische crisis waarvan zij het slachtoffer zijn.</p>
      <p sl="pt">Het is zorgwekkend dat grootschalige illegale visserij, ondanks de snelle opname in het communautaire acquis en de onverwijlde tenuitvoerlegging van het actieplan 2002 van de Voedsel- en Landbouworganisatie, nog blijft toenemen vanwege leemten en onduidelijkheden in de bestaande regelgeving. De bestrijding van grootschalige illegale visserij is belemmerd door factoren als het gebruik van goedkope vlaggen, het gebrek aan controle op volle zee, overlading op volle zee, gebrek aan adequaat haventoezicht en gebrekkige samenwerking tussen toezichthoudende autoriteiten.</p>
      <p sl="pt">Aangezien de invloed van illegale visserij het grootst is in vlootonderdelen die opereren in volle zee en op het continentaal plat, met name in de minst ontwikkelde landen, is samenwerking tussen de lidstaten en internationale visserijorganisaties van vitaal belang om dit soort visserij te bestrijden. Daarom is het belangrijk dat voldoende middelen beschikbaar worden gesteld, ook op financieel gebied, om de nodige acties ten uitvoer te leggen en met name doeltreffend toezicht uit te oefenen op de visserijactiviteiten. Het versterken van de afschrikkende maatregelen moet gepaard gaan met verbeteringen in de traceerbaarheid van visserijproducten, zoals hier overigens reeds door verschillende sprekers is onderstreept. Ook de invoering van een milieukeurregeling verdient in dit verband de nodige aandacht. Zoals in het verslag terecht wordt benadrukt, is het al even belangrijk om de controle van aanvoer en overlading van vis uit derde landen door havenlanden te intensiveren. Wij zijn van oordeel dat de bestaande maatregelen reeds inspelen op de voornaamste problemen, maar dat een striktere en meer rechtvaardige tenuitvoerlegging en een grotere internationale coördinatie vereist zijn. Daarom is het niet voldoende om eenvoudigweg meer maatregelen en meer restrictieve maatregelen voor de visserijsector te ontwikkelen, zeker niet als de impact of het unilaterale karakter ervan pervers genoeg tot gevolg hebben dat de illegaal opererende vaartuigen er nog meer voordeel van hebben.</p>
      <p sl="pt">Schepen uit derde landen die opereren in exclusieve economische zones van EU-lidstaten, moeten zich houden aan de regelgeving van het gemeenschappelijk visserijbeleid en de bestaande nationale voorschriften. Uiteraard is het altijd mogelijk om de vigerende wetgeving te verbeteren en eventuele leemten op te vullen. Onzes inziens levert het verslag, dat wij op één of twee punten na onderschrijven, op dit vlak een waardevolle bijdrage. Het lijkt ons evenwel voorbarig om de bestrijding van illegale visserij nu reeds op te nemen in het kader van het toekomstige maritieme beleid van de Unie, temeer daar het debat hierover nog maar net geopend is als onderdeel van het groenboek van de Commissie. Wij kunnen ons vinden in het voorstel om de samenwerking en de coördinatie op internationaal en Europees niveau aan te scherpen op voorwaarde dat dit niet tot centralisatie leidt en dat de exclusieve controlebevoegdheden van de lidstaten gewaarborgd blijven, aangezien de lidstaten hun exclusieve economische zones het beste kennen.</p>
    </intervention>
    <intervention id="3-427" speaker_id="34174" name="Iles Braghetto" is_mep="True" mode="spoken">
      <p sl="it">Mevrouw de Voorzitter, mijnheer de commissaris, dames en heren, we moeten alle ondernemers die op een correcte manier en middels een goed beheer binnen de visserij werkzaam zijn en het mariene milieu waarborgen, beschermen. Het is van essentieel belang om illegale visserij aan de hand van toezicht- en controlemaatregelen te bestrijden, gepaard gaande met sancties op zware schendingen van de communautaire wetgeving. Om illegale visserij te bestrijden, kunnen we echter niet alleen terugvallen op repressieve acties, maar moeten we ook krachtige preventieve actie ondernemen aan de hand van structurele maatregelen.</p>
      <p sl="it">Het verslag waar we over gaan stemmen, waar ik mevrouw Aubert voor bedank, laat ons op doeltreffende wijze een aantal strategische acties zien, van de bevordering van commerciële regulerende maatregelen waarmee de herkomst van aangevoerde vangsten kan worden vastgesteld, tot het voorstel over milieukeurregelingen, dat de illegaal gevangen vis buiten de Europese markt houdt, en tot het onderzoek naar tarieven en oorsprongregels. Deze maatregelen zijn fundamenteel voor het terugdringen, en bij voorkeur uitbannen, van illegale visserij door communautaire vissersschepen in communautaire wateren en om de aanvoer en marketing van producten van illegaal gevangen vis van buiten de EU te voorkomen.</p>
      <p sl="it">Even belangrijk is het verzoek om een onderzoek naar de flexibiliteit van de communautaire wetgeving inzake arbeid, gezondheid en veiligheid, naar de eerbiediging van de sociale rechten van werknemers en naar hun leef- en arbeidsomstandigheden aan boord. De verbetering van de traceerbaarheid van vis over het gehele traject van vangst naar eindverbruik, van het visnet tot het bord, uitputting van visbestanden en aanzienlijke achteruitgang van het milieu voorkomen en de kwaliteit van leven en werk verbeteren voor de gemeenschappen die voor hun levensonderhoud van de visserij afhankelijk zijn, zijn vormen van preventie en ontmoediging die ervoor zullen zorgen dat illegale visserij op een structurele wijze aan banden kan worden gelegd en dat de communautaire visserijsector de beste ter wereld zal worden.</p>
    </intervention>
    <intervention id="3-428" speaker_id="4447" name="Paulo Casaca" is_mep="True" mode="spoken">
      <p sl="pt">Mevrouw de Voorzitter, mijnheer de commissaris, mijnheer Morillon, uiteraard moeten wij allen de rapporteur feliciteren met haar uitstekende verslag. Verder moeten wij allereerst zeggen dat de huidige situatie absoluut onaanvaardbaar is.</p>
      <p sl="pt">Het is onaanvaardbaar dat de illegale, niet-aangegeven en niet-gereglementeerde vangst van gewone tonijn, de vissoort die in dit verband het meest bestudeerd is, 50 procent groter is dan de legale vangst. Dit heeft geleid tot een drastische vermindering van de bestanden, de ineenstorting van de prijzen en de ondergang van de vissers. De Commissie mag deze situatie niet langer dulden.</p>
      <p sl="pt">Met betrekking tot de maatregelen die hier worden voorgesteld om dit probleem aan te pakken wil ik onderstrepen dat traceerbaarheid een noodzakelijke voorwaarde is om de beoogde doelstelling te verwezenlijken. Wij moeten er dan ook voor zorgen dat deze maatregel op zeer korte termijn wordt aangenomen. Ik ben ervan overtuigd dat de situatie spoedig zal veranderen als er afdoende garanties voor traceerbaarheid worden geboden.</p>
    </intervention>
    <intervention id="3-429" speaker_id="1318" name="James Nicholson" is_mep="True" mode="spoken">
      <p sl="en">Mevrouw de Voorzitter, allereerst wil ik de rapporteur feliciteren met dit verslag, waarin de inspanningen van dit Parlement om het probleem van illegale, niet-aangegeven en niet-gereglementeerde visserij aan te pakken, worden voortgezet.</p>
      <p sl="en">Het EU-Actieplan ter bestrijding van illegale, niet-aangegeven en niet-gereglementeerde visserij uit 2002 bevat vier acties die op communautair niveau ten uitvoer moeten worden gelegd. Een daarvan is het vaststellen van de verantwoordelijkheid van de lidstaten voor het voorkómen van IUU-visserij door hun staatsburgers. De hiermee samenhangende Verordening van de Raad van 2002 verplicht de lidstaten maatregelen te treffen tegen staatsburgers die in strijd met het gemeenschappelijk visserijbeleid handelen.</p>
      <p sl="en">We lijken uiterst doelmatig te zijn in het opsporen en het treffen van maatregelen tegen onze eigen vissers vanwege overtredingen van het Europees recht, maar tegelijkertijd lijken we veel minder doelmatig bij de aanpak van het veel grotere probleem van illegale, niet-aangegeven en niet-gereglementeerde visserij. Het probleem van de overbevissing en illegale visserij is een internationaal probleem. Het reikt verder dan de wateren van de Europese Unie, en toch beklagen de vissers die ik vertegenwoordig zich er met enig recht over dat de Commissie soms niet verder kan kijken dan onze eigen wateren.</p>
      <p sl="en">Het is duidelijk dat er nog veel moet worden gedaan om dit probleem aan te pakken en ik verheug mij over praktische voorstellen, zoals de suggestie dat schepen die vis de Europese Unie binnenbrengen aan dezelfde eisen moeten voldoen wat betreft de vangstdocumentatie als schepen die binnen de Europese Unie opereren. Evenzo juich ik de suggestie toe dat de Commissie moet samenwerken met ontwikkelingslanden om hen te helpen in de strijd tegen IUU-visserij. Ik begrijp dat een van de manieren om dit te bereiken is door middel van de verschillende bilaterale visserijovereenkomsten met ontwikkelingslanden.</p>
      <p sl="en">Ik wil er echter zeker van kunnen zijn dat het hierbij gaat om een gezamenlijke aanpak van het probleem en dat dit niet slechts op ad-hocbasis gebeurt. Ik wijs erop dat bepaalde landen zich niet erg bereidwillig hebben opgesteld. Als we bilaterale visserijovereenkomsten sluiten met een land, kunnen we hen toch zeker dwingen tot een hoger samenwerkingsniveau. Anders zouden cynici immers de suggestie kunnen wekken dat we meer belang hechten aan het in handen krijgen van de vis dan aan het stoppen van de illegale visserij.</p>
    </intervention>
    <intervention id="3-430" speaker_id="28122" name="David Casa" is_mep="True" mode="spoken">
      <p sl="en">Mevrouw de Voorzitter, in veel van onze debatten over visserij stond duurzaamheid centraal, alsmede het belang om het juiste evenwicht te vinden tussen de bescherming van het mariene milieu, de bescherming van visbestanden en de levensvatbaarheid van de visserij.</p>
      <p sl="en">Er zijn verordeningen opgesteld en vissers zijn verplicht zich aan deze verordeningen te houden om ervoor te zorgen dat er een optimale norm wordt bereikt, een norm die voor iedereen gunstig is. Deze verordeningen zijn gebaseerd op specifieke statistieken over onze zeeën en de normen zijn gebaseerd op deze informatie. Ik ben echter van mening dat als we de illegale, niet-aangegeven en niet-gereglementeerde visserij niet met harde hand aanpakken, we de eerlijke vissers een slechte dienst bewijzen en hun activiteiten inperken ten gunste van anderen die illegaal opereren.</p>
      <p sl="en">De grens tussen legale en illegale visserij is soms flinterdun en we hebben in dat opzicht behoefte aan een keiharde definitie om misverstanden te voorkomen. We hebben een doeltreffend controlesysteem nodig en een beheersprogramma dat meer samenhang vertoont en specifieker is, zodat de bestaande verordeningen accurater kunnen worden toegepast. We moeten ook met onze buurlanden proberen te onderhandelen om tot hetzelfde beleid te komen zodat we de beschikking krijgen over een stelsel van één zee, één beleid, wat ongetwijfeld voor iedereen voordelen oplevert. Om zo ver te komen, moeten we bereid zijn onze technologie met die landen te delen en moeten we nieuwe visserijovereenkomsten aanmoedigen.</p>
      <p sl="en">Bovendien moet de samenwerking tussen ons, de lidstaten, worden versterkt. Het zou verplicht moeten worden de wettige herkomst aan te tonen van visvangsten voordat vis in de EU aan land kan worden gebracht. Het moet hierbij onder meer gaan om documenten waaruit blijkt dat de vis is gevangen volgens de regels van een regionale visserijorganisatie. Dit zal een zeer belangrijke duw in de rug zijn die ervoor zorgt dat onze vissers de juiste visrechten krijgen toegewezen, en dat onze zeeën bovendien worden beschermd tegen overbevissing. Toen de bestanden overvloedig waren, zagen we niet-gereglementeerde activiteiten vaak door de vingers. Nu lijkt het me tijd om op te treden voor het te laat is. Verordeningen en wetten zullen immers niets meer uithalen of betekenen als er in onze zeeën door overbevissing geen leven meer over is.</p>
    </intervention>
    <intervention id="3-431" speaker_id="28126" name="Christofer Fjellner" is_mep="True" mode="spoken">
      <p sl="sv">Mevrouw de Voorzitter, binnen de Commissie milieubeheer, volksgezondheid en voedselveiligheid ben ik verantwoordelijk voor het thema kabeljauwvangst in de Oostzee. Ik heb tijdens mijn werkzaamheden kunnen vaststellen dat, ondanks de kleinere visquota, delen van de kabeljauwstand dicht bij de biologisch kritische grens liggen. Er zijn veel bedreigingen voor de kabeljauw, maar de grootste bedreiging vormt, ondanks alles, de aanhoudende illegale visserij.</p>
      <p sl="sv">Als grondslag voor mijn verslag heb ik geprobeerd aan de evaluatie van de Commissie betreffende de omvang van de illegale visserij in de Oostzee te komen. Die informatie was echter geheim. Het heeft mij maanden gekost om aan die informatie te komen. Gisteren kreeg ik het rapport in handen en begreep ik opeens dat geheimzinnige gedoe. De illegale visserij in de Oostzee is erger dan wij allen vermoedden. Ik kan niet anders dan betreuren dat Zweden tot één van de grotere boosdoeners behoort. De Commissie stelt echter vast dat Polen de grootste boosdoener is. Toen de inspecteurs de visserij in Polen controleerden, bleek dat de vangst 48 procent groter was dan gerapporteerd. Dat betekent dat een derde deel van de Poolse visvangst illegaal is. De op één na grootste boosdoener is Zweden. De vangsten daar bleken bij controle met wel 21 procent te zijn toegenomen. Dat is heel vreemd, aangezien de Zweedse vissers hun quota niet eens volledig benutten.</p>
      <p sl="sv">De conclusie die ik trek uit het rapport dat ik gelezen heb, is dat we een nieuwe strategie moeten bedenken. Wij moeten onze hoop niet vestigen op eindeloze onderhandelingen over de reductie van visquota. De milieubeweging moet haar eisen over het stoppen van de visvangst intrekken. Degenen die de visserij in bijvoorbeeld de Oostzee willen beschermen, moeten zich verenigen in de strijd tegen de illegale visserij. Daarvoor zou ik vier dingen willen eisen van de Commissie. Ten eerste dat u, in plaats van de boosdoeners geheim te houden en te beschermen, ze ontmaskert door de namen van de landen die de illegale visserij niet stoppen, bekend te maken. Ten tweede dat u erop toeziet dat er zo snel mogelijk elektronische logboeken worden ingevoerd op alle vissersschepen die op de Oostzee varen, ongeacht de grootte. Ten derde dat u Polen voor de rechter sleept wegens inbreuk op de visserijverordeningen en ten vierde dat u meteen de mogelijkheid gaat onderzoeken van het invoeren van individuele, overdraagbare visquota die ervoor zorgen dat de individuele beroepsvissers zelf belang hebben bij het beschermen van de visbestanden. Ik vraag daarom hier vandaag of de Commissie hiertoe bereid is.</p>
    </intervention>
    <intervention id="3-432" speaker_id="28570" name="Ioannis Gklavakis" is_mep="True" mode="spoken">
      <p sl="el">Mevrouw de Voorzitter, ik wens de rapporteur, mevrouw Aubert, geluk met haar verslag over de illegale, niet-aangegeven en niet-gereglementeerde visserij. Het onderhavige vraagstuk is van bijzonder belang, als wij kijken naar de gevolgen die de illegale visserij heeft voor het mariene milieu en de legale visserij.</p>
      <p sl="el">De illegale visserij is een van de belangrijkste redenen waarom zoveel visbestanden instorten. Zij ondermijnt in feite al onze inspanningen voor een correcte exploitatie van de visserijbronnen en voor de bescherming van het mariene milieu.</p>
      <p sl="el">Afgezien van milieugevolgen heeft de illegale visserij echter ook heel nadelige economische gevolgen, aangezien zij de concurrentie tussen de vissers verstoort en het de vissers die de wet nalaven, moeilijk maakt om het hoofd boven water te houden.</p>
      <p sl="el">Ik wil dit vraagstuk echter ook onderzoeken met het oog op de menselijke factor. Vaak heeft de illegale visserij ook gevolgen voor de veiligheid van de bemanningen, aangezien ternauwernood wordt voldaan aan de vereisten inzake arbeidsomstandigheden en veiligheid van het menselijk leven op zee. Illegale visserij betekent ook illegaal en ongecontroleerd werk.</p>
      <p sl="el">Zoals u weet is dit geen nieuw verschijnsel. De vraag naar vis neemt steeds meer toe, maar de beschikbare visserijbronnen nemen af. Daardoor wordt dit verschijnsel alleen maar erger, met name door toedoen van vissersvaartuigen die onder goedkope vlag varen.</p>
      <p sl="el">In het verslag van mevrouw Aubert worden de belangrijkste aspecten van het probleem behandeld, zoals</p>
      <p sl="el">ten eerste, de verantwoordelijkheden van de vlaggenstaat;</p>
      <p sl="el">ten tweede, de verantwoordelijkheden van de havenstaat waar de vis wordt aangeland, en</p>
      <p sl="el">ten derde de verantwoordelijkheden van de marktstaat, van de vervoers- en handelsbedrijven die ervoor zorgen dat de vis uiteindelijk bij de consument terechtkomt.</p>
      <p sl="el">Ik ben van mening dat meer maatregelen moeten worden genomen om de illegale visserij te controleren en te bestrijden, zowel in Europees verband als in de regionale visserijorganisaties. Wij moeten optreden. Wij moeten het milieu, de legale vissers en de consumenten beschermen en de wet doen naleven. Wij moeten blijk geven van vastberadenheid en striktheid.</p>
    </intervention>
    <intervention id="3-433" speaker_id="4544" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem27" title="16. Vrij verkeer van de Roma binnen de grenzen van de Europese Unie (debat)">
    <intervention id="3-435" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over het vrij verkeer van de Roma binnen de grenzen van de Europese Unie.</p>
    </intervention>
    <intervention id="3-436" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. Twee weken geleden is het Europees Jaar van gelijke kansen voor iedereen officieel ingegaan. Gelijke kansen en het recht op een leven zonder discriminatie zijn waarden van het grootste belang die het fundament onder de Europese Unie vormen.</p>
      <p sl="es">De Commissie is ervan doordrongen dat de Romabevolking behoort tot de groepen die meer dan andere bloot staan aan discriminatie of uitsluiting van de arbeidsmarkt, de samenleving, inspraak in de beleidsvorming of het culturele leven.</p>
      <p sl="es">Daarom heeft de Commissie zich vast voorgenomen met alle beschikbare instrumenten in het geweer te komen tegen de discriminatie en uitsluiting van de Romaminderheid.</p>
      <p sl="es">Daarvan wil ik er twee met name noemen: in de eerste plaats, de tenuitvoerlegging van de richtlijn van 2000, die bescherming biedt tegen discriminatie op grond van ras of etnische afkomst. De Commissie wil erop toezien dat deze richtlijn in alle lidstaten wordt opgenomen in de wetgeving en correct wordt toegepast. In de tweede plaats, het gebruik van financiële instrumenten, te weten de structuurfondsen en zeer in het bijzonder het Europees Sociaal Fonds.</p>
      <p sl="es">De Commissie heeft de lidstaten verzocht om bij het opstellen van werkplannen voor de financieringsperiode 2007-2013 rekening te houden met de doelstelling van integratie van de Romabevolking.</p>
      <p sl="es">Er is een grote inspanning nodig om de Romabevolking, en de bevolking in algemene zin, bewuster te maken van het recht om niet te worden gediscrimineerd en te wijzen op de voordelen van diversiteit. Het Europees Jaar van gelijke kansen voor iedereen en de lopende voorlichtingscampagne “Voor diversiteit. Tegen discriminatie” zijn hiervoor mijns inziens bijzonder nuttig.</p>
      <p sl="es">De Commissie verheugt zich over hetgeen tot nu toe is bereikt in het kader van het Decennium van de integratie van de Roma 2005-2015, waaraan momenteel wordt deelgenomen door de regeringen van negen landen in Midden- en Oost-Europa en de westelijke Balkan, waaronder vijf EU-lidstaten. Voor het eerst hebben de regeringen van deze landen ingezet op de onderlinge uitwisseling van kennis en succesvolle strategieën om verbetering te brengen in de situatie van de Romaminderheid op het gebied van werkgelegenheid, onderwijs, huisvesting en gezondheidszorg.</p>
      <p sl="es">De Commissie is blij dat dit alles in nauwe samenwerking met maatschappelijke Romaorganisaties gebeurt. Er is evenwel tevens behoefte aan toekomstgericht beleid. De groep van deskundigen op hoog niveau die door de Commissie is opgezet om zich te buigen over de integratie van etnische minderheden in de samenleving en op de arbeidsmarkt, schenkt met name aandacht aan vraagstukken die verband houden met de Romabevolking. De aanbevelingen van deze groep worden aan het einde van dit jaar gepubliceerd en zullen ongetwijfeld een waardevolle bijdrage leveren aan de totstandbrenging van het toekomstige Europese beleid inzake de integratie van etnische minderheden, waaronder de Romabevolking.</p>
      <p sl="es">Ten slotte, mevrouw de Voorzitter, wil ik er nog op wijzen dat de groep van commissarissen “Grondrechten” al deze kwesties aan de orde zal stellen tijdens zijn vergadering in juli van dit jaar.</p>
    </intervention>
    <intervention id="3-437" speaker_id="28141" name="Lívia Járóka" is_mep="True" mode="spoken">
      <p sl="hu">namens de PPE-DE-Fractie . – We weten dat veel Roma naar Europa – West-Europa – probeerden te komen na de uitbreiding in 2004. We weten ook dat het in de praktijk wel meeviel met deze aantallen, maar ze vestigden wel de aandacht op de afschuwelijke en hopeloze situatie waarin de Roma zich bevinden. We wisten dat de Roma ongewenste gasten waren in Europa. De meeste ontvangende landen, die toch al niet goed wisten hoe met de Roma-migratie om te gaan, reageerden met een verscherping van hun asielprocedures, waardoor vele Roma gedwongen werden naar hun landen van herkomst terug te keren. Aangezien ze al hun bezittingen hadden verkocht, kwamen ze bij terugkeer in een situatie terecht die veel erger was dan die waarin ze vertrokken waren.</p>
      <p sl="hu">We weten ook dat deze situatie tot diepgaande angst in West-Europese landen heeft geleid als gevolg van de overtrokken, hysterische en onjuiste berichtgeving in de media. De situatie bracht tal van landen er zelfs toe verdere uitbreiding proberen te voorkomen. We weten inmiddels ook dat de abnormale neiging tot migratie onder Europese Roma in wezen wordt veroorzaakt door de segregatie op school, de enorme werkloosheid, zeer sterke vooroordelen en de beperkte toegang tot de gezondheidszorg waarmee zij in hun thuislanden worden geconfronteerd. We weten ook dat de Roma het het liefst beter zouden hebben in hun thuislanden.</p>
      <p sl="hu">Ondanks de enorme bedragen uit Phare zijn gettovorming, segregatie, uitsluiting en anti-Roma gevoelens sinds de uitbreiding alleen maar toegenomen, ook in West-Europa. De Europese Unie heeft een grote verantwoordelijkheid voor, maar ook veel belang bij, de bevordering van de integratie van de Roma. De Europese Commissie dient niet alleen het financiële kader te scheppen, zij moet ook stimuleren en controleren. Elk instrument om de lidstaten te beïnvloeden moet worden ingezet en er moet een Europese strategie worden ontwikkeld.</p>
      <p sl="hu">We zouden graag een groenboek zien en sancties tegen landen die geen gehoor geven aan de richtlijnen die de segregatie een halt willen toeroepen, en de richtlijnen betreffende werkgelegenheid, gelijke kansen en de gelijkmatige spreiding van kansen. Een en ander moet zo worden ingericht dat Europa en de thuislanden welvaart en welzijn van de Roma naar een zo hoog mogelijk plan kunnen tillen, met name in het licht van de te verwachten Europese demografische trends op een moment dat de vergrijzing van Europa in de aandacht staat. De Roma willen het in feite vooral beter krijgen in deze landen, zij willen hun landen niet de rug toekeren.</p>
    </intervention>
    <intervention id="3-438" speaker_id="4519" name="Claude Moraes" is_mep="True" mode="spoken">
      <p sl="en">namens de PSE-Fractie . – Mevrouw de Voorzitter, zo is het hier dus georganiseerd, op de een of andere manier heb ik meer spreektijd dan mevrouw Járóka, hetgeen me eigenlijk niet gepast lijkt. Ik ben het eens met alles wat zij heeft gezegd en de reden daarvoor is dat de hier aanwezige sprekers zich gezamenlijk achter hun verzoek aan de Commissie scharen om nu eens precies uit te leggen wat vrij verkeer van de Roma binnen de grenzen van de Europese Unie eigenlijk betekent. Onze interpretatie is dat het discriminatieniveau inmiddels zo hoog is – niet alleen daadwerkelijke discriminatie van de homogene Romabevolking, maar ook inbreuken op hun mogelijkheden zich te verplaatsen, oftewel inbreuken op de mogelijkheden van Roma die al lange tijd inwoners zijn van bepaalde landen om zich daadwerkelijk vrij te bewegen. Dit kan het gevolg zijn van feitelijke beperkingen, bijvoorbeeld in de vorm van visa en echte praktische beperkingen, maar kan ook betekenen – en daar doelde mevrouw Járóka op – dat er sprake is van beperkingen op grond van discriminatie: als de Roma op traditionele wijze door landen en van het ene naar het andere land trekken, krijgen zij te maken met discriminatie.</p>
      <p sl="en">Wat ik graag van de Commissie wil horen in haar verklaring is hoe zij dergelijke inbreuken en beperkingen nu precies interpreteert. Wat voor onderzoek heeft zij gedaan naar de aard van deze inbreuken en wat denkt zij te kunnen doen om deze beperkingen voor de Romagemeenschap te verlichten?</p>
      <p sl="en">In aanvulling daarop: wat zegt de Commissie over het Europees Jaar van gelijke kansen van 2007? Ik heb in dit verband namelijk erg weinig over de Roma gehoord. Ik heb wel van alles gehoord over onderwerpen als ouderen, gehandicapten, ras en religie, maar wat is het programma van de Commissie als we het specifiek over de Roma hebben? Ik weet dat het niet helemaal eerlijk is om deze vraag aan u te stellen, mijnheer Almunia. Het is immers niet uw werkterrein, dus denkt u alstublieft niet dat ik u moet hebben. Zou u de commissarissen echter willen vertellen dat we niets specifieks hebben gehoord. Neemt u deze boodschap mee terug: wat gaat u als Commissie dit jaar doen?</p>
      <p sl="en">Wat doet de deskundigengroep op hoog niveau op het vlak van vrij verkeer? Wat ligt er nog op hun bureaus wat de Roma betreft: daadwerkelijke discriminatie, pesterijen? Hoe wordt het geld uitgegeven? Gaat het naar armoedeverlichting of naar opleidingsprogramma's? Dat zijn allemaal zaken waarvoor mevrouw Járóka, mevrouw Mohácsi en anderen zich al lange tijd inzetten en waarvoor zij vechten.</p>
      <p sl="en">De PSE-Fractie staat volledig achter hun aanpak om de Commissie om antwoorden te vragen, en ik denk dat deze avond een goed moment is om die antwoorden te krijgen. Als u ze ons niet kan geven, mijnheer Almunia, geef deze dringende boodschap dan alstublieft door aan uw collega-commissarissen, want het wordt echt tijd dat we eens enkele concrete antwoorden krijgen op deze vragen.</p>
    </intervention>
    <intervention id="3-439" speaker_id="30099" name="Viktória Mohácsi" is_mep="True" mode="spoken">
      <p sl="hu">namens de ALDE-Fractie . – Allereerst wil ik het volgende duidelijk maken: mijn opmerkingen moeten niet zo worden begrepen dat ik het recht van vrij verkeer voor Europeanen, en dus ook voor de Roma, ter discussie wil stellen, net zomin als dat ik of wij vragen om extra rechten voor deze mensen, voor deze minderheidsgroep. Oorspronkelijk wilde ik dat de Europese Unie zou nagaan hoe zij – het is al door mijn collega Moraes aangehaald – het aantal gedwongen migranten zou kunnen documenteren, de mensen die huis en haard moeten achterlaten omdat zij voortdurend worden gediscrimineerd.</p>
      <p sl="hu">De commissaris zei dat een land niet kan volstaan met het ondernemen van actie tegen discriminatie, de EU-lidstaat in kwestie moet ook zorgen voor integratie. Ik denk dat we dit stadium nog niet hebben bereikt, zelfs niet het stadium waarin we zover zouden zijn dat we goed zicht hebben op discriminatie in elke lidstaat of passende maatregelen daartegen kunnen nemen.</p>
      <p sl="hu">In april 2005 heeft het Parlement een resolutie aangenomen waarin, in de eerste zin, wordt gesteld dat er sprake is van discriminatie van Roma in de lidstaten van de Europese Unie. We weten niet hoeveel van hen huis en haard verlaten wegens voortdurende discriminatie, en we hopen dat zij een beter leven zullen hebben in een West-Europees land.</p>
      <p sl="hu">Komende week dient zich een tweede gelegenheid aan, als de betreffende Hongaarse rechter zich zal buigen over de zaak van de kinderen die volkomen ongegrond op bijzondere scholen zijn geplaatst. Hoewel zij geestelijk normaal zijn, moeten ze naar onderwijsinstellingen voor kinderen met een ontwikkelingsachterstand. Zelf heb ik de gevallen van twaalf van die kinderen op me genomen, omdat Hongaarse bijzondere scholen doorgaans vol zitten met Romakinderen, die ten minste 70 procent van de leerlingenpopulatie van de Hongaarse bijzondere scholen uitmaken. Jammer genoeg zijn er niet zo heel veel lidstaten die een heel ander beeld te zien geven.</p>
      <p sl="hu">Een paar maanden terug vroegen een paar honderd Hongaarse Roma asiel aan in Zweden, dat – voor zover ik weet – hun verzoek natuurlijk afwees. Ik weet niet hoeveel van die families kinderen hebben die in een soortgelijke situatie worden gediscrimineerd. Wat ik in ieder geval wel weet, is dat ik in een ander land asiel zou aanvragen als mijn kinderen zoiets zou gebeuren.</p>
      <p sl="hu">De strijd om discriminatie uit te bannen en mensenrechten binnen de grenzen van onze lidstaten te waarborgen, is onze gezamenlijke verantwoordelijkheid. We kúnnen actie ondernemen tegen discriminatie en moeten dat ook doen. Op het grondgebied van de EU is sinds 2000 750 miljoen euro uitgegeven aan de integratie van de Roma, maar het percentage werklozen en het percentage kinderen met een zogenaamde ontwikkelingsachterstand is alleen maar toegenomen. Voor de Europese Commissie is nu het moment aangebroken om het werk dat zij tot nu toe heeft verricht serieus te nemen en een strategie te ontwikkelen waarmee – zoals mijn collega mevrouw Járóka al aangaf – een eind kan worden gemaakt aan discriminatie en waarmee landen die op wetgevingsgebied achterlopen, ter verantwoording kunnen worden geroepen.</p>
    </intervention>
    <intervention id="3-440" speaker_id="28265" name="Elly de Groen-Kouwenhoven" is_mep="True" mode="spoken">
      <p sl="en">namens de Verts/ALE-Fractie . – Mevrouw de Voorzitter, ik zal beginnen met een vraag. Wanneer gaat de EU de situatie van haar grootste minderheid nu eindelijk eens serieus nemen?</p>
      <p sl="en">Er blijven in Europa 15 miljoen mensen verstoken van fundamentele mensenrechten, zoals het recht op onderwijs, werk en lichamelijke integriteit, alleen maar omdat het Roma zijn of zigeuners, zoals ze door de meeste mensen nog steeds genoemd worden. Een maand geleden zijn nog eens twee landen toegetreden tot de EU. De manier waarop Roma in die landen worden behandeld voldoet bij lange na niet aan de normen van de EU. Zoals we weten uit het meest recente verslag van het Europees Waarnemingscentrum voor racisme en vreemdelingenhaat is de situatie in veel van de oude lidstaten geen haar beter.</p>
      <p sl="en">Als we het hebben over de migratie van Roma, komen bij de meesten van ons eerder beelden boven van arme, hongerige mensen die ons comfortabele bestaan komen verstoren, dan dat we ons realiseren dat zij rechten hebben. In 1999 heeft de EU onder voorzitterschap van Finland een aanbeveling aan de lidstaten aangenomen waarin stond dat specifieke aandacht moest worden besteed aan de situatie van minderheden, in het bijzonder aan die minderheden zonder eigen land, oftewel de Roma. De Commissie heeft tienduizenden euro's uitgegeven aan de verbetering van de situatie van Roma zonder een duidelijke strategie en een gerichte aanpak te ontwikkelen, in navolging van het model dat door andere intergouvernementele organisaties wordt gebruikt. In dergelijke omstandigheden vormt migratie voor Roma vaak een laatste uitweg.</p>
    </intervention>
    <intervention id="3-441" speaker_id="28979" name="Giusto Catania" is_mep="True" mode="spoken">
      <p sl="it">namens de GUE/NGL-Fractie. – Mevrouw de Voorzitter, dames en heren, het Europees Waarnemingscentrum voor racisme en vreemdelingenhaat heeft ons onlangs enkele zorgwekkende gegevens getoond, waaruit blijkt dat er in Europa in toenemende mate racisme en vreemdelingenhaat jegens minderheden plaatsvindt. De Roma, die de grootste etnische minderheid vormen binnen de Europese Unie, zijn met name het doelwit.</p>
      <p sl="it">Een groot deel van de discriminatie vindt plaats met betrekking tot werk en het recht op scholing, en de Roma leven vaak in armoedige omstandigheden, in de kantlijn van de maatschappij. Soms maken zelfs de instellingen die mensenrechten behoren te beschermen, zich schuldig aan discriminatie. Onlangs nog werd in Slovenië een hele groep, die al vele jaren woonachtig was in dat land, weggestuurd uit het gebied waar ze al zo lang verbleven. Ik ben van mening dat we de Roma aan moeten sporen om deel te nemen aan het sociale en politieke leven, maar om dat te realiseren moeten de lidstaten hen eerst erkennen als een etnische en linguïstische minderheid. Het is noodzakelijk om van het kampensysteem af te geraken en vormen van huisvesting te bevorderen die de integratie ten goede komen, dus iedere vorm van segregatie uitbannen.</p>
      <p sl="it">De Roma dragen een eeuwenoude cultuur met zich mee en ik vind dat we groot respect moeten hebben voor nomadische culturen. We hebben aan hen de geboorte van de zogenaamde Westerse beschaving te danken, welke is ontstaan in Mesopotamië, het huidige Irak dat momenteel militair bezet is en waar op ongepaste wijze een oorlog van beschavingen wordt uitgevochten. We zijn de Roma nog veel verschuldigd, ondanks dat het beschaafde Europa ze naar mijn mening vaak slecht behandeld en gediscrimineerd heeft.</p>
      <p sl="it">We moeten hun sociale integratie en hun recht om zich vrij te bewegen daarom steunen. Ik sluit me dan ook aan bij mijn andere collega's wat betreft het verzoek aan de Commissie om een meer proactieve houding aan te nemen, ook al realiseer ik me dat de heer Almunia waarschijnlijk niet in staat is om ons uitgebreid antwoord te geven, omdat dit niet zijn vakgebied is, maar wij zijn van mening dat de Commissie voortvarender te werk moet gaan wat betreft deze vraagstukken.</p>
    </intervention>
    <intervention id="3-442" speaker_id="4529" name="Sarah Ludford" is_mep="True" mode="spoken">
      <p sl="en">Mevrouw de Voorzitter, de rassenrichtlijn van de EU is onvoldoende doeltreffend wat betreft de bestrijding van de meervoudige discriminatie waarmee de Roma te maken krijgen. Als ik op persoonlijke titel spreek – en dus niet per se het standpunt van mijn fractie uitdraag, die ik hierover niet heb geraadpleegd – moet ik zeggen dat ik, evenals het netwerk van onafhankelijke deskundigen inzake mensenrechten, inmiddels de mening ben toegedaan dat we een wetgevingsinstrument nodig hebben dat specifiek is gericht op de bescherming en bevordering van de gelijke behandeling van de Romagemeenschap. Ik zeg dit niet zomaar, want normaal gesproken heb ik niet veel op met specifieke maatregelen, maar mijn interpretatie is dat de Europese Commissie niet enthousiast is over dit idee, en bij gebrek aan een dergelijk duidelijk en doelgericht instrument, denk ik dat het alleen maar bij praten zal blijven.</p>
      <p sl="en">Het European Roma Rights Centre en het Europees Netwerk tegen racisme hebben er onlangs in een gezamenlijk document op gewezen dat gedwongen uitzettingen, huisvesting die ver onder de maat is, ontzegging van fundamentele sociale en economische rechten en schoolsegregatie vaak door de vingers worden gezien door plaatselijke of regionale overheden of zelfs op hun aandringen plaatsvinden, terwijl de centrale regeringen er niet in slagen hieraan een halt toe te roepen.</p>
      <p sl="en">Eerder deze avond stelde ik een vraag aan de Raad over de positie van Roma, en het antwoord van het voorzitterschap was in wezen dat, hoewel antidiscriminatiewetgeving onder de verantwoordelijkheid van de EU valt, sociale integratie een zaak van de nationale regeringen is – een kwestie van subsidiariteit. Hoe zal de Commissie, in het licht van die opstelling, een doeltreffend pan-Europees programma bevorderen op het terrein van integratie en gelijke kansen?</p>
      <p sl="en">Mevrouw de Voorzitter, ik hoopte dat ik een antwoord zou krijgen van de commissaris, maar ik zie dat er geen spreektijd voor hem is ingepland. Op de website was wel tijd ingepland waarin hij zou reageren op het debat, maar hier is dat niet het geval. Krijgen we een antwoord van hem of niet?</p>
    </intervention>
    <intervention id="3-443" speaker_id="4544" name="De Voorzitter" is_mep="True" mode="spoken">
      <p sl="nl">De commissaris heeft te kennen gegeven niet te willen reageren, maar ik ben er zeker van dat hij een boodschap aan zijn collega’s zal overbrengen gezien de krachtige verklaringen die vanavond zijn afgelegd.</p>
      <p sl="nl">Het debat is gesloten.</p>
    </intervention>
  </section>
  <section id="creitem28" title="17. Agenda van de volgende vergaderperiode: zie notulen"/>
  <section id="creitem29" title="18. Sluiting van de vergadering"/>
</text>
