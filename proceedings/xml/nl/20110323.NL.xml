<?xml version='1.0' encoding='utf-8'?>
<text id="20110323.NL" lang="nl" date="2011-03-23" place="Brussel" edition="Uitgave PB">
  <section id="creitem1" title="1. Hervatting van de zitting">
    <intervention id="3-004-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik verklaar de zitting van het Europees Parlement, die op donderdag 10 maart 2011 werd onderbroken, te zijn hervat.</p>
    </intervention>
  </section>
  <section id="creitem2" title="2. Goedkeuring van de notulen van de vorige vergadering: zie notulen"/>
  <section id="creitem3" title="3. Welkomstwoord">
    <intervention id="3-007-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik heet Maria Romana de Gasperi welkom in het Parlement. Zij is de dochter van Alcide de Gasperi, de grote Italiaanse staatsman en een van de oprichters van de Europese Gemeenschap.</p>
      <a text="(Applaus)"/>
    </intervention>
  </section>
  <section id="creitem4" title="4. Verklaringen van het voorzitterschap">
    <intervention id="3-009-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Het tweede bericht is dat we verontrustende informatie ontvangen uit onze verre buurlanden Bahrein, Syrië en Jemen. In al deze landen worden met geweld betogingen onderdrukt van mensen die democratische veranderingen eisen.</p>
      <p sl="nl">Regeringen die hun geweren op hun eigen burgers richten, verliezen alle democratische legitimiteit. Dit geweld moet worden gestopt, en de verantwoordelijken moeten voor het gerecht worden gebracht.</p>
      <p sl="nl">Volgend bericht: ik wil u meedelen dat we vandaag het bericht ontvangen hebben dat een van onze collega's, de heer Thaler, ontslag neemt bij het Parlement. Een tweede parlementslid, de heer Strasser, heeft kennis gegeven van zijn voornemen om in de komende dagen zijn ontslag in te dienen bij het Parlement. Een derde parlementslid, de heer Severin, verlaat de Fractie van de Progressieve Alliantie van Socialisten en Democraten in het Europees Parlement en hij wordt niet-ingeschreven lid.</p>
      <p sl="nl">Deze ontslagen zijn het gevolg van ernstige beschuldigingen die de pers heeft geuit over slechte gedragingen van bepaalde parlementsleden. Vanochtend heb ik het Bureau in een buitengewone zitting bijeengeroepen om deze situatie te bespreken. Vanavond zullen we opnieuw samenkomen om de discussie voort te zetten.</p>
      <p sl="nl">In naam van het Bureau van het Europees Parlement, en als ik me niet vergis ook in naam van de meerderheid van de collega's in deze zaal, kan ik zeggen dat we vastbesloten zijn om een nultolerantiebeleid te voeren ten aanzien het soort gedragingen dat tot het ontslag van onze collega's heeft geleid.</p>
      <a text="(Applaus)"/>
      <p sl="nl">Als voorzitter die door u, dames en heren, is verkozen, ben ik vastbesloten om de integriteit van dit Parlement en alle parlementsleden te handhaven. Ik wil u eraan herinneren welke grote publieke verantwoordelijkheid op ons rust als vertegenwoordigers die door de burger zijn verkozen. De burgers hebben ons het recht toevertrouwd om namens hen de macht uit te oefenen. We mogen dit vertrouwen niet schenden. Het Bureau heeft besloten dat we uit dit onfortuinlijk incident conclusies moeten trekken. Het Parlement doet zijn best om alle feiten vast te stellen. We zullen aan alle bevoegde instanties onze volledige medewerking verlenen om alle gebeurtenissen op te helderen en alle informatie te controleren. Op verzoek van het Bureau zal ik contact opnemen met de nationale ministeries van buitenlandse zaken van de landen van deze parlementsleden om vast te stellen welke stappen de juridische instanties willen ondernemen.</p>
      <p sl="nl">In het Parlement moeten we bespreken hoe met het oog op dit soort situaties in de toekomst onze interne gedragscode kan worden versterkt, met inbegrip van strengere sancties. We zijn van mening dat de recente gebeurtenissen aantonen dat er een juridisch bindende gedragscode moet bestaan voor belangengroeperingen die actief zijn in de Europese instellingen.</p>
      <a text="(Applaus)"/>
      <p sl="nl">Ik zal u op de hoogte houden van de verdere ontwikkelingen in deze zaak.</p>
    </intervention>
    <intervention id="3-010-000" speaker_id="97086" name="Sonia ALFANO" is_mep="True" mode="spoken" nationality="Italy" birth_date="15-10-1971" birth_place="Messina" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, dames en heren, ik wilde al spreken voordat u aangaf dat het Parlement krachtig zal aandringen op het aftreden van het andere lid, het overgebleven lid dat zijn ontslag nog niet heeft ingediend.</p>
      <p sl="it">Ik dank u en ik dank het gehele Parlement, dat krachtig en vastberaden gekozen heeft voor een zerotolerancebeleid, omdat de geloofwaardigheid van alle leden van het Parlement op het spel staat en omdat wij niet mogen vergeten dat wij 500 miljoen burgers vertegenwoordigen en niet de lobby's. Dank u wel.</p>
    </intervention>
    <intervention id="3-011-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mijnheer de Voorzitter, ik ben het helemaal eens met uw strenge opstelling. Ik hoop dat deze ook geldt ten aanzien van journalisten die zich als provocateurs gedragen om zo strafbare feiten uit te lokken en die ook de grenzen van het fatsoen ernstig overschrijden. Voor de rest hecht dit Parlement zo sterk aan het vermoeden van onschuld dat ik geen verder commentaar op deze aangelegenheden geef.</p>
    </intervention>
    <intervention id="3-012-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Mijnheer de Voorzitter, in aansluiting hierop wil ik de journalist verdedigen. Wat hier is gebeurd, vind ik zeer prijzenswaardig. Bent u er zich van bewust, mijnheer Buzek, dat er zich nog wel duizend van dergelijke gevallen zullen voordoen? Kunt u zich aansluiten bij het advies dat wij vanuit de lijst-Martin graag willen uitbrengen, dat deze collega’s terug moeten treden voordat er meer verhalen over hen in de media verschijnen, om verdere schade voor het grote Europese vredesproject te voorkomen?</p>
      <p sl="de">Ik vraag u daarom dit verzoek in het Bureau te behandelen en ook aan de fracties bekend te maken.</p>
    </intervention>
    <intervention id="3-013-000" speaker_id="96789" name="Joanna SENYSZYN" is_mep="True" mode="spoken" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Mijnheer de Voorzitter, in uw speech zei u dat u de mening van het Bureau en het merendeel van het Parlement verwoordt. Dit is de mening van het hele Europees Parlement. We zijn tegen de gedragingen van onze ex-collega's. Dank u.</p>
    </intervention>
    <intervention id="3-014-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, ik heb alleen vanwege de op één na laatste interventie het woord gevraagd. Ik denk dat de nultolerantie voor alle leden van dit Parlement geldt. Daarom wil ik de volgende vraag stellen waarop ik graag een duidelijk antwoord wil hebben: kunt u, mijnheer de Voorzitter, of kan de Secretaris-generaal van dit Parlement bevestigen dat afgevaardigde Martin op grond van een uitspraak van het Hof van Justitie van de Europese Unie 168 000 euro aan het Europees Parlement moet terugbetalen vanwege een ondeugdelijke boekhouding?</p>
      <a text="(Applaus)"/>
    </intervention>
    <intervention id="3-015-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Dames en heren, ik stel voor dat wij overgaan naar de volgende punten op de agenda.</p>
    </intervention>
  </section>
  <section id="creitem5" title="5. Samenstelling commissies en delegaties: zie notulen">
    <intervention id="3-018-000" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">Mijnheer de Voorzitter, de aardbeving in Japan en de vreselijke gevolgen staan niet langer in het middelpunt van de belangstelling. Zou het daarom niet gepast zijn wanneer het Parlement hier aandacht aan schenkt en zijn medeleven betuigt aan het Japanse volk en de Japanse democratie door een minuut stilte in acht te nemen?</p>
    </intervention>
    <intervention id="3-019-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Vorige week hebben wij een voor alle leden toegankelijke vergadering gehouden met de voorzitter van de Europese Commissie en de voorzitter van de Raad van de Europese Unie, de heer Van Rompuy. Aan het begin van die vergadering heb ik onze deelneming betuigd aan de gehele Japanse natie, waarbij ik tevens woorden heb gewijd aan het verschrikkelijke leed dat de Japanners heeft getroffen. Wij voelen intens mee met het Japanse volk. Voorts hebben wij in het Parlement staande een minuut stilte in acht genomen ter nagedachtenis aan de mensen die bij de ramp het leven hebben gelaten. Daarna werd er kort over het onderwerp gediscussieerd. Ik denk dat het Parlement al het nodige heeft gedaan om onze solidariteit met het Japanse volk tot uitdrukking te brengen. Dank u wel.</p>
      <a text="(Applaus)"/>
    </intervention>
  </section>
  <section id="creitem6" title="6. Samenstelling fracties: zie notulen"/>
  <section id="creitem7" title="7. Interpretatie van het Reglement: zie notulen"/>
  <section id="creitem8" title="8. Samenstelling Parlement">
    <intervention id="3-022-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">De Fractie van de Progressieve Alliantie van Socialisten en Democraten in het Europees Parlement heeft mij medegedeeld dat de heer Severin vanaf vandaag geen lid meer is van de fractie. Er is ditmaal een officiële kennisgeving gedaan. De Commissie constitutionele zaken heeft overeenkomstig artikel 211, lid 3, een voorstel gedaan tot interpretatie van artikel 128 "Procedures bij het Hof van Justitie van de Europese Unie". Deze interpretatie ligt voor u ter inzage en wordt geacht te zijn aangenomen als er bij de opening van de vergadering van donderdag 24 maart 2011 geen bezwaren zijn ingediend. U hebt dus tot morgen 9.00 uur de tijd om bezwaar tegen de interpretatie aan te tekenen. Het is veel tekst, dus ik ga de interpretatie niet voorlezen, maar zoals ik al zei, ligt deze voor u ter inzage.</p>
      <p sl="nl">Voorts deel ik u mede dat de heer Thaler kennis heeft gegeven van zijn ontslag bij het Parlement, ingaande op 21 maart 2011. Overeenkomstig artikel 4, leden 1 en 3, heeft het Parlement kennisgenomen van de ontslagneming en is de zetel per eerdergenoemde datum vacant gesteld. Ook mevrouw Soullie heeft haar ontslagneming meegedeeld. Datum van ingang is 24 maart 2011. Overeenkomstig artikel 4, leden 1 en 3, heeft het Parlement kennisgenomen van de ontslagneming en is ook in dit geval de zetel per eerdergenoemde datum vacant gesteld. De bevoegde autoriteiten van Frankrijk hebben mij medegedeeld dat mevrouw Soullie per 24 maart 2011 door de heer Hortefeux zal worden vervangen. Ik had begrepen dat de heer Hortefeux vandaag aanwezig zou zijn. Mijnheer Hortefeux, bent u aanwezig? We kunnen hem niet ontdekken – hij is er niet.</p>
      <p sl="nl">Artikel 3, lid 2, bepaalt dat zolang zijn geloofsbrieven nog niet zijn geldig zijn verklaard of over ingebrachte bezwaren nog niet is beslist, de heer Hortefeux met volledige rechten zitting neemt in het Parlement en zijn organen, mits hij een schriftelijke verklaring heeft ondertekend waarin hij verklaart dat hij geen functie bekleedt die onverenigbaar is met de hoedanigheid van lid van het Europees Parlement. De heer Cohn-Bendit wil iets zeggen.</p>
    </intervention>
    <intervention id="3-023-000" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="fr">Mijnheer de Voorzitter, u weet net zo goed als ik dat de mogelijkheid dat de heer Hortefeux lid wordt van ons Parlement wettelijk wordt aangevochten. Ik vind het hoe dan ook enigszins teleurstellend dat de Franse regering niet wacht tot deze status is geverifieerd. Aangezien de heer Hortefeux de openingsvergadering te Straatsburg niet heeft bijgewoond en ook niet heeft aangegeven het ambt te aanvaarden, kan hij niet het parlementslid vervangen dat hij wil vervangen.</p>
      <p sl="fr">Daarom vraag ik de Fractie van de Europese Volkspartij (Christendemocraten), die beweert zo legalistisch te zijn, te wachten totdat de rechter heeft beslist of de heer Hortefeux hier wel of niet een zetel kan innemen. Zo niet, dan is dit een juridisch schandaal. Het lijkt wel of we bezig zijn dat op touw te zetten.</p>
    </intervention>
    <intervention id="3-024-000" speaker_id="33775" name="Jean-Pierre AUDY" is_mep="True" mode="spoken" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, het is niet voor het eerst dat onze collega Cohn-Bendit, die een voorzitter – een premier – voor een dictator naar het voorbeeld van Chavez heeft uitgemaakt, de democratie niet eerbiedigt. Brice Hortefeux is in juni 2009 tot lid van het Europees Parlement gekozen. Dat is onomstotelijk. Destijds werd hij aangesteld als minister van Binnenlandse Zaken. De Franse wet schrijft voor dat een gekozen vertegenwoordiger van het Europees Parlement die tot de regering toetreedt, zijn zetel terugkrijgt wanneer hij deze regering verlaat. Dat is precies …</p>
      <a text="(Interruptie van de heer Cohn-Bendit: &quot;Hij hád geen zetel – dat is het probleem, mijnheer Audy&quot;)"/>
      <p sl="fr">Brice Hortefeux is tot lid van het Europees Parlement gekozen. Onderschrijft u dat?</p>
      <p sl="fr">Ik maak mijn betoog af, mijnheer de Voorzitter. Het is onomstotelijk zo dat het krachtens de Verdragen en het recht aan de lidstaten is om hun leden van het Europees Parlement te benoemen. Aangezien Brice Hortefeux is gekozen, hebben de Franse autoriteiten hem rechtmatig naar voren geschoven om in ons Parlement zitting te nemen. Wat u beweert is onaanvaardbaar.</p>
    </intervention>
    <intervention id="3-025-000" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, ik wil mijnheer Cohn-Bendit alleen maar zeggen dat een zetel pas ter discussie kan worden gesteld als er een officieel voorstel is gedaan. Is dat niet geval, dan kan de Commissie juridische zaken de situatie niet analyseren.</p>
      <p sl="fr">Alvorens op een dergelijke manier het woord te nemen, stel ik voor dat u eerst nadenkt en dan pas handelt. Dat is alles.</p>
      <a text="(Interruptie door de heer Cohn-Bendit: &quot;Ja, maar hij zou geen zetel kunnen innemen&quot;)"/>
      <p sl="fr">U vraagt mij het recht te eerbiedigen. Ik heb het recht altijd geëerbiedigd. Laat de Commissie juridische zaken zich nu uitspreken. En die kan zich pas uitspreken als er een voorstel is. Als dat voorstel onwettig is, zal de Commissie juridische zaken ons dat meedelen. Nogmaals: eerst denken, dan doen.</p>
    </intervention>
    <intervention id="3-026-000" speaker_id="97137" name="Sylvie GOULARD" is_mep="True" mode="spoken" nationality="France" birth_date="06-12-1964" birth_place="Marseille" p_group="Group of the Alliance of Liberals and Democrats for Europe" m_state="FR">
      <p sl="fr">Mijnheer de Voorzitter, ik ben het er helemaal mee eens dat de uitkomst van het juridisch onderzoek moet worden afgewacht. Ik wil alleen dit opmerken: in ons land winnen de extremisten terrein en dat komt ongetwijfeld omdat een deel van de politieke klasse meent te kunnen beschikken over mandaten en posten. We verwachten iets meer van Frankrijk, zeker waar het een Parlement betreft dat in Straatsburg zetelt.</p>
    </intervention>
    <intervention id="3-027-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik herhaal nog maar eens wat ik heb gezegd. Zolang zijn geloofsbrieven nog niet zijn geldig zijn verklaard of over ingebrachte bezwaren nog niet is beslist, neemt de heer Hortefeux zitting in het Parlement en handelt hij in overeenstemming met het Reglement voor de leden van het Europees Parlement. De zaak wordt onderzocht.</p>
    </intervention>
  </section>
  <section id="creitem9" title="9. Ingekomen stukken: zie notulen"/>
  <section id="creitem10" title="10. Mondelinge vragen en schriftelijke verklaringen (indiening): zie notulen"/>
  <section id="creitem11" title="11. Kredietoverschrijvingen: zie notulen"/>
  <section id="creitem12" title="12. Regeling van de werkzaamheden: zie notulen"/>
  <section id="creitem13" title="13. Stemmingen">
    <intervention id="3-033-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde zijn de stemmingen.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem14" title="13.1. Wijziging van het Verdrag betreffende de werking van de Europese Unie met betrekking tot een stabiliteitsmechanisme voor de lidstaten die de euro als munt hebben (A7-0052/2011, Elmar Brok) (stemming)">
    <intervention id="3-036-000" speaker_id="1263" name="Elmar BROK" is_mep="True" mode="spoken" role="rapporteur" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, collega’s, dit Europees stabiliteitsmechanisme is noodzakelijk om een duurzame juridische bescherming te bieden en de solidariteit met landen die problemen hebben te garanderen, maar ook om de euro veilig te stellen, de noodzakelijke begrotingsdiscipline te waarborgen en uitdagingen op het vlak van groei gezamenlijk aan te pakken.</p>
      <p sl="de">Vanwege de tijd die een gewone procedure zou hebben gekost en ook om een referendum in enkele lidstaten te vermijden, kon dit alleen via een vereenvoudigde verdragswijzigingprocedure worden geregeld. Het Parlement zegt echter dat dit niet de gebruikelijke procedure mag worden en dat we hierbij eigenlijk de gewone verdragswijzigingprocedure moeten volgen.</p>
      <p sl="de">Volgens de oorspronkelijke voorstellen zou hier sprake moeten zijn van een louter intergouvernementele aanpak, waarbij de Commissie nauwelijks een rol zou spelen en het Europees Parlement helemaal niet. We kunnen u nu mededelen dat, op grond van de onderhandelingen die we met de Commissie, de Europese Centrale Bank, de voorzitter van de Europese Raad en de voorzitter van de eurogroep hebben gevoerd, bij bijna alles waar het om voorstellen, onderzoeken, beslissingscriteria gaat, waar het gaat om het vastleggen van het kader, het voorstellen van een verordening om dit in een communautaire procedure te regelen, door de Europese Raad, door de Raad van ministers van Financiën tot nu toe is geaccepteerd dat ook het Europees Parlement in het kader van deze procedure een rol kan spelen en in dergelijke kwesties ook een rol zal spelen.</p>
      <p sl="de">Daarom zijn wij hier vanaf het begin niet gelukkig mee geweest, maar indien van communautaire instellingen gebruik wordt gemaakt en we net als vroeger met intergouvernementele procedures kunnen beginnen, kunnen we volgens mij, als de tijd rijp is, gemakkelijk tot een zuiver communautair beleid komen. Omdat de institutionele voorwaarden hiervoor zijn gecreëerd, kunnen we u voorstellen om deze verdragswijzigingprocedure van de Europese Raad goed te keuren en in gang te zetten. Daartoe hebben wij hier deze amendementen met unanieme goedkeuring van de Commissie constitutionele zaken voorgelegd. We moeten ons realiseren dat onze interpretaties ook door brieven van de voorzitter van de eurogroep en de commissaris voor monetaire zaken en door een brief van de voorzitter van de Europese Raad aanvaard en bevestigd worden. Volgens mij is dit een betrouwbare basis en kunnen we dit goedkeuren om op deze manier de euro, die een groot succes voor Europa is, veilig te stellen en samen verder op te trekken.</p>
    </intervention>
    <intervention id="3-037-000" speaker_id="96892" name="Roberto GUALTIERI" is_mep="True" mode="spoken" role="rapporteur" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Mijnheer de Voorzitter, dames en heren, in het verslag waarover wij zo dadelijk stemmen, blijven de reserves ten opzichte van een verdragswijziging waarmee een intergouvernementeel stabiliteitsmechanisme mogelijk wordt gemaakt, overeind. Tegelijkertijd steunen wij het mechanisme omdat wij, zoals Elmar Brok heeft verklaard, in de onderhandelingsfase een belangrijk resultaat hebben geboekt, aangezien de voorwaarden voor steun via de gewone wetgevingsprocedure zullen worden vastgelegd in een verordening.</p>
      <p sl="it">Daarom is het goed om het verslag te steunen. Ik wil de vele collega's die tot dit resultaat hebben bijgedragen, bedanken. Het was een voorrecht om met Elmar Brok samen te werken, Ezio Pirillo voorzag ons van zeer waardevolle adviezen en wij ontvingen belangrijke politieke steun van de twee rapporteurs van de Commissie economische en monetaire zaken, de heren Scicluna en Gauzès, Eli Schado, Dafne Häfner, de fractiecoördinatoren en natuurlijk de fractievoorzitters. Dank u wel.</p>
    </intervention>
    <intervention id="3-038-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Ik verwelkom de voorzitter van de Europese Commissie, de vicevoorzitter van de Commissie en de fungerend voorzitter van de Raad. Er staan belangrijke stemmingen op de agenda, daar zijn we ons sterk van bewust, en dus dank ik u voor uw aanwezigheid op dit belangrijke moment.</p>
      <p sl="nl">Dames en heren, u kunt morgen een stemverklaring afleggen. Daar is het nu de tijd niet voor en ik verzoek u dus hiermee te wachten tot morgen. Morgen na de stemming is er tijd om opmerkingen te maken over alle vraagstukken – die van vandaag en die van morgen.</p>
    </intervention>
  </section>
  <section id="creitem15" title="14. Stemverklaringen">
    <intervention id="3-041-125" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd, aangezien het voorstel van de Europese Raad voor het instellen van een permanent stabiliteitsmechanisme een intergouvernementele procedure in het leven zou roepen die volledig buiten de sfeer van de Unie valt, wat een gevaarlijk precedent zou zijn. De Europese instellingen, in het bijzonder de Europese Commissie en het Parlement, moeten integraal deel uitmaken van deze raad, met de Commissie als lid en niet als waarnemer. Het Parlement is een belangrijk orgaan voor democratisch toezicht en de Raad moet het voorstel van de Fractie van de Progressieve Alliantie van Socialisten en Democraten in het Europees Parlement betreffende een mogelijk compromis om het Parlement bij de operationele aspecten van het mechanisme te betrekken dan ook overwegen. Ik wil me daarom aansluiten bij het idee uit het verslag dat "het mechanisme niet mag leiden tot een nieuw model van Europees bestuur dat niet voldoet aan de democratische maatstaven die in de Unie gelden". Bovendien mag het stabiliteitsmechanisme enkel gezien worden als een onderdeel van het kader van oplossingen voor de Europese economische governance. De Commissie moet bijvoorbeeld de mogelijkheden verkennen van een toekomstig stelsel van euro-obligaties.</p>
    </intervention>
    <intervention id="3-041-187" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">De Europese Raad, waarin Europese staatshoofden en regeringsleiders bijeenkomen, bespreekt op dit moment de tenuitvoerlegging van een stabiliteitsmechanisme voor lidstaten die deel uitmaken van de eurozone. Het doel is om gezamenlijk de financiële stabiliteit van de Unie, die op dit moment wordt ondermijnd, zeker te stellen. In deze resolutie, die naar mijn idee evenwichtig is, juicht het Parlement dit initiatief toe, maar verzoekt het verder te gaan dan de tijdelijke maatregelen die gericht zijn op de stabilisering van de eurozone. Ik deel deze zienswijze en meen dat de EU moet doorgaan om haar economische governance te versterken, teneinde – uiteraard – voor stabiliteit te zorgen, maar ook om duurzame groei te stimuleren.</p>
    </intervention>
    <intervention id="3-041-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Vandaag hebben we gestemd voor de wijziging van artikel 136 van het Verdrag van Lissabon, die de EU in staat zal stellen een stabiliteitsmechanisme op te zetten dat alleen bedoeld is voor lidstaten in de eurozone. Dit Europese stabiliteitsmechanisme zal gericht zijn op versterking van de begrotingsdiscipline en coördinatie van het economisch en financieel beleid van de lidstaten in de eurozone, met inbegrip van de bevordering van een gezamenlijke Europese reactie op uitdagingen zoals groei, het overwinnen van economische en sociale onevenwichtigheden en verbetering van het concurrentievermogen. Ik ben van mening dat dit mechanisme voor een grotere financiële stabiliteit in de eurozone zal zorgen en het economisch herstel van de lidstaten in de eurozone zal versnellen. De landen die niet tot de euroclub behoren, en die het meest te lijden hebben gehad van de crisis, blijven echter aan de zijlijn staan, terwijl de weg naar een sneller en duurzamer economisch herstel versperd wordt. Ik vind dat de EU meer solidariteit moet tonen en deze lidstaten alle hulp moet bieden om hen in staat te stellen zich bij de landen in de eurozone te voegen en geheel volwaardige EU-lidstaten te worden.</p>
    </intervention>
    <intervention id="3-041-500" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="nl">Als vertegenwoordiger van Bulgarije in het Europees Parlement heb ik tegen het ontwerpbesluit gestemd, omdat ik vind dat er met twee maten wordt gemeten en ik daar stellig op tegen ben. We zijn deze dubbele standaard al tegengekomen in het geval van Griekenland, dat in plaats van te worden gestraft 120 miljard euro in de schoot geworpen heeft gekregen, terwijl Bulgarije zich zorgen maakt omdat zijn toekomst in de eurozone in de wacht is gezet.</p>
    </intervention>
    <intervention id="3-042-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Met de invoering van het stabiliteitsmechanisme voor de lidstaten die de euro als munt hebben, wordt nu voor het eerst gebruik gemaakt van de vereenvoudigde wijzigingsmogelijkheid van het Verdrag van Lissabon. Een bijkomend doel van deze wijziging is ook de lidstaten die níet de euro als munt hebben te helpen, want per slot van rekening is ook voor hen de stabiliteit van de euro van levensbelang. Dat neemt echter niet weg dat dit mechanisme niet te pas en te onpas mag worden ingezet. Het doet mij dan ook deugd dat we hebben kunnen bewerkstelligen dat dit mechanisme uitsluitend wordt ingezet wanneer dat absoluut noodzakelijk is. Dit is een belangrijk signaal dat zowel lidstaten als schuldeisers hun verantwoordelijkheid nemen moeten, want er komt op geen enkele wijze een "transferunie" tot stand waarin de lidstaten met een onverantwoord begrotingsbeleid met geld zouden kunnen blijven gooien ten koste van de kredietwaardigheid van de lidstaten met een sluitende overheidsbegroting. Ik deel echter niet de vrees dat het stabiliteitsmechanisme als gevolg van de voorgestelde wijziging volledig buiten de bevoegdheidsfeer van de EU in werking gesteld zou kunnen worden. De interpretatie alsook de tenuitvoerlegging van de desbetreffende bepalingen van het Verdrag van Lissabon worden hoe dan ook gecontroleerd door het Europees Hof van Justitie. Of lidstaten al dan niet bereid zijn andere EU-organen bij dit mechanisme te betrekken, is een keuze die we dienen te respecteren. Ook het mogelijke intergouvernementele karakter van het mechanisme hoeft niet a priori ten koste te gaan van de kwaliteit of de democratische legitimiteit ervan. Indien het stabiliteitsmechanisme financieel gezien aan de nationale begrotingen verbonden wordt, is een intergouvernementeel mechanisme niet meer dan begrijpelijk en logisch.</p>
    </intervention>
    <intervention id="3-043-000" speaker_id="96716" name="Zuzana BRZOBOHATÁ" is_mep="True" mode="written" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Het verslag omvat een voorstel met betrekking tot een Europees stabiliteitsmechanisme. Dit mechanisme maakt onlosmakelijk onderdeel uit van het totale voorgestelde pakket maatregelen waarmee wordt beoogd een nieuw kader in het leven te roepen en de begrotingsdiscipline alsook de coördinatie van het economisch en financieel beleid van de lidstaten te verbeteren. In dit alles zou tevens een plaats moeten worden ingeruimd voor een gemeenschappelijke Europese aanpak van de economische groei die tevens de economische en sociale ongelijkheden uit de weg zou ruimen en het concurrentievermogen vergroten. Ik sluit mij volledig aan bij de oproep aan de Commissie om zich te buigen over andere mechanismen ten behoeve van de financiële stabiliteit en de economische groei in de eurozone. Dat geldt tevens voor de oproep aan de Commissie om wetgevingsvoorstellen in te dienen waarin het stabiliteitsmechanisme alsook maatregelen ter vermindering van de risico's voor de financiële, economische en sociale stabiliteit in de Europese Unie worden opgenomen. Bij dat laatste denk ik tevens aan een doeltreffende regulering van de financiële markten. Het zou een uiterst goede zaak zijn indien het stabiliteits- en groeipact opnieuw grondig tegen het licht zou worden gehouden. Verder steunt het verslag de invoering van instrumenten ter vermindering van macro-economische onevenwichtigheden in de eurozone alsook maatregelen ten behoeve van het ecologisch herstel. Om bovenstaande en andere redenen heb ik besloten voor het verslag te stemmen.</p>
    </intervention>
    <intervention id="3-043-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik heb voor deze resolutie van het Parlement gestemd omdat ik het ermee eens ben dat het Europese stabiliteitsmechanisme een belangrijk deel uitmaakt van een alomvattend maatregelenpakket dat bedoeld is om een nieuw kader vast te stellen waarmee de begrotingsdiscipline en de coördinatie van het economisch en financieel beleid van de lidstaten worden versterkt en waarmee onder meer een gezamenlijke Europese reactie op de uitdagingen in verband met groei moet worden bevorderd, en waarmee de economische en sociale onevenwichtigheden worden overwonnen en het concurrentievermogen wordt verbeterd.</p>
    </intervention>
    <intervention id="3-044-000" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Ik heb gestemd tegen het verslag over de wijziging van het Verdrag betreffende de werking van de Europese Unie met betrekking tot een stabiliteitsmechanisme voor de lidstaten die de euro als munt hebben. Het antwoord van de staatshoofden en regeringsleiders van de Europese Unie op de economische crisis is bezuinigingsbeleid en beperking van de publieke uitgaven. Beleid en maatregelen die de werkenden in de meeste Europese landen pijnlijk hard treffen omdat ze leiden tot kortingen op hun lonen en pensioenen, beperking van hun sociale rechten, maar ook tot een explosie van de werkloosheid. In feite laten degenen die de crisis hebben veroorzaakt hen voor de gevolgen van de crisis opdraaien. Deze wijziging van het Verdrag zet de deur wijd open voor verdere bezuinigingen en vormt het hoogtepunt van een reeks maatregelen van 'toezicht' waartoe het pakket economische governance en het Europees semester behoren. Het 'Pact voor de euro' schuift in wezen het economische beleid van de nationale regeringen terzijde en verandert op haast chanterende wijze de instelling van de eurozone in een instrument voor de economische politiek van Duitsland. Verder ben ik het er niet mee eens hoe de vereenvoudigde procedure tot herziening van het Verdrag concreet wordt toegepast. Ik geloof dat voor verdragswijzigingen het houden van een referendum in alle lidstaten de beste methode is.</p>
    </intervention>
    <intervention id="3-044-500" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor het verslag van de heer Brok en de heer Gualtieri gestemd, dat erkent dat het noodzakelijk is om, binnen het institutionele kader van de Unie, de instelling van een stabiliteitsmechanisme voor de lidstaten die de euro als munt hebben mogelijk te maken. De ervaring leert ons dat er meer economische governance nodig is in de EU, wat gevolgen zal hebben voor het economisch en financieel beleid in de lidstaten en meer begrotingsdiscipline mogelijk zal maken.</p>
      <p sl="pt">Het verslag benadrukt terecht dat het van wezenlijk belang is om verder te gaan dan tijdelijke maatregelen en dat pogingen om een stelsel op te zetten buiten het institutionele kader van de EU het Europees project in gevaar brengen. Het pleit daarom ook terecht voor een prominentere rol voor de Europese Commissie.</p>
      <p sl="pt">Ik ben het voorts eens met de oproep aan het adres van de Commissie om wetgevingsvoorstellen in te dienen die nodig kunnen zijn om financiële stabiliteit en duurzame economische groei te versterken.</p>
    </intervention>
    <intervention id="3-044-750" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb gestemd voor het verslag over het stabiliteitsmechanisme voor de lidstaten die de euro als munt hebben, aangezien dit mechanisme een stap is in de richting van betere coördinatie van economisch beleid in Europa. Tegelijkertijd is er een alomvattend maatregelenpakket nodig, dat gericht is op economische stabiliteit en een beter concurrentievermogen van de EU.</p>
    </intervention>
    <intervention id="3-045-000" speaker_id="96748" name="Dennis de JONG" is_mep="True" mode="written" nationality="Netherlands" birth_date="22-05-1955" p_group="Confederal Group of the European United Left - Nordic Green Left" m_state="NL">
      <p sl="nl">Ik heb dit voorstel in zijn geheel verworpen omdat het volgens mij de problemen niet zal oplossen. Ik deel de mening van de ETUC (de Europese Federatie van Vakbonden) dat de voorgestelde wijzigingen 'de weg vrijmaken voor een inbreuk op de sociale dialoog en inmenging in de structuren voor collectieve arbeidsonderhandelingen in heel Europa.'</p>
      <p sl="nl">Ik ben het ook niet eens met de keuze voor een vereenvoudigde herzieningsprocedure voor het Verdrag. Ik ben van mening dat de gewone herzieningsprocedure voor het Verdrag gebruikt dient te worden, om ruimte te maken voor een fatsoenlijke en diepgaande discussie over het voorgestelde stabiliteitsmechanisme en andere mogelijke wijzigingen in de verdragen, bijvoorbeeld een clausule over sociale vooruitgang.</p>
      <p sl="nl">Tot slot wil ik alle lidstaten aansporen om referenda mogelijk te maken over voorstellen voor verdragswijzigingen.</p>
    </intervention>
    <intervention id="3-045-250" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Het verheugt me dat we vandaag in het Europees Parlement stemmen over de voorgestelde wijzigingen van het Verdrag. Het is echter van groot belang dat op de vergadering van staatshoofden en regeringsleiders die dit weekend plaats zal vinden de afspraken met het Europees Parlement worden nagekomen. De meeste Parlementsleden zijn het er over eens dat de procedure die de Raad heeft gebruikt om tot dit voorstel te komen, onbevredigend is. Het is dat dit zeer belangrijk voor de eurozone is, en dat een permanent Europees stabiliteitsmechanisme (ESM) snel in werking moet treden, vooral voor kleine lidstaten zoals bijvoorbeeld Ierland, anders had ik ongetwijfeld tegen het oorspronkelijke voorstel gestemd. De tekst waar we het vandaag in het Europees Parlement over eens zijn geworden is het minimum dat vereist is om de legitimiteit te waarborgen van het opzetten van een stabiliteitsmechanisme en de uitvoer ervan. Desondanks geven wij van de Fractie van Socialisten en Democraten hierbij aan dat de draconische bezuinigingsmaatregelen die sommige lidstaten opgelegd krijgen zonder dat er gekeken wordt naar de gevolgen voor de betreffende economieën voor de lange termijn, onze goedkeuring niet kunnen wegdragen.</p>
    </intervention>
    <intervention id="3-045-375" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Het Parlement steunt de beperkte wijziging van het EU-Verdrag om de tenuitvoerlegging van een permanent stabiliteitsmechanisme voor de eurozone mogelijk te maken. Tijdens de bijeenkomsten van de Europese Raad van 24 en 25 maart moet dat mechanisme formeel worden vastgesteld door de wijziging van artikel 136 van het Verdrag. Door dit besluit zal het financiële stabiliteitsmechanisme, dat zijn effectiviteit bewezen heeft sinds het afgelopen mei is ingesteld, een meer permanent karakter krijgen. We zullen dus een gezond mechanisme van 700 miljard euro tot onze beschikking hebben om leningen te verstrekken aan landen in de eurozone die in moeilijkheden verkeren, tegen de beste rente en onder strenge voorwaarden. Het was echter ondenkbaar dat door wijziging van de Verdragen een mechanisme zou worden geconsolideerd dat uitsluitend gebaseerd is op intergouvernementele toezeggingen. Wat betreft de toegang, onder strikte voorwaarden, tot dit reddingsfonds, waarborgt de communautaire methode die wij voorstaan een gelijke behandeling van alle lidstaten in de eurozone. Wat de voorwaarden voor deelname van het Internationaal Monetair Fonds betreft, zullen we buitengewoon waakzaam blijven.</p>
    </intervention>
    <intervention id="3-045-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb gestemd voor het verslag over de wijziging van het Verdrag betreffende de werking van de Europese Unie met betrekking tot een stabiliteitsmechanisme voor de lidstaten die de euro als munt hebben, omdat het van fundamenteel belang is om de eurozone op lange termijn te stabiliseren, speculatie tegen de Europese lidstaten te ontmoedigen en de burgers te beschermen.</p>
      <p sl="pt">Ondanks het intergouvernementele karakter van dit mechanisme ben ik van mening dat het een goed idee is om de communautaire methode en de rol van de Europese instellingen in de economische governance van de EU, in het bijzonder van de Commissie en van het Europees Parlement, te versterken.</p>
    </intervention>
    <intervention id="3-045-750" speaker_id="photo_generic" name="Göran Färm, Anna Hedh, Olle Ludvigsson, Marita Ulvskog en Åsa Westlund" is_mep="True" mode="written">
      <p sl="sv">Wij, Zweedse sociaaldemocraten, steunen dit verslag als geheel. Tezelfdertijd zijn wij echter van mening dat de formulering in de tekst met betrekking tot de kwestie van een geconsolideerde markt van euro-obligaties verregaand is. Volgens ons kan een stelsel voor euro-obligaties een interessant en veelbelovend idee zijn, maar wij vinden dat dit eerst naar behoren moet worden onderzocht alvorens het in de praktijk toe te passen. We weten momenteel veel te weinig om in dit stadium redelijkerwijs al definitieve besluiten te kunnen nemen.</p>
    </intervention>
    <intervention id="3-046-000" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">In uitzonderlijke tijden in de geschiedenis van staten en van organisaties, zoals de tijden die we momenteel doormaken, is het de verplichting van ons allemaal om gepaste en ambitieuze oplossingen te vinden om de uitdagingen die ons gesteld worden het hoofd te bieden. De schuldencrisis waar Europa mee kampt vereist buitengewone maatregelen en de nodige maturiteit om, binnen onze institutionele structuur, een weg te vinden om mechanismen uit te werken die de euro de nodige stabiliteit en weerbaarheid kunnen geven. Maatregelen die stevig verankerd zitten in begrotingsdiscipline, in de coördinatie van macro-economisch beleid en in beleid voor duurzame groei.</p>
      <p sl="pt">Hoewel ik voorstander ben van stabiele regelgeving, draagt de wijziging van artikel 136 van het Verdrag betreffende de werking van de Europese Unie die nu wordt voorgesteld, mijn goedkeuring weg. We beleven immers uitzonderlijke tijden, en deze wijziging maakt het mogelijk om een permanent mechanisme in te stellen om de stabiliteit van de eurozone te waarborgen, zoals werd voorgesteld in verslag A7-0282/2010 , dat op 20 oktober 2010 door dit plenum werd goedgekeurd.</p>
    </intervention>
    <intervention id="3-046-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De Europese Unie moet haar economische governance versterken, wat enkel verwezenlijkt kan worden via de communautaire methode, onder leiding van de Commissie, en niet via de intergouvernementele methode.</p>
      <p sl="pt">Ik hoop dat de versterking van het Stabiliteits- en groeipact, het Europees Semester, de Europa 2020-strategie en de wijziging van artikel 136 van het Verdrag betreffende de werking van de Europese Unie met betrekking tot een stabiliteitsmechanisme, zich zullen vertalen in duurzame economische groei. De werking van het permanente stabiliteitsmechanisme moet volledig stroken met de kernbeginselen van democratische besluitvorming, zoals transparantie, parlementaire behandeling en democratische verantwoording. Dit mechanisme maakt een belangrijk deel uit van een alomvattend maatregelenpakket dat bedoeld is om een nieuw kader vast te stellen waarmee de begrotingsdiscipline en de coördinatie van het economisch en financieel beleid van de lidstaten worden versterkt en waarmee onder meer een gezamenlijke Europese reactie op de uitdagingen in verband met groei moet worden bevorderd, en waarmee de economische en sociale onevenwichtigheden worden overwonnen en het concurrentievermogen wordt verbeterd.</p>
      <p sl="pt">Ik heb voor de instelling van dit mechanisme gestemd in de hoop dat het een waardevolle bijdrage zal leveren aan een grotere stabiliteit van de financiële markten en dat het duurzame economische groei zal teweegbrengen.</p>
    </intervention>
    <intervention id="3-047-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">De vereenvoudigde manier waarop men het Verdrag nu wil wijzigen, toont duidelijk aan dat de woorden van vertrouwen in het belang dat in het Verdrag van Lissabon werd toegekend aan de nationale parlementen (en aan het Europees Parlement), niets dan loze woorden waren en dat de hele retoriek over de uitdieping van de democratie op leugens berust. Er is nog maar een jaar verstreken en het Verdrag dat minstens een generatie moest meegaan, wordt al snel en eenvoudig gewijzigd op verzoek en onder druk van de grootmachten, aangevoerd door Duitsland, dat ten koste van alles het economisch en politiek overwicht wil behouden dat de instrumenten van deze EU, waaronder de gezamenlijke munteenheid, het verschaffen.</p>
      <p sl="pt">Net zoals ze, om het Verdrag van Lissabon goed te keuren, nationale referenda vermeden – en ze de weinige referenda die gehouden werden terzijde schoven –, aarzelen ze ook nu niet om zich zelfs aan het toezicht van de nationale parlementen te onttrekken. Dat is begrijpelijk, als we weten dat die door het mechanisme dat ze nu willen opnemen in het Verdrag en door de zogenaamde 'economische governance' het risico lopen om volledig buitenspel gezet te worden. Het lijdt geen twijfel meer dat zij de lidstaten een echte dwangbuis willen aanmeten opdat ze deze strategie van verdieping …</p>
      <a text="(Verklaring ingekort overeenkomstig artikel 170 van het Reglement)"/>
    </intervention>
    <intervention id="3-048-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Wij zijn tegen het hele proces dat betrekking heeft op de aangekondigde wijziging van het Verdrag van Lissabon, zowel vanwege de inhoud als vanwege de vorm.</p>
      <p sl="pt">De strikte voorwaarden voor de toekenning van financiële bijstand uit hoofde van het Europese stabiliteitsmechanisme zijn om verschillende redenen onaanvaardbaar. Zo bestaat de mogelijkheid om bevoegdheden in te trekken en om in te grijpen in het bestuur van de lidstaten van de Europese Unie die de euro als munt hebben, waarbij vooral de tussenkomst op het vlak van begroting, sociaal beleid en arbeidsbeleid bijzonder ernstig is.</p>
      <p sl="pt">Het is een wijziging waarbij gebruik wordt gemaakt van een mechanisme uit het Verdrag zelf om iedereen buitenspel te zetten, waardoor de wijziging niet alleen zonder enige democratische participatie kan worden doorgevoerd, maar waarbij er ook wordt voortgebouwd op wat er gebeurde toen de nationale referenda terzijde werden geschoven bij de goedkeuring van het Verdrag en er een mechanisme wordt gecreëerd om permanent toezicht uit te oefenen op de economieën van de lidstaten.</p>
      <p sl="pt">Dit verslag ligt in de lijn van dat alles, aangezien het een aantal wijzigingsvoorstellen omvat voor het ontwerp van de Commissie voor de wijziging van het Verdrag betreffende de werking van de Europese Unie met betrekking tot een stabiliteitsmechanisme voor landen die de euro als munt hebben. Het is er echter steeds op gericht om de gewenste stimulans die bovengenoemde economische governance moet geven te consolideren, via de uitwerking van het 'Europees Semester', de verdieping van sancties …</p>
      <a text="(Verklaring ingekort overeenkomstig artikel 170 van het Reglement)"/>
    </intervention>
    <intervention id="3-048-500" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">Volgens juridische adviezen is er een beperkte wijziging van het Verdrag nodig om ervoor te zorgen dat het Europese stabiliteitsmechanisme deel uitmaakt van het institutionele kader van de Europese Unie.</p>
    </intervention>
    <intervention id="3-048-625" speaker_id="96953" name="Estelle GRELIER" is_mep="True" mode="written" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Bij gebrek aan door de Raad voorgestelde alternatieven was het noodzakelijk vóór een permanent Europees stabiliteitsmechanisme te stemmen, om onze Griekse, Portugese en Ierse collega’s bij te staan. De discussie is echter nog lang niet ten einde. Deze concessie van de Franse socialisten is geen aanwijzing voor de uitkomst van andere, nog te houden debatten over de kwestie van economische governance. In het licht van de invoering van dit intergouvernementele mechanisme is het van belang verder te gaan en instrumenten ten uitvoer te leggen die het herstel van de groei en van de bedrijvigheid stimuleren. Het is om er onder meer voor te zorgen dat wij instrumenten kunnen financieren, dat ik samen met mijn socialistische collega’s ijver voor een toename van eigen middelen van de Europese Unie. Wij kunnen ook de structuurfondsen en het Europees stabiliteitsmechanisme gelijktijdig gebruiken om landen met schulden opwaarts te laten convergeren. Met ambitieuze begrotingen en het bevorderen van een Europees sociaal model kunnen wij de crisis te boven komen.</p>
    </intervention>
    <intervention id="3-048-750" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Ik heb voor een stabiliteitsmechanisme (ESM) voor de lidstaten gestemd, om buren van ons te helpen die in moeilijkheden verkeren. Dit mechanisme is de kiem van wat euro-obligaties in de toekomst kunnen betekenen voor de financiering van de Europese begroting en voor een ontsnapping aan de wurggreep van de financiële markten op de schulden van lidstaten. Ik betreur echter de gekozen ESM-goedkeuringsmethode – een eenvoudige raadpleging van het Europees Parlement – omdat de intergouvernementele aanpak de voorkeur heeft gekregen boven de communautaire aanpak. Dit zou schade kunnen toebrengen aan het gehalte van het democratische debat, dat nochtans nodig is om een doeltreffend economisch beleid te voeren. Dit mechanisme is vooralsnog een gedeeltelijke oplossing, die tekortschiet om de groei te bevorderen en de werkloosheid te verminderen.</p>
    </intervention>
    <intervention id="3-049-000" speaker_id="96758" name="Gerald HÄFNER" is_mep="True" mode="written" nationality="Germany" birth_date="03-11-1956" birth_place="München" p_group="Group of the Greens/European Free Alliance" m_state="DE">
      <p sl="de">Als afgevaardigde zag ik het als mijn taak om in de onderhandelingen een zo groot mogelijke democratische controle en integratie van het Europees stabiliteitsmechanisme te bereiken. Het resultaat is nu veel beter dan het oorspronkelijke voorstel. Daarom stem ik hiermee in. Toch wil ik mijn principiële bezwaren tegen de ingeslagen weg kenbaar maken. Voor het Europees stabiliteitsmechanisme zou de gewone verdragswijzigingprocedure vereist moeten zijn geweest. Dan was het mogelijk geweest om deze binnen het communautaire systeem met democratische participatie en controle te laten plaatsvinden. Het terugvallen op de intergouvernementele methode is funest. We privatiseren (speculatie-)winst en socialiseren de verliezen. Dat is de verkeerde weg. We laten de belastingbetaler bloeden, maar ontzien de banken, fondsen en speculanten. Hiervoor leent de overheid geld bij de banken. De publieke sector en niet de private sector draagt de kosten. Zonder een principieel nieuw geldbegrip en duidelijke wettelijke regels voor de banken en de financiële sector zullen we slechts de symptomen blijven bestrijden zonder de eigenlijke oorzaken weg te nemen.</p>
    </intervention>
    <intervention id="3-049-500" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik heb me onthouden van stemming over dit verslag. Schotland behoort niet tot de eurozone en daarom beschouw ik het als gepast dat ik niet stem over deze kwestie. Desondanks wil ik opmerken dat paragraaf 6 verwijst naar de kleine landen in Europa "waarvan de economie wellicht niet als "onmisbaar" voor het behoud van de stabiliteit van de eurozone in haar geheel wordt gezien." Mijns inziens geeft deze paragraaf een riskante arrogantie weer; de EU is de som der delen en alle Europese economieën zijn even belangrijk, ongeacht hun grootte. De geschiedenis leert ons dat federaties die zijn gebaseerd op de dominantie van hun grootste leden gedoemd zijn om te mislukken.</p>
    </intervention>
    <intervention id="3-049-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb voor dit verslag gestemd, aangezien een aangenomen wijziging van het Verdrag van Lissabon het opzetten van het permanente stabiliteitsmechanisme voor de euro zal vergemakkelijken. De huidige situatie laat zien dat we ons in moeilijke economische en financiële omstandigheden bevinden en dat we zeer specifieke maatregelen moeten nemen met betrekking tot economische coördinatie en toezicht. Dit mechanisme en het garantiefonds zijn echter alleen bedoeld voor lidstaten in de eurozone, terwijl de landen die zich niet in de eurozone bevinden aan de zijlijn komen te staan, hetgeen een grotere versnippering van de EU tot gevolg zal hebben. Naar mijn mening moet de EU meer solidariteit tonen, door naast hulp aan de landen in de eurozone ook hulp te bieden aan de landen daarbuiten, zodat ze zo snel mogelijk volwaardige en gelijke EU-lidstaten worden. Zo zouden we een tijdelijke discrepantie in de overeenkomst betreffende de toetreding tot de EU opheffen en bijdragen aan de totstandkoming van een meer samenhangende EU.</p>
    </intervention>
    <intervention id="3-049-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">De door het Parlement aangenomen ontwerpwetgevingsresolutie inzake het ontwerpbesluit tot wijziging van het Verdrag betreffende de werking van de Europese Unie met betrekking tot een stabiliteitsmechanisme voor de lidstaten die de euro als munt hebben, is belangrijk voor het versterken van de samenhang en de concurrentiekracht van de economie en voor de stabilisering van het financieel stelsel. Ik heb voor de wijziging gestemd, omdat de euro van groot belang is voor het Europese politieke en economische plan voor duurzame groei. De stabilisering van de eurozone is van strategisch belang en ik ben van mening dat de EU maatregelen moet treffen om de eurozone en haar economische governance in het licht van de doelstellingen van de Europa 2020-strategie te versterken. Tot slot vind ik dat er bij het permanente stabiliteitsmechanisme gebruik moet worden gemaakt van de instellingen van de Unie, om dubbele structuren te voorkomen en omdat een mechanisme dat buiten het institutionele kader van de EU is opgezet, de integriteit van het op de Verdragen gebaseerde systeem in gevaar brengt.</p>
    </intervention>
    <intervention id="3-050-000" speaker_id="28182" name="Kartika Tamara LIOTARD" is_mep="True" mode="written" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">Ik heb dit voorstel in zijn geheel verworpen omdat het volgens mij de problemen niet zal oplossen. Ik deel de mening van de ETUC (de Europese Federatie van Vakbonden) wanneer ze zegt dat de voorgestelde wijzigingen 'de weg vrijmaken voor een inbreuk op de sociale dialoog en inmenging in de structuren voor collectieve arbeidsonderhandelingen in heel Europa.' Ik ben het ook niet eens met de keuze voor een vereenvoudigde herzieningsprocedure voor het Verdrag. Ik ben van mening dat de gewone herzieningsprocedure voor het Verdrag gebruikt dient te worden, om ruimte te maken voor een fatsoenlijke en diepgaande discussie over het voorgestelde stabiliteitsmechanisme en andere mogelijke wijzigingen in de Verdragen, bijvoorbeeld een clausule over sociale vooruitgang. Tot slot wil ik alle lidstaten aansporen om referenda mogelijk te maken over voorstellen voor verdragswijzigingen.</p>
    </intervention>
    <intervention id="3-051-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Ik beschouw het stabiliteitsmechanisme als bijzonder belangrijk voor de lidstaten die de euro als munt hebben, ter versterking van de gemeenschappelijke munt en het ondersteunen van het Europese politieke en economische project. Het versterken en stabiliseren van de gemeenschappelijke munt biedt de markt zekerheid en maakt de euro aantrekkelijker voor nieuwe lidstaten om eraan deel te nemen. Dit is cruciaal voor de groei en ontwikkeling van Europa, waarden die ik in ieder opzicht steun. Zodoende heb ik voor dit verslag gestemd.</p>
    </intervention>
    <intervention id="3-052-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Het Parlement heeft goede resultaten behaald in zijn onderhandelingen met de Raad en daarom steun ik deze wijziging van het Verdrag. Met het oog op zowel de huidige situatie als de stabiliteit in de eurozone op lange termijn is het van groot belang om het stabiliteitsmechanisme van een rechtsgrondslag te voorzien. De Raad heeft garanties gegeven dat het Parlement en de Commissie in de toekomst een sterke rol zullen hebben, en dat vind ik zeer belangrijk. Ik ben voorstander van deze wijziging van het Verdrag, maar toch ben ik bezorgd over de huidige maatregelen voor economische governance, en een stem voor dit verslag staat niet gelijk aan het goedkeuren van het huidige pakket aan maatregelen voor economische governance.</p>
    </intervention>
    <intervention id="3-052-500" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Om het nieuwe Europees stabiliteitsmechanisme rechtens in het institutionele kader van de Unie op te nemen, moet het Verdrag van Lissabon worden gewijzigd. Wij zijn van mening dat dit gepaard moet gaan met de versterking van het preventieve en correctieve deel van het stabiliteits- en groeipact en met maatregelen in verband met het concurrentievermogen op de middellange en lange termijn, maatregelen waarmee een Europese aanpak wordt bevorderd teneinde de macro-economische onevenwichtigheden tussen de lidstaten effectiever te kunnen bestrijden en de duurzame groei van de lidstaten te waarborgen. Het Europees stabiliteitsmechanisme is, net als het Europese semester en de EU 2020-strategie, een belangrijk onderdeel van een alomvattend maatregelenpakket dat bedoeld is om een nieuw kader vast te stellen waarmee de begrotingsdiscipline en de coördinatie van het economisch en financieel beleid worden versterkt. Om de kernbeginselen van de democratische besluitvorming, zoals transparantie, parlementaire behandeling en democratische verantwoording te waarborgen, moet het Parlement goed geïnformeerd en nauw bij het mechanisme betrokken worden. Daarnaast moeten alle nationale parlementen, overeenkomstig hun begrotings- en controlerechten, hier onzes inziens volledig bij worden betrokken, teneinde de transparantie, de betrokkenheid en de controleerbaarheid van alle op Europees niveau genomen beslissingen te vergroten.</p>
    </intervention>
    <intervention id="3-053-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Dit verslag bevestigt de geïnstitutionaliseerde controle van de Europese Commissie, de Europese Centrale Bank (ECB) en het Internationaal Monetair Fonds (IMF) op de begrotingen en de politieke hervormingen van de lidstaten in de eurozone. Er staat geen woord in over het sociale onrecht waaronder burgers zullen lijden, in ruil voor het voordeel van financiële bijstand waarin het Europees stabiliteitsmechanisme zal voorzien. Noch worden de oorzaken van de crisis erin genoemd, die de lidstaten ertoe drijft hun bevolkingen uit te persen om de financiële markten gerust te stellen. Erger nog, het verslag steunt het machtsmisbruik dat inhoudt dat er gebruik wordt gemaakt van een vereenvoudigde herzieningsprocedure voor het Verdrag van Lissabon om te proberen aan een mogelijk referendum te ontsnappen. Mijn fractie is de enige die zich onderscheidt door referenda te eisen in alle lidstaten. Uw Europese oligarchie is bang voor democratie. En terecht, aangezien de volkeren van Europa, naar het voorbeeld van de Noord-Afrikanen, willen dat ze ophoepelt!</p>
    </intervention>
    <intervention id="3-053-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">De overheidsschuldcrisis waardoor enkele landen van de eurozone getroffen worden, moet zonder verdere omwegen worden aangepakt. In een andere, minder ernstige situatie zou ik niet kunnen instemmen met de voorgestelde wijziging van het Verdrag van Lissabon, dat zo kort geleden van kracht werd.</p>
      <p sl="pt">Op dit moment is het van wezenlijk belang is om verder te gaan dan de tijdelijke maatregelen die gericht zijn op stabilisering van de eurozone en lijdt het geen twijfel dat de Europese Unie zonder aarzelen de middelen om de overheidsschuldcrisis te bestrijden, moet verhogen. De wijziging van artikel 136 van het Verdrag betreffende de werking van de Europese Unie is dan ook onmisbaar voor de instelling van een Europees permanent stabiliteitsmechanisme dat de lidstaten die in moeilijkheden verkeren op een doeltreffende manier kan helpen.</p>
    </intervention>
    <intervention id="3-054-000" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ik heb tegen dit verslag gestemd omdat het in het geheel geen oplossing vormt voor de economische crisis die we nu doormaken. De veranderingen die in het verslag worden voorgesteld, maken de weg vrij om de sociale dialoog te torpederen. Ik ben het bovendien oneens met de vereenvoudigde procedure voor herziening van het Verdrag. Ik ben van mening dat de vereenvoudigde procedure voor herziening van het Verdrag gebruikt zou moeten worden om een diepgaande discussie op gang te brengen over het voorgestelde stabiliteitsmechanisme en andere mogelijke mechanismen, zoals de clausule over sociale vooruitgang. Tot slot willen we de lidstaten verzoeken om referenda te houden over de mogelijke wijzigingen van het Verdrag.</p>
    </intervention>
    <intervention id="3-055-000" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="nl">Ik vertegenwoordig een land uit de eurozone dat toentertijd de lening aan Griekenland niet steunde. Het was een beslissing waar uiteraard niemand blij mee was. Ik hoop van harte dat we dergelijke beslissingen niet vaak hoeven te nemen. De crisis heeft de eurozone en de Europese Unie niet gespaard, maar onze gemeenschappelijke munt heeft zich al verscheidene malen bewezen. Hij biedt zijn gebruikers dusdanige eenheid en bescherming dat we met recht trots mogen zijn op deze Europese verworvenheid. Juist daarom moeten we onze valuta beschermen tegen toekomstige economische excessen, met behulp van een adequaat wettelijk kader. Dankzij de huidige wijziging van het Verdrag wordt het tijdelijke stabiliteitsinstrument op termijn vervangen door een Europees stabiliteitsmechanisme. De hervorming van het mechanisme geeft landen die in de problemen zijn gekomen een kans, en daarom zou ik het fijner vinden als dit instrument zelden wordt gebruikt. Dit is een van de laatste momenten dat we onze economische en financiële stelsels kunnen coördineren. Ik heb deze zeer realistische en constructieve oplossing met mijn stem gesteund. Zoals het Parlement al eerder heeft verklaard, moeten de structurele oorzaken van de crisis worden aangepakt. We moeten voorkomen dat zich opnieuw een situatie kan voordoen zoals die we in een recent verleden hebben meegemaakt.</p>
    </intervention>
    <intervention id="3-056-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">De schuldencrisis in de eurozone heeft de noodzaak aangetoond om zo snel mogelijk een economische unie en economische governance in te stellen. Het Europese stabiliteitsmechanisme is een belangrijk aspect van de maatregel ter versterking van de begrotingsdiscipline en de coördinatie van het economisch en financieel beleid van de lidstaten. Het is de eerste stap in een reeks veranderingen die nodig zijn om een geloofwaardig economisch bestuur in te stellen.</p>
      <p sl="fr">Het permanente stabiliteitsmechanisme is onderworpen aan intergouvernementele overeenstemming, wat helaas betekent dat de unanimiteitsregel zal worden toegepast. Dit is een gevaarlijke benadering, aangezien het eurosceptici in de kaart kan spelen. Idealiter had dit mechanisme opgenomen moeten zijn in het communautaire systeem.</p>
      <p sl="fr">De Commissie zou, met instemming van de lidstaten, de doelstellingen van het permanente stabiliteitsmechanisme moeten kunnen beheren in plaats van zich te beperken tot technisch toezicht. Tot besluit: hoewel het wellicht nodig was in dit geval de vereenvoudigde herzieningsprocedure te gebruiken, ben ik van mening dat dit een uitzondering moet blijven.</p>
    </intervention>
    <intervention id="3-056-250" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ik heb voor deze resolutie gestemd, omdat deze belangrijk is voor de gehele Europese Unie aangezien deze zich herstelt van de zware economische crisis. Het is dan ook zeer belangrijk om een dergelijk mechanisme op te zetten dat de eurozone zal stabiliseren en voor de doeltreffende en efficiënte werking en ontwikkeling van de eurozone zal zorgen. Het Europese stabiliteitsmechanisme is een permanent hulpfonds dat de lidstaten in de eurozone die door de crisis te lijden hebben gehad bijstaat. Om dit mechanisme doeltreffend te laten functioneren moet het echter volledig binnen het institutionele kader van de Unie worden gebracht. Het is vooral nodig ervoor te zorgen dat het direct vanaf het begin openstaat voor alle lidstaten, zelfs de lidstaten die de euro niet als hun munteenheid hebben. Ik geloof dat het raadzaam is te voorzien in financiële maatregelen die de mogelijkheid zouden scheppen obligaties te kopen van de landen die te kampen hebben met gigantische schuldproblemen. Dit zou voor hen de weg banen om toegang te krijgen tot financiële markten en tegelijkertijd een sneller economisch herstel stimuleren. Ik ben het eens met het voorstel andere EU-instellingen ook te betrekken in het beheerproces van het mechanisme en ben het er ook mee eens dat er meer bevoegdheden aan de Commissie moeten worden gegeven om de uitgebreidere functies van de Unie op dit gebied doeltreffend te kunnen vervullen.</p>
    </intervention>
    <intervention id="3-056-500" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor de wijziging van het Verdrag met betrekking tot een stabiliteitsmechanisme voor de lidstaten die de euro als munt hebben. Ik hoop dat de lidstaten snel besluiten over de nadere invulling. Toch geloof ik niet dat de discussie hiermee ten einde is. Ik denk dat we de komende maanden en jaren bezig zijn met de vraag of en hoe dit mechanisme kan worden ingezet. Hierbij doel ik bijvoorbeeld op de euro-obligaties. In de huidige situatie, waarin de lidstaten enerzijds wordt verzocht een streng begrotingsbeleid te hanteren om de tekorten en schulden te verminderen en anderzijds wordt gevraagd een bijdrage te leveren aan het stabiliteitsmechanisme, dreigt het systeem in te storten en bestaat de kans dat de lidstaten zichzelf niet meer kunnen financieren. De Europese economie kan alleen worden hersteld als we op de internationale markten gebruik maken van de kracht van de euro, wat leidt tot een toename van de kredietwaardigheid. Door op Europees niveau middelen samen te brengen, worden de lidstaten in staat gesteld om bezuinigingen door te voeren teneinde overlappingen te voorkomen en investeringen beter te laten renderen.</p>
    </intervention>
    <intervention id="3-056-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Het is een prioriteit geworden om de economische governance in de EU te versterken, vooral in het licht van de huidige internationale economische context. Toen het Verdrag van Lissabon op 1 december 2009 in werking trad, had niemand verwacht dat het in de nabije toekomst wijzigingen zou ondergaan. De uitzonderlijke financiële, economische en nu zelfs sociale omstandigheden die we allemaal wel kennen, hebben deze wijziging echter noodzakelijk gemaakt, die op de steun van de politieke meerderheid kan rekenen.</p>
      <p sl="pt">Ik moet echter wel benadrukken dat deze vereenvoudigde procedure voor de herziening geen precedent mag scheppen voor verdere constitutionele herzieningen in de toekomst, op momenten waarop er geen echte uitzonderlijke omstandigheden heersen, zoals momenteel wel het geval is. Omdat ik het ermee eens ben dat een weldoordacht en samenhangend economisch en financieel beleid voor de lidstaten uit de eurozone, dat de samenhang en de stabiliteit van de eurozone kan garanderen, noodzakelijk is, heb ik voor dit verslag gestemd, dat voorstelt om artikel 136 van het Verdrag betreffende de werking van de Europese Unie te wijzigen en een Europees permanent stabiliteitsmechanisme in te stellen om de stabiliteit en de financiële bijstand te garanderen, in overeenstemming met bepaalde randvoorwaarden, in het bijzonder een diepgaande analyse en een programma voor economisch en financieel herstel.</p>
    </intervention>
    <intervention id="3-057-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Vandaag hebben wij tijdens de minizitting van het Europees Parlement in Brussel gestemd over het verslag inzake de wijziging van het Verdrag betreffende de werking van de Europese Unie met betrekking tot een stabiliteitsmechanisme voor de lidstaten die de euro als munt hebben.</p>
      <p sl="it">Op 16 december 2010 heeft de Europese Raad besloten het Parlement via de vereenvoudigde herzieningsprocedure zoals bedoeld in artikel 48, lid 6, van de geconsolideerde versie van het Verdrag betreffende de werking van de Europese Unie te raadplegen over een voorstel tot wijziging van artikel 136 van het Verdrag betreffende de werking van de Europese Unie met betrekking tot een stabiliteitsmechanisme voor de lidstaten die de euro als munt hebben. De doelstelling van het verslag van Elmar Brok en Roberto Gualtieri is om een lid toe te voegen waarmee de lidstaten die de euro als munt hebben de mogelijkheid krijgen om een stabiliteitsmechanisme in te stellen dat waar nodig kan worden ingezet om de stabiliteit van de gehele eurozone te waarborgen, waarbij is bepaald dat bij de verlening van financiële steun, indien vereist, uit hoofde van het mechanisme stringente voorwaarden worden gehanteerd.</p>
    </intervention>
    <intervention id="3-058-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Volgens het verslag dat vandaag in stemming is gebracht:</p>
      <p sl="en">1. Benadrukt het Europees Parlement dat het monetair beleid voor de lidstaten die de euro als munt hebben een exclusieve bevoegdheid van de Unie is en sinds het Verdrag van Maastricht communautair beleid is geweest; en</p>
      <p sl="en">2. Wijst het Europees Parlement op het belang van de euro voor het Europese politieke en economische project, en benadrukt het belang van het engagement van alle lidstaten ten gunste van de stabiliteit van de eurozone en van het gevoel voor verantwoordelijkheid en solidariteit dat zij aan de dag hebben gelegd.</p>
      <p sl="en">Tegelijkertijd is het van mening dat het van wezenlijk belang is om verder te gaan dan de tijdelijke maatregelen die gericht zijn op stabilisering van de eurozone, en dat de Unie haar economische governance moet opbouwen, onder meer via beleidsmaatregelen en instrumenten die specifiek zijn ontworpen om duurzame groei in de lidstaten te bevorderen, en is van mening dat de versterking van het SGP, het Europese semester, de EU 2020-strategie en de wijziging van artikel 136 VWEU met betrekking tot het stabiliteitsmechanisme slechts een eerste stap in die richting vormen.</p>
    </intervention>
    <intervention id="3-059-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik sta achter de inhoud van de resolutie omdat ik vind dat het monetair beleid met betrekking tot de euro de exclusieve bevoegdheid van de Europese instellingen moet blijven om te voorkomen dat dubbele structuren worden opgezet die de Europese integratie kunnen schaden.</p>
      <p sl="it">Op dit moment coördineren de lidstaten hun economisch beleid in overeenstemming met de maatregelen die de Europese instellingen voor de stabiliteit van de eurozone hebben getroffen. Het huidige ontwerpbesluit van de Raad kan leiden tot een besluitvormingsmechanisme met betrekking tot de stabiliteit van de euro waarbij het Parlement en de Commissie buitenspel komen te staan. Het stabiliteitsmechanisme is daarom een gezamenlijk antwoord op de uitdagingen op het gebied van economische en sociale groei en vormt een stimulans voor de invoering van de euro in de resterende lidstaten. Ik hoop dat het gehele Europese institutionele kader betrokken wordt bij de oprichting en de werking van het permanente stabiliteitsmechanisme – waar nodig aan de hand van de procedure voor nauwere samenwerking – teneinde de transparantie van alle besluiten te waarborgen.</p>
    </intervention>
    <intervention id="3-060-000" speaker_id="37676" name="Søren Bo SØNDERGAARD" is_mep="True" mode="written" nationality="Denmark" birth_date="16-08-1955" birth_place="Kyndby" p_group="Confederal Group of the European United Left - Nordic Green Left" m_state="DK">
      <p sl="en">Ik heb dit voorstel in zijn geheel verworpen omdat het volgens mij de problemen niet zal oplossen. Ik deel de mening van de ETUC (de Europese Federatie van Vakbonden) wanneer ze zegt dat de voorgestelde wijzigingen 'de weg vrijmaken voor een inbreuk op de sociale dialoog en inmenging in de structuren voor collectieve arbeidsonderhandelingen in heel Europa.' Ik ben het ook niet eens met de keuze voor een vereenvoudigde herzieningsprocedure voor het Verdrag. Ik ben van mening dat de gewone herzieningsprocedure voor het Verdrag gebruikt dient te worden, om ruimte te maken voor een fatsoenlijke en diepgaande discussie over het voorgestelde stabiliteitsmechanisme en andere mogelijke wijzigingen in de verdragen, bijvoorbeeld een clausule over sociale vooruitgang. Tot slot wil ik alle lidstaten aansporen om referenda mogelijk te maken over voorstellen voor verdragswijzigingen.</p>
    </intervention>
    <intervention id="3-061-000" speaker_id="28134" name="Eva-Britt SVENSSON" is_mep="True" mode="written" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="en">We hebben dit voorstel in zijn geheel verworpen omdat het volgens ons de problemen niet zal oplossen. We delen de mening van de ETUC (de Europese Federatie van Vakbonden) wanneer ze zegt dat de voorgestelde wijzigingen 'de weg vrijmaken voor een inbreuk op de sociale dialoog en inmenging in de structuren voor collectieve arbeidsonderhandelingen in heel Europa.' We zijn het ook niet eens met de keuze voor een vereenvoudigde herzieningsprocedure voor het Verdrag. Wij zijn van mening dat de gewone herzieningsprocedure voor het Verdrag gebruikt dient te worden, om ruimte te maken voor een fatsoenlijke en diepgaande discussie over het voorgestelde stabiliteitsmechanisme en andere mogelijke wijzigingen in de Verdragen, bijvoorbeeld een clausule over sociale vooruitgang. Tot slot willen we alle lidstaten aansporen om referenda mogelijk te maken over voorstellen voor verdragswijzigingen.</p>
    </intervention>
    <intervention id="3-062-000" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De overheidscrisis die de lidstaten treft, dwingt de Europese Unie om haar economische strategie opnieuw te bekijken. De economische governance van de Unie wordt langzaamaan werkelijkheid. Het is noodzakelijk om een weldoordacht en samenhangend economisch en financieel beleid uit te werken voor de lidstaten van de eurozone, een echt 'europact'. Zo wordt in dit verslag voorgesteld om artikel 136 van het Verdrag betreffende de werking van de Europese Unie te wijzigen om de samenhang en de stabiliteit van de eurozone te garanderen, en om een Europees permanent stabiliteitsmechanisme in te stellen om de stabiliteit en de financiële bijstand te garanderen, in overeenstemming met bepaalde randvoorwaarden, in het bijzonder een diepgaande analyse en een programma voor economisch en financieel herstel.</p>
      <p sl="pt">Ik heb voor deze wijziging gestemd omdat ik van mening ben dat het van essentieel belang is om het Europees mechanisme te institutionaliseren en tegelijkertijd te flexibiliseren. Ik wil er vooral op wijzen dat daarbij rekening gehouden moet worden met de bevoegdheden van de Europese instellingen en dat het fout zou zijn om het permanente stabiliteitsmechanisme buiten het institutionele kader van de EU op te zetten. De huidige conjunctuur dwingt de lidstaten, en in het bijzonder de landen uit de eurozone, ertoe om serieuze en realistische standpunten in te nemen. Toch wil ik nogmaals benadrukken dat dit vereenvoudigd herzieningsproces geen precedent mag scheppen voor verdere constitutionele herzieningen in de toekomst.</p>
    </intervention>
    <intervention id="3-063-000" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Ik heb met deze aanvulling op het Verdrag ingestemd, omdat deze logische gevolgen heeft voor economische governance en hierdoor het verder naar elkaar toe groeien van de eurozone in de zin van een gemeenschappelijk financieel beleid wordt bevorderd. Het is bovendien juist dat geen enkel land korting krijgt en dat er geen verschil tussen goede en slechte schulden wordt gemaakt. Schulden zijn bij een pact tussen generaties altijd lasten voor de volgende generaties die hun speelruimte en ontwikkelingsmogelijkheden beperken.</p>
    </intervention>
    <intervention id="3-063-500" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">De verzwakking van de Europese openbare financiën als gevolg van de cruciale verplichting van de lidstaten om het inzakken van de groei na de financiële crisis te beheersen, heeft geleid tot aanzienlijke publieke schulden die ten prooi zijn gevallen aan verwoede speculaties. Het Europees Stabiliteitsmechanisme (ESM) moest daardoor een permanent karakter krijgen. Ik juich de institutionalisering van dit instrument toe, dat duidelijk een uitdrukking van solidariteit is in de eurozone en dat in ruil lidstaten vraagt een grotere verantwoordelijkheid aan de dag te leggen. In de eerste plaats kunnen lidstaten in ernstige financiële moeilijkheden door de activering van dit mechanisme bijstand krijgen. In de tweede plaats eist dit mechanisme van de lidstaten dat ze hun tekorten terugdringen. Door een gezamenlijke aanpak ten aanzien van het beheer van een deel van de schulden van deze lidstaten ten uitvoer te leggen en door hun economieën te laten convergeren, maakt dit mechanisme in feite deel uit van een bredere strategie die mijn politieke familie breed ondersteunt, namelijk economische governance van de eurozone. We hebben het hier niet over een theoretisch gadget of een Europees foefje; we hebben het over een duidelijke noodzaak en reële vooruitgang voor Europa. De kracht van onze munt en ons vermogen om tegen lage kosten te importeren en om investeringen naar Europa te halen, hangen af van deze strategie.</p>
    </intervention>
    <intervention id="3-064-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">In het verslag van Brok/Gualtieri wordt expliciet vastgesteld dat de Raad – dus de lidstaten – verzuimd heeft om het stabiliteits- en groeipact volledig uit te voeren en geen gebruik heeft gemaakt van de mogelijkheden die de verdragen bieden om het pact te stabiliseren. Verder schaart het Parlement zich met dit verslag achter de Europese Commissie en steunt onvoorwaardelijk haar "voornemen om voor samenhang tussen het toekomstige mechanisme en de economische governance van de Unie" te zorgen, om te garanderen dat in de toekomst nooit meer een crisis zoals we die nu beleven kan ontstaan. Reeds in paragraaf 3 van het verslag wordt gesteld dat het Europees Parlement het stabiliteitsmechanisme als "een deel van een alomvattend maatregelenpakket" beschouwt, "dat bedoeld is om een nieuw kader vast te stellen waarmee de begrotingsdiscipline en de coördinatie van het economisch en financieel beleid van de lidstaten worden versterkt"”. Ik deel op dit punt de mening van veel van mijn collega’s.</p>
    </intervention>
    <intervention id="3-064-500" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">De gemeenschappelijke munt heeft Europa meer vrijheid gebracht. Vrijheid moet echter altijd gepaard gaan met verantwoordelijkheid. En dat is nu juist het probleem. Het blijkt dat enkele lidstaten hun aandeel in de verantwoordelijkheid voor de gemeenschappelijke munt niet serieus hebben genomen. Ze moeten nu geld lenen om hun schulden geleidelijk af te lossen, maar de banken hebben geen vertrouwen meer in hen. De lidstaten die verantwoordelijk hebben gehandeld konden kiezen: toelaten dat de schuldenaren failliet gaan of solidariteit tonen. Als overtuigd Europeaan ben ik blij dat het solidariteitsbeginsel de voorkeur heeft gekregen. Tegelijkertijd verwacht ik echter dat het nieuwe stabiliteitsmechanisme weloverwogen wordt toegepast om te voorkomen wat nu het geval is, namelijk dat Griekenland en Ierland na de eerste hulp om nog meer geld vragen. Ik verwacht ook dat de solidariteit niet wordt misbruikt door degenen die haar nodig hebben of door degenen die een geschikt voorwendsel zoeken om de belasting te harmoniseren of op een andere manier de soevereiniteit van de lidstaten in te perken.</p>
    </intervention>
  </section>
  <section id="creitem16" title="15. Rectificaties stemgedrag/voorgenomen stemgedrag: zie notulen"/>
  <section id="creitem17" title="16. Voorbereiding van de vergadering van de Europese Raad (24-25 maart 2011) (debat)">
    <intervention id="3-067-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Aan de orde zijn de verklaringen van de Raad en de Commissie over de voorbereiding van de vergadering van de Europese Raad (24-25 maart 2011).</p>
    </intervention>
    <intervention id="3-068-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad. – Mijnheer de Voorzitter, voorzitter Barroso, mijnheer de commissaris, geachte afgevaardigden, ik ben heel blij dat u mij de gelegenheid biedt om nog vóór de volgende bijeenkomst van de Europese Raad hier naartoe te komen. Zoals u weet zal dit een zeer drukke bijeenkomst worden wegens de onvoorziene gebeurtenissen van de afgelopen weken.</p>
      <p sl="en">Ik zal u eerst een kort overzicht geven van de belangrijkste punten op de agenda van de Europese Raad. Er zullen drie grote vraagstukken aan de orde komen: ten eerste een alomvattend economisch pakket, dat hopelijk door de staatshoofden en regeringsleiders zal worden goedgekeurd, ten tweede Libië en de zuidelijke buurlanden, en ten derde Japan.</p>
      <p sl="en">Ik begin met de vraagstukken van economisch beleid. De Europese Raad zal naar ik hoop zijn goedkeuring hechten aan dit pakket. Daarmee willen wij een antwoord geven op de economische en financiële crisis. Het pakket heeft zes grote onderdelen. Het eerste betreft de afsluiting van de eerste fase van het Europese semester, waarvoor de prioriteiten inzake begrotingsconsolidatie en structurele hervormingen moeten worden goedgekeurd. Zoals u weet is de cyclus van het Europese semester begin dit jaar gestart met de presentatie van de jaarlijkse groeianalyse van de Commissie, waarin diverse beleidsaanbevelingen zijn bijeengebracht die het economisch herstel moeten versterken en die Europa moeten helpen om zijn internationale concurrentiekracht te behouden en de doelstellingen van de EU 2020-strategie te verwezenlijken.</p>
      <p sl="en">De eerste fase van het Europese semester zal nu worden afgesloten met de goedkeuring door de Europese Raad van de prioriteiten inzake begrotingsconsolidatie en structurele hervormingen overeenkomstig de conclusies van de Raad ECOFIN en de Raad EPSCO. Het thema van dit door het voorzitterschap opgestelde verslag werd toegejuicht door de Raad Algemene Zaken van maandag jongstleden. De lidstaten zullen met deze ruime beleidsoriëntaties rekening houden bij de opstelling van hun stabiliteits- en convergentieprogramma´s en de nationale hervormingsprogramma´s die in april moeten worden voorgelegd.</p>
      <p sl="en">De Raad zal dan in juni – op een moment waarop in de lidstaten belangrijke begrotingsbeslissingen nog in voorbereiding zijn – op basis van de beoordeling van de Commissie, een evaluatie maken en de richting voor de lidstaten aangeven. Het is ons doel als Hongaars voorzitterschap om het eerste Europese semester ten tijde van de Europese Raad van juni 2011 af te kunnen sluiten.</p>
      <p sl="en">Het tweede onderdeel betreft de versterking van het economisch bestuur. Hierbij speelt het Europees Parlement een beslissende rol. De Raad heeft reeds een belangrijke stap vooruit gezet: de ministers van Economische en Financiële Zaken hebben overeenstemming bereikt over de algemene aanpak van de Raad met betrekking tot zes wetgevingsvoorstellen voor de versterking van het economisch bestuur, en dus kan het voorzitterschap nu onderhandelingen beginnen met het Parlement.</p>
      <p sl="en">Zoals u weet moet de Raad binnen de door de Europese Raad vastgestelde termijn – te weten juni 2011 – een politiek akkoord hebben bereikt over het pakket. Vier van de zes voorstellen zijn onderworpen aan medebeslissing. Wij weten dat de door de Europese Raad opgelegde termijn het Parlement geenszins bindt, maar toch wil ik van deze gelegenheid gebruik maken om het Parlement te vragen zijn medewerking te verlenen zodat wij in juni tot een politiek akkoord kunnen komen. Dat zou een geruststellende boodschap zijn aan het adres van de markten en – wat zeer belangrijk is – aan het adres van onze burgers die van ons verwachten dat wij de euro, en met de euro de Europese economie beschermen. Wij hebben wat dit betreft een gedeelde verantwoordelijkheid met het Parlement.</p>
      <p sl="en">Onze premier zal spoedig een ontmoeting hebben met de rapporteurs en de voor dit pakket bevoegde coördinatoren, en ik hoop dat wij tot een uitermate vruchtbare samenwerking met het Parlement zullen kunnen komen.</p>
      <p sl="en">Het derde onderdeel betreft het herstel van de gezondheid van de bankensector via de nieuwe, ambitieuze stresstests.</p>
      <p sl="en">Het vierde onderdeel wordt gevormd door het Pact voor de euro en de uitbreiding daarvan tot de landen buiten de eurozone die daaraan willen deelnemen. Mogelijkerwijs zullen dan de eerste nationale actieplannen tot uitvoering van dat pact worden aangekondigd.</p>
      <p sl="en">Het vijfde onderdeel betreft de voltooiing van de werkzaamheden voor de toekomst van het Europees Stabiliteitsmechanisme (ESM) en de versterking van de Europese Financiële Stabiliteitsfaciliteit (EFSF). Daarbij wordt voortgebouwd op het akkoord dat werd gesloten tijdens de ministeriële bijeenkomst van de Eurogroep Plus van 21 maart jongstleden. U weet allen dat in de voorwaarden voor het Europees Stabiliteitsmechanisme gewag wordt gemaakt van informatie aan het Parlement, en ik ben daar bijzonder verheugd over.</p>
      <p sl="en">Het zesde onderdeel betreft de Verdragswijziging, waarover u zojuist hebt gestemd, en de formele aanneming van de besluiten tot wijziging van het Verdrag betreffende de werking van de Europese Unie met betrekking tot de instelling van het toekomstig ESM. Ik wil het Parlement bedanken voor deze positieve stemming. Mijns inziens was dit een bijzonder belangrijke bijdrage van uw kant.</p>
      <p sl="en">Zoals u ziet is er echte vooruitgang geboekt bij de aanpak van de crisis. De Europese Raad zal nu tijdens zijn volgende bijeenkomst de laatste hand leggen aan deze werkzaamheden en zijn goedkeuring hechten aan een alomvattend pakket maatregelen om de crisis te bestrijden, de financiële stabiliteit te behouden en het pad te effenen voor duurzame, banenscheppende groei.</p>
      <p sl="en">Dan ga ik nu over naar Libië en de zuidelijke buurlanden. Zich baserend op de resolutie van het Europees Parlement van 10 maart 2011, op de conclusies van de Europese Raad van 11 maart 2011 en Resolutie 1973 van de VN-Veiligheidsraad heeft de Raad uiting gegeven aan zijn bezorgdheid over de huidige situatie in Libië, en tevens de grove, stelselmatige schending van de mensenrechten, de gewelddadige repressie jegens het Libische volk en de wrede onderdrukking door het regime veroordeeld.</p>
      <p sl="en">Het hoofddoel van de EU is de burgerbevolking te beschermen en het Libische volk te steunen in zijn streven naar een democratische samenleving. Kolonel Khadafi moet onmiddellijk afstand doen van de macht. Zijn regime heeft elke legitimiteit verloren en is geen gesprekspartner meer voor de EU. Dus wat heeft de Raad gedaan?</p>
      <p sl="en">Ik zal eerst iets zeggen over de sancties. Op 28 februari 2011 heeft de Raad in recordtijd besluiten genomen over beperkende maatregelen tegen het regime. Op 10 maart kwamen daar nieuwe sancties bij, zoals een bevriezing van tegoeden, een reisverbod, een wapenembargo en een embargo op uitrusting die gebruikt zou kunnen worden bij binnenlandse repressie. Daarmee gaan wij verder dan hetgeen besloten was in de resolutie van de VN-Veiligheidsraad.</p>
      <p sl="en">Ik wil daar nog een derde element aan toevoegen, namelijk een derde sanctieronde. De Raad heeft vandaag op basis van het op 21 maart van de Raad Buitenlandse Zaken ontvangen mandaat en via de schriftelijke procedure zijn goedkeuring gehecht aan het voorstel van het Hongaars voorzitterschap om de beperkende maatregelen verder uit te breiden tot Libische leiders en entiteiten. Zo zijn deze sancties bijvoorbeeld al van toepassing op de nationale oliemaatschappij van Libië.</p>
      <p sl="en">Wat heeft de Raad nog meer gedaan, afgezien van sancties opleggen? Het Hongaars voorzitterschap heeft het vraagstuk van de voorzieningszekerheid op de agenda gezet. De ministers hebben gediscussieerd over de gevolgen van de politieke crisis voor de energiemarkt, de energievoorziening en de energiezekerheid. Ofschoon zij het met elkaar eens waren dat de EU over voldoende aardgas- en olievoorraden beschikt, heeft het debat nogmaals aangetoond hoe kwetsbaar Europa is en hoezeer er behoefte is aan een nog sterker eengemaakt energiebeleid, waarin ook maatregelen als diversificatie van bevoorradingsroutes zijn opgenomen.</p>
      <p sl="en">De Raad heeft uiting gegeven aan zijn voldoening over de aanneming van Resolutie 1973 van de VN-Veiligheidsraad en zegt vastberaden te zijn om bij te dragen aan de uitvoering ervan. De Raad heeft ook de top van Parijs verwelkomd als zijnde een beslissende bijdrage aan de uitvoering van deze resolutie. Met hun uiteenlopende bijdragen zijn de EU en de lidstaten vastbesloten om, in samenwerking met alle internationale partners en in het bijzonder met de Arabische Liga en andere regionale belanghebbenden, collectief en resoluut op te treden voor een volledige uitvoering van deze besluiten. De Raad en de lidstaten zullen steun geven aan de maatregelen op basis van de resolutie van de VN-Veiligheidsraad die gericht zijn op de bescherming van de met aanvallen bedreigde burgerbevolking en de door burgers bevolkte gebieden.</p>
      <p sl="en">De EU zal humanitaire hulp blijven geven aan alle getroffenen en natuurlijk zullen wij in een later stadium Libië helpen bij de opbouw van een democratische staat en de ontwikkeling van een rechtsstaat.</p>
      <p sl="en">De EU treft voorbereidingen voor het verlenen van GBVB-steun en voor de humanitaire hulp waarom het VN-Bureau voor de coördinatie van humanitaire zaken heeft verzocht. Daarbij speelt de VN een coördinerende rol. Deze acties zullen plaatsvinden met volledige inachtneming van de VN-richtsnoeren voor de inzet van militaire en civiele defensiecapaciteiten. De hoge vertegenwoordiger is verzocht om verdere plannen uit te werken overeenkomstig de VN-resolutie en de verklaring van de Europese Raad van 11 maart inzake steun voor operaties van humanitaire hulp en bescherming van de burgerbevolking, waarvoor ook maritieme capaciteiten zullen worden ingezet. Daarbij moet zo nauw mogelijk worden samengewerkt met de VN, de NAVO en andere actoren. De hoge vertegenwoordiger zal contact blijven onderhouden met de secretaris-generaal van de VN en de landen in de regio, waaronder Egypte en Tunesië. Zij heeft duidelijk gemaakt dat dit een urgent proces is dat zo snel mogelijk op gang moet worden gebracht, zodat de Europese Raad van eind deze week het verder kan bespreken.</p>
      <p sl="en">De lidstaten hebben bovendien nogmaals onderstreept dat zij solidair zijn met de lidstaten die het sterkst en meest direct getroffen zijn door migratiebewegingen. Zij hebben nogmaals verklaard bereid te zijn de noodzakelijke hulp te verlenen, naarmate de situatie zich verder ontwikkelt. Het Hongaarse voorzitterschap had dit vraagstuk op de agenda van de Raad Justitie en Binnenlandse Zaken van 24 en 25 februari 2011 geplaatst, en toen is in het kader van Frontex de gezamenlijke operatie Hermes gelanceerd, waaraan diverse lidstaten met middelen bijdragen.</p>
      <p sl="en">Ik wil kort ingaan op hetgeen is gebeurd met de evacuatie. Reeds op 23 februari heeft het voorzitterschap het EU-mechanisme voor civiele bescherming in werking gesteld om steun te kunnen geven aan de evacuatie van EU-burgers uit Libië. Zijn besluit werd gesteund door de hoge vertegenwoordiger. Het Hongaars voorzitterschap doet zijn uiterste best om de lopende werkzaamheden te coördineren, met name als het gaat om vluchtelingen- en migratievraagstukken, en laat zich daarbij inspireren door het in de resolutie van het Parlement opgenomen beginsel van de verantwoordelijkheid om te beschermen. De Hongaarse minister van Buitenlandse Zaken, János Martonyi, en commissaris Malmström brengen momenteel een bezoek aan Egypte en aan de Egyptisch-Libische grens. Minister Martonyi is naar de grens gegaan en heeft daar met de lokale autoriteiten gesproken. In een daar eerder afgelegde verklaring zei hij dat er zonder de luchtaanvallen een ondraaglijke situatie zou zijn ontstaan.</p>
      <p sl="en">Nu is de situatie onder controle dankzij de Egyptische autoriteiten. Gedurende de afgelopen drie dagen zijn geen mensen uit Libië binnengekomen en er zijn zelfs Libiërs die hebben besloten om terug te gaan. Toch blijft de situatie nog wankel, en wij weten niet of opnieuw mensen Libië zullen verlaten.</p>
      <p sl="en">Op 3 maart ben ik zelf aan de Tunesisch-Libische grens geweest, in gezelschap van commissaris Georgieva, om de situatie ter plekke gade te slaan. De situatie was nog steeds heel ernstig: per uur staken 1 000 mensen vanuit Libië de Tunesische grens over. Op 3 maart was evacuatie het belangrijkste vraagstuk, en het is nog steeds erg belangrijk dat de lidstaten helpen bij de repatriëring van niet-EU-burgers, voor het merendeel migrerende werknemers.</p>
      <p sl="en">Aangezien er geen vaste EU-delegatie aanwezig is, vertegenwoordigt het Hongaars voorzitterschap de EU in de persoon van de Hongaarse ambassadeur in Tripoli. Het voorzitterschap is in het land aanwezig en zal daar blijven om de consulaire en diplomatieke inspanningen voor rekening van de lidstaten te coördineren.</p>
      <p sl="en">Wat de zuidelijke buurlanden betreft, heeft de Europese Raad tijdens zijn buitengewone vergadering van 11 maart verklaard dat door volksopstanden ingrijpende veranderingen teweeg worden gebracht in de zuidelijke buurlanden waardoor hoop en kans ontstaat op een toekomst die gebaseerd is op democratie, pluralisme, rechtsstatelijkheid, mensenrechten en sociale rechtvaardigheid. Hierbij dient duidelijk te worden gemaakt dat niet alleen in Libië gewelddadige repressie plaatsvindt; we moeten wel beseffen dat ook in Bahrein en Jemen mensen worden aangevallen, en wij moeten zonder meer duidelijk maken dat gewelddadige repressie waar dan ook onaanvaardbaar is.</p>
      <p sl="en">Het is aan de landen in de regio om op een vreedzame en democratische wijze te beslissen over hun toekomst. De Europese Unie zal ondersteuning bieden bij iedere aanzet tot democratische transformatie, politieke stelsels die vreedzame verandering, groei en welvaart mogelijk maken, en een billijker verdeling van de baten van economische prestaties. De EU zal met de betrokken landen in de regio overleggen over financiële en technische bijstand bij het verbeteren van de grenscontrole en het grensbeheer en bij het nemen van maatregelen om de terugkeer van migranten naar hun landen van oorsprong te vergemakkelijken.</p>
      <p sl="en">De Raad was gevraagd om in samenwerking met de Commissie vóór de bijeenkomst van de Europese Raad van juni een plan voor te leggen voor de ontwikkeling van capaciteiten op het gebied van het beheer van migratie en vluchtelingenstromen. De Europese Raad verwelkomde in grote lijnen de gezamenlijke mededeling van de Commissie en de hoge vertegenwoordiger waarin "Een partnerschap voor democratie en gedeelde welvaart met het zuidelijke Middellandse Zeegebied" wordt voorgesteld, met als uitgangspunt een gedifferentieerde en op prikkels gebaseerde benadering die alle EU-instrumenten bundelt. De Raad werd verzocht om de in de mededeling opgenomen voorstellen snel te bestuderen en met name na te gaan hoe de steun van de Unie aan haar partners kan worden opgevoerd.</p>
      <p sl="en">Ik sluit af met een korte presentatie van de ideeën waarbij snel optreden geboden is. Wij moeten een hoger plafond vaststellen voor leningen van de Europese Investeringsbank aan de Middellandse Zeelanden die politieke hervormingen willen doorvoeren. Het Parlement zal hierbij een rol te vervullen hebben en ik reken op uw medewerking. Wij moeten overeenstemming bereiken over het voorstel van de Commissie om de EIB de mogelijkheid te geven middelen die beschikbaar komen uit eerdere leningen in het kader van FEMIP opnieuw te investeren. Wij moeten samen met andere belanghebbenden nagaan onder welke voorwaarden de Europese Bank voor Wederopbouw en Ontwikkeling actief kan worden in de zuidelijke buurlanden. Wij moeten eveneens onverwijld het voorstel voor pan-Europese-mediterrane oorsprongsregels goedkeuren. Dit voorstel is van essentieel belang voor de verdere ontwikkeling van de regio. Tot slot is het volgens mij absoluut noodzakelijk de verordening tot versterking van de capaciteit van Frontex in juni 2011 aan te nemen.</p>
      <p sl="en">Ik zal het hierbij laten. Ik zal niet spreken over Japan omdat dit nu als nieuw punt op de agenda staat. Neemt u mij niet kwalijk dat mijn toespraak wat lang was. Er is heel veel gebeurd en ik wilde het Parlement een volledig beeld geven van alle vraagstukken.</p>
    </intervention>
    <intervention id="3-069-000" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, zoals ik het Parlement vorige week al zei, zullen de besluiten die Europa tijdens de Europese Raad van 24 en 25 maart zal nemen, de spelregels met betrekking tot het economisch bestuur totaal veranderen.</p>
      <p sl="en">Met andere woorden, zij zullen een mijlpaal zijn in onze alomvattende respons op de crisis en het vertrekpunt zijn voor een volledige tenuitvoerlegging ervan via de vaststelling van een nieuw kader inzake economisch bestuur. Hopelijk zullen wij dan een Europese Monetaire Unie hebben die op twee benen loopt (met een Monetaire Unie en een Economische Unie) in plaats van te hinken.</p>
      <p sl="en">Inmiddels wordt onderkend dat het economisch beleid van elke lidstaat een zaak is die alle lidstaten en alle Europese instellingen moet aangaan. Voor het eerst hebben wij nu, met het Europees semester, het noodzakelijke instrument om ervoor te zorgen dat onze economische beleidsvormen en structurele hervormingen tijdig – voordat elke lidstaat zijn eigen beleid en begroting voor het volgend jaar vaststelt – en nauwgezet worden gecoördineerd. Niet alleen hebben wij nu coördinatie vooraf, maar kunnen wij er ook voor zorgen dat deze coördinatie gelijke tred houdt met het economisch beleid en het begrotingsbeleid.</p>
      <p sl="en">Het eerste Europese semester is al eerder, in januari, van start gegaan met de jaarlijkse groeianalyse van de Commissie. Daarin zijn voor dit jaar tien prioriteiten opgenomen en die tien prioriteiten zijn allen stevig verankerd in de EU 2020-strategie voor groei en banen.</p>
      <p sl="en">Het doel hiervan is begrotingsconsolidatie te bevorderen, macro-economische onevenwichtigheden te corrigeren en financiële stabiliteit te verzekeren. Dit zijn allemaal voorwaarden voor een gezonde groei. Deze beleidsvormen zullen op zich geen groei bewerkstelligen, maar het is wel duidelijk dat wij zonder deze beleidsvormen niet het soort groei zullen krijgen dat wij nodig hebben, namelijk een duurzame en inclusieve groei.</p>
      <p sl="en">Het Pact voor de euro waarover de staatshoofden en regeringsleiders van de eurozone tot overeenstemming zijn gekomen en dat open staat voor alle lidstaten die daaraan deel willen nemen, weerspiegelt de prioriteiten van onze jaarlijkse groeianalyse. Het Pact voor de euro is nu echter tevens volledig verenigbaar met het Verdrag – zoals was overeengekomen – en zal volledig worden geïntegreerd in het Europees systeem van economisch bestuur. Ik wil nogmaals het Europees Parlement bedanken. De krachtige standpunten van dit Parlement waren mijns inziens zeer belangrijk toen moest worden verzekerd dat de communautaire benadering ook erkend werd in het Pact voor de euro. In het Pact voor de euro worden tevens de werkzaamheden van de Commissie erkend ten aanzien van belastingen en financiële regelgeving in het algemeen, en van het voorstel voor een belasting op de financiële sector in het bijzonder.</p>
      <p sl="en">Alle lidstaten moet bij de uitvoering van het stabiliteits- en groeipact de aanbevelingen van de Commissie opvolgen. Ik citeer wat vorige week werd besloten: "Bij het nemen van besluiten over de in het stabiliteits- en groeipact te ondernemen stappen wordt van de Raad in de regel verwacht dat hij de aanbevelingen van de Commissie volgt of zijn standpunt schriftelijk toelicht". Dit is het principe van 11 maart 2011. Mijns inziens is dit een zeer belangrijk politiek beginsel dat kan worden toegevoegd aan de belangrijke wetgevingsbesluiten die reeds zijn genomen en aan een aantal wetgevingsonderdelen waaraan u momenteel werkt.</p>
      <p sl="en">Begrotingsconsolidatie is geen doel op zich. Zonder begrotingsconsolidatie is er geen vertrouwen, zonder vertrouwen zijn er geen investeringen en zonder investeringen is er geen groei. Maar zoals ik al vaker in dit Parlement heb verklaard is ons doel groei: duurzame en inclusieve groei.</p>
      <p sl="en">Daarvoor is het noodzakelijk het bedrijfsklimaat te verbeteren en de interne markt te voltooien. Een van onze doelstellingen met betrekking tot de interne markt houdt dan ook verband met de verschillende belastinggrondslagen. De Commissie heeft daarom een wetgevingsvoorstel opgesteld en ingediend voor een gemeenschappelijke geconsolideerde heffingsgrondslag voor de vennootschapsbelasting.</p>
      <p sl="en">Wij moeten gebruik maken van het volle potentieel van de interne markt. De Commissie zal dan ook spoedig met de Single Market Act komen, waarin een twaalftal prioritaire voorstellen zijn opgenomen. Daarmee kunnen wij onze grootste troef uitspelen, groei en banen creëren en de concurrentiekracht van Europa versterken.</p>
      <p sl="en">Wij moeten ook meer doen om de werkgelegenheid te verbeteren. Wij hebben meer en niet minder arbeidsmobiliteit nodig. Wij moeten pleiten voor meer belastingprikkels gericht op werken, en wij willen een groei die zorgt voor meer werkgelegenheid en werkgelegenheidvriendelijk is.</p>
      <p sl="en">De lidstaten leggen nu in samenwerking met de Commissie de laatste hand aan hun nationale hervormingsprogramma´s en hun stabiliteits- en convergentieprogramma´s. Laat ik duidelijk zijn: voor een succesvolle implementatie van het Europese semester is het van essentieel belang dat de lidstaten duidelijke, concrete en ambitieuze nationale programma´s hebben. Dus is het nu aan elke lidstaat om ervoor te zorgen dat dit serieuze werk tegen eind april wordt afgerond.</p>
      <p sl="en">Vorige week heeft de Raad overeenstemming bereikt over de algemene benadering met betrekking tot het wetgevingspakket van de Commissie inzake een versterkt economisch bestuur. Ik wil nogmaals het Hongaars voorzitterschap bedanken voor al zijn inspanningen om tot een succesvol compromis te komen.</p>
      <p sl="en">Nu zullen de onderhandelingen met het Parlement beginnen. Ik weet dat de Commissie kan rekenen op de krachtige steun van dit Parlement, en ik hoop dat wij voor eind juni tot een definitief akkoord kunnen komen. Dan zal ons nieuw economisch kader afgerond zijn en zullen wij alle instrumenten ervan kunnen gebruiken om de nationale begrotingen, de stabiliteits- en convergentieprogramma´s en de nationale hervormingsprogramma´s voor eind 2012 te beoordelen.</p>
      <p sl="en">Tot slot zullen wij met het huidig Europees Financieel Stabiliteitsfonds, en met ingang van 2013 met het permanent Europees Stabiliteitsmechanisme (ESM), zorgen voor een terugloopblokkering, waarmee wij indien noodzakelijk de stabiliteit van de eurozone in haar geheel kunnen waarborgen. Afgelopen maandag hebben de ministers van Financiën overeenstemming bereikt over de instelling van het Europees Stabiliteitsmechanisme, dat zal gelden vanaf juni 2013 en een effectieve leningscapaciteit van 500 miljard euro zal hebben. Dit is een belangrijke stap vooruit voor de Europese Unie, waar zoals u weet de Commissie krachtig voor heeft gepleit. De overeenstemming over het toekomstig ESM betekent dat gevolg wordt gegeven aan onze voorstellen en zonder meer de centrale rol van de Commissie in het proces en de betrokkenheid van het Europees Parlement worden bevestigd.</p>
      <p sl="en">Het zal aan de Commissie zijn om, in samenwerking met de Europese Centrale Bank, te bepalen of er al dan niet een risico bestaat voor de financiële stabiliteit van de eurozone in haar geheel en om een analyse te maken van de houdbaarheid van de overheidsschuld van de betrokken lidstaat. Ook zal het aan de Commissie zijn om het voortouw te nemen en een oordeel te vellen over de feitelijke financiële behoeften van de begunstigde lidstaat en de aard van de vereiste betrokkenheid van de particuliere sector. Het zal tevens aan de Commissie zijn om de Raad een voorstel te doen voor een besluit tot ondersteuning van het macro-economische aanpassingsprogramma.</p>
      <p sl="en">De Europese Commissie zal samen met het IMF en in overleg met de ECB verantwoordelijk zijn voor het toezicht op de naleving van de door het macro-economisch aanpassingsprogramma vereiste beleidsconditionaliteit.</p>
      <p sl="en">De beleidsconditionaliteit die is vastgesteld op basis van versterkt toezicht of op basis van een macro-economisch aanpassingsprogramma, zal stroken met het EU-toezichtskader en ervoor moeten zorgen dat de EU-procedures en dus de rol van het Europees Parlement worden geëerbiedigd.</p>
      <p sl="en">De Commissie is van plan om met het oog daarop en op grond van artikel 136 van het Verdrag een voorstel te doen voor een verordening van het Europees Parlement en de Raad waarin de noodzakelijke procedures worden verduidelijkt die nodig zijn om de beleidsconditionaliteit te verankeren in Raadsbesluiten en om consistentie met het multilateraal toezichtskader van de Europese Unie te waarborgen. De Raad en de Commissie zullen het Europees Parlement geregeld informeren over de oprichting en de operaties van het ESM.</p>
      <p sl="en">Geachte afgevaardigden, ik wil enkel bevestigen wat commissaris Rehn en de voorzitter van de eurogroep, de heer Juncker, hebben gezegd in een brief aan uw Voorzitter, de heer Buzek. Ik denk dat wij uiteindelijk een akkoord zullen bereiken dat volledig verenigbaar is met de communautaire benadering, en ik wil nogmaals het Parlement bedanken voor zijn belangstelling en engagement voor deze benadering.</p>
      <p sl="en">Op het front van de financiële stabilisatie hebben de lidstaten uiteindelijk onderkend hoe groot de onderlinge afhankelijkheid van hun economieën is. De Europese Unie heeft al veel gedaan om het bankensysteem te repareren, maar ook daarvoor moet meer worden gedaan. Een gezond bankensysteem is een voorwaarde voor een duurzaam economisch herstel.</p>
      <p sl="en">De volgende ronde in de EU-wijde stresstest voor banken zal in de komende maanden plaatsvinden onder leiding van de pas ingestelde Europese Bankenautoriteit (EBA). Transparantie is essentieel om beleidsmakers en investeerders in staat te stellen geïnformeerde beslissingen te nemen, en hetzelfde mag gezegd worden van de bereidheid om consequent te handelen door moeilijke maar onontbeerlijke beslissingen te nemen.</p>
      <p sl="en">Mijns inziens is het nu aan mij om, na het uitgebreide en goede verslag van de vertegenwoordigster van het Hongaars voorzitterschap, mevrouw Győri, nader in te gaan op de vraagstukken met betrekking tot Libië en het zuidelijke Middellandse Zeegebied.</p>
      <p sl="en">Laat ik u echter wel zeggen dat de Commissie, voor zover dat onder haar bevoegdheid viel, een substantiële rol heeft gespeeld bij de coördinatie van de Europese respons op de escalatie van de humanitaire crisis aan de Libische grenzen. Wij hebben 30 miljoen euro beschikbaar gesteld voor hulp aan vluchtelingen en migranten, en zoals u weet hebben wij diverse teams ter plekke. Ook onderhouden wij nauw contact met de oorsprongslanden en de donorlanden. Het mechanisme voor civiele bescherming van de Commissie (MCB) blijft eveneens de lidstaten helpen bij hun consulaire activiteiten. Zeer actief waren ook commissaris Malmström en commissaris Georgieva, die nauw hebben samengewerkt met het Hongaars voorzitterschap.</p>
      <p sl="en">Het vliegverbod voor militaire vliegtuigen, dat werd ingesteld op basis van Resolutie 1973 van de VN-Veiligheidsraad, heeft een nieuwe situatie doen ontstaan waar rekening mee moet worden gehouden bij het op een veilige en efficiënte manier leveren van humanitaire hulp aan degenen die die nodig hebben, of zij zich nu aan de grens of in het binnenland van Libië bevinden. Daarmee is nieuwe hoop gerezen en is het bovendien mogelijk geworden om het leven van onschuldige burgers te sparen.</p>
      <p sl="en">Bij de aanpak van de uitdagingen op middellange termijn in deze snel veranderende en uitermate ingewikkelde situatie mogen wij ons doel op de lange termijn niet uit het oog verliezen, te weten een democratisch, stabiel en welvarend zuidelijk Middellandse Zeegebied. Dit doel is gebaseerd op het voorstel van de Commissie tot de sluiting van een partnerschap voor democratie en gedeelde welvaart.</p>
      <p sl="en">Het mechanisme voor civiele bescherming van de Commissie coördineert tevens het EU-antwoord op het hulpverleningsverzoek van Japan. Sinds afgelopen vrijdag hebben wij onze aanwezigheid ter plekke opgevoerd met een civiele-beschermingsteam bestaande uit logistieke en nucleaire deskundigen.</p>
      <p sl="en">Wat specifiek de nucleaire vraagstukken betreft is het belangrijk lering te trekken uit de gebeurtenissen in Japan. Daarom heeft de Commissie voorgesteld de veiligheid van kerncentrales te toetsen en een alomvattende risico- en veiligheidsanalyse ('stresstest') te laten maken van alle Europese kerncentrales. Deze stresstests moeten tevens worden uitgevoerd in alle buurlanden en daarbuiten, en wel onder de verantwoordelijkheid van de IAEA. Ik hoop natuurlijk dat de Europese Raad dit voornemen zal steunen en bevestigen.</p>
      <p sl="en">Geachte afgevaardigden, zoals u ziet hebben wij een boordevolle agenda voor de komende bijeenkomst van de Europese Raad. De Commissie heeft hard gewerkt aan deze veelomvattende Europese respons op de crisis buiten haar grenzen, maar ook aan de vraagstukken met betrekking tot de economische situatie.</p>
      <p sl="en">Samen met het Europees Parlement zullen wij een centrale rol spelen bij de tenuitvoerlegging van de veelomvattende respons op de economische crisis. Wij zullen dit altijd doen in de geest van het Verdrag van Lissabon, dat wil zeggen in nauwe coördinatie met het Parlement. U kunt er van op aan dat wij ons nooit aan deze verantwoordelijkheid zullen onttrekken.</p>
    </intervention>
    <intervention id="3-070-000" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">namens de PPE-Fractie. – Mijnheer de Voorzitter, beste collega’s, de Europese Raad maakt zich op om voor de tweede achtereenvolgende week in een klimaat van onzekerheid en internationale spanning bijeen te komen: onzekerheid in Japan, waar veel mensen zijn omgekomen, maar nog niet bekend is hoe veel; onzekerheid in het Middellandse Zeegebied, waar nu ook andere volkeren zich zijn gaan verzetten tegen het regime in hun landen, waaronder Bahrein en – zoals de Voorzitter al heeft aangegeven – Jemen.</p>
      <p sl="fr">Al deze ontwikkelingen hebben welbeschouwd ook gevolgen voor ons, Europeanen. Onze burgers hebben het drama in Japan rechtstreeks kunnen volgen. Bij het medeleven voor de duizenden door rouw verscheurde gezinnen komen nu ook nog eens de angst voor het falen van de kernreactor van Fukushima en de vrees dat ons hier iets vergelijkbaars of zelfs precies hetzelfde kan overkomen.</p>
      <p sl="fr">Het is duidelijk dat alle landen die over kerncentrales beschikken terdege rekening zullen moeten houden met deze gebeurtenissen. Het is daarom zinvol om in dit Parlement een debat te organiseren over nucleaire veiligheid, waarbij we overigens niet mogen vergeten dat wij in Europa onze energieafhankelijkheid niet mogen vergroten, maar juist moeten verminderen. Bij de volgende vergaderperiode zullen we daarop terug komen.</p>
      <p sl="fr">De staatshoofden en regeringsleiders van de zevenentwintig zullen zich dit weekend ook buigen over de door de VN goedgekeurde interventie in Libië, bedoeld om de opstandelingen te beschermen tegen dreigende aanvallen van de zittende machthebbers. Ik wil er hier graag op wijzen dat het Europese staten zijn geweest die het initiatief hebben genomen voor deze operaties, en dat een aantal Europese staten als eerste in het kader van een VN-mandaat heeft geïntervenieerd. Het lijdt geen twijfel dat ze onze collega’s tijdens de laatste minizitting in Brussel hebben horen spreken.</p>
      <p sl="fr">Mijn fractie hoopt dat de Europese Raad bij deze gelegenheid de Europese strategie voor het Middellandse Zeegebied duidelijk zal vastleggen. Die strategie moet steeds gericht zijn op helpen en begeleiden – we mogen nooit oplossingen opleggen. Dat is onze burenplicht.</p>
      <p sl="fr">Mijnheer de Voorzitter, beste collega’s, na de top van de eurolanden afgelopen week, die voorbereidend werk heeft verricht, zullen er deze week door de Europese Raad heel belangrijke beslissingen worden genomen over het versterken van de euro en de verbetering van het economisch bestuur.</p>
      <p sl="fr">De Fractie van de Europese Volkspartij (Christendemocraten) is voorstander van het verhogen van de fondsen voor ondersteuning van de euro en de consolidering van het ad-hocinstrument dat we vorig jaar in het leven hebben geroepen om Ierland en Griekenland te helpen. Deze politieke bereidheid brengt het verantwoordelijkheidsgevoel tot uiting waarvan de lidstaten blijk hebben gegeven bij de ergste crisis sinds de invoering van de eenheidsmunt.</p>
      <p sl="fr">We wijzen er wel op dat de Raad deze uitzonderlijke, uit het ontsporen van de nationale financiën voortvloeiende situatie niet mag aangrijpen om de methode voor het beheer van Europese aangelegenheden te wijzigen. De communautaire aanpak moet de regel blijven, de intergouvernementele methode de uitzondering. Er is in het Europees Parlement een ruime meerderheid voor het aanhouden van de communautaire methode, en de Commissie-Barroso steunt ons daarbij, om de eenvoudige reden dat dit voor de toekomst van de Unie van levensbelang is. Ik twijfel er niet aan dat voorzitter Van Rompuy de staatshoofden en regeringsleiders van de juistheid van deze stelling zal weten te overtuigen.</p>
      <p sl="fr">Vrijdag zal er ook een pact voor de euro moeten worden gesloten. Wij staan positief tegenover dat pact, omdat het voorziet in iets waar we nu al maanden om vragen: convergentie van het sociale, het fiscale en begrotingsbeleid van de lidstaten.</p>
      <p sl="fr">Ik zeg het keer op keer: Europese solidariteit zal door onze volkeren alleen worden aanvaard als die solidariteit gerechtvaardigd en verdiend is. En dat is alleen het geval als de arbeidsvoorwaarden convergeren en onze ondernemingen kunnen investeren en rekruteren in een vergelijkbaar fiscaal klimaat.</p>
      <p sl="fr">Tot slot verlangt onze fractie van de Raad dat hij snel vooruitgang boekt met het pakket voor economisch bestuur en daarbij rekening houdt met het standpunt van het Europees Parlement, dat met betrekking tot vier van de zes te bespreken onderwerpen medewetgever is.</p>
      <p sl="fr">Europa moet de weg naar groei en werkgelegenheid terugvinden. De maatregelen die nu geformuleerd worden gaan die kant op. Als hierover in een communautair kader wordt beslist, zullen ze Europa in staat stellen op een gezonde basis een veelbelovende toekomst tegemoet te gaan.</p>
    </intervention>
    <intervention id="3-071-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie . – Mijnheer de Voorzitter, allereerst, voorzitter van de Commissie, wil ik u van harte feliciteren met uw verjaardag vandaag. Ik vind dat u er recht op hebt dat u daarmee wordt gefeliciteerd.</p>
      <a text="(Applaus)"/>
      <p sl="de">Ik kan uw vreugde om deze top niet delen. Ik denk dat deze top in de slechtste fase en de ernstigste situatie van de Europese Unie plaatsvindt. Het begint bij Libië. Zelden is een actie zo overhaast en ongestructureerd voorbereid als deze actie, die in wezen een goede actie is en die mensen moet helpen, maar die nu in een diplomatieke en misschien – ik hoop het niet, maar dat is mogelijk – militaire ramp eindigt. Dit is een overhaaste, ongecoördineerde en ongeordende actie. Europa holt alle kanten op en onze toetredingskandidaat Turkije blokkeert alles. Hartelijk gefeliciteerd.</p>
      <p sl="de">We bevinden ons in een situatie waarin de balans moet worden opgemaakt. Sinds een jaar zitten we in deze crisis en sinds een jaar voltrekt zich steeds hetzelfde proces. Wat noodzakelijk is, wordt eerst ontkend en vervolgens na een tijdverlies van een maand of vier, vijf erkend. Een jaar geleden werd gezegd "De Grieken moeten zichzelf helpen, wij hoeven ze niet te helpen". Vier maanden later: reddingsmechanisme. "We hebben geen reddingspakket nodig. Wat we nu ter beschikking hebben gesteld, is voldoende." Vier maanden later werd gezegd "We hebben meer geld nodig". "We willen geen euro-obligaties. Euro-obligaties zijn onzin." Overal worden nu discussies over euro-obligaties gevoerd. Deze zullen er komen, daar ben ik van overtuigd. Misschien met een vertraging van vier maanden. "We hebben geen economisch bestuur nodig. Europa heeft geen economisch bestuur nodig." Dezelfde mensen die dat met klem hebben beweerd, vieren nu op een bijeenkomst van de Europese Raad dat we nu eindelijk een economisch bestuur hebben. Ze schamen zich er niet eens voor dat ze het tegendeel zeggen en doen van wat ze eerst hadden gezegd.</p>
      <p sl="de">Ik weet ook niet of we de communautaire methode al hebben gered. Ik hoop het en u hebt daarvoor onze steun, mijnheer Barroso. Niet alleen als verjaardagscadeau, maar omdat Europa de communautaire methode dient te verdedigen, omdat we zien dat we met die andere methode die mevrouw Merkel de "nieuwe Europese methode" noemt, precies datgene hebben wat ik net heb beschreven. Iedereen doet de volgende dag precies het tegenovergestelde van wat hij eergisteren heeft aangekondigd. Dat is de realiteit. Het gaat hier niet om een eurocrisis, maar om een crisis van de regeringen van de eurolanden. Dat is een essentieel verschil.</p>
      <p sl="de">Met betrekking tot Portugal zeggen en hopen we allemaal dat de regering de werkelijk onwaarschijnlijk harde maatregelen kan doorvoeren. Dit is overigens een regering die dat – net als in Griekenland – ten dele tegen de wil van het eigen electoraat doorvoert en dan zien we een tactisch toneelstuk van de oppositiepartij die deze regering op de knieën krijgt.</p>
      <p sl="de">In Duitsland komt de minister van Financiën – een pro-Europeaan – enkele dagen voor deze top met een pakket dat we allemaal nodig hebben en dan zeggen de minister van Buitenlandse Zaken en de bondskanselier: "Nou ja, daar moeten we nog maar eens over praten." Ik heb afgelopen vrijdag met veel leidende figuren van/in de Europese financiële wereld kunnen praten over de vraag of de euro vertrouwen geniet. Het antwoord van de mensen in Frankfurt met wie ik heb gesproken – onder wie de president van de ECB en de voorzitter van de eurogroep, maar ook veel vooraanstaande bankiers – luidde: "Ja, de euro is een stabiele munt. De euro geniet vertrouwen en wij hebben ook vertrouwen in de euro. We hebben echter geen vertrouwen in de regeringen van de landen die deze euro hebben. Hoe kan men vertrouwen hebben in een regering die nog geen drie dagen haar woord kan houden?" Dat is het probleem waarmee we in Europa te maken hebben. We volgen een verkeerde koers. De euro is een sterke munteenheid, en geeft ook de economische kracht van de eurozone in de concurrentie met de andere continenten weer. De euro stond bij de invoering op 1,17 dollar. Kijk maar eens waar de euro nu op staat. De euro is een stabiele munteenheid in de intercontinentale concurrentie tussen economische zones, maar hij wordt van binnenuit gedestabiliseerd, omdat er geen stabiele regeringsvorm is. Daarom is de communautaire methode niet alleen maar een onderwerp voor discussie in het Europees Parlement, maar de basis voor de stabilisering van de munteenheid die de enorme economische kracht van de eurozone weergeeft. Deze economische kracht kan zich echter niet ontwikkelen, omdat zij wordt beheerd door mensen voor wie het resultaat van de laatste enquête voor de volgende regionale verkiezingen belangrijker is dan de toekomst van de Europese munt. Dat is de realiteit waar we mee te maken hebben.</p>
      <p sl="de">Ik hoop dat dit weekend alles goed zal gaan. Ik hoop dat wat u hebt aangekondigd ook uitgevoerd zal worden. Ik hoop dat we met een succesvolle top naar huis gaan. Maar ik heb mijn twijfels en ik vrees dat we ook nu weer zullen beleven wat we al sinds een jaar beleven – het spijt me dat ik dat zo moet zeggen – namelijk een klungelige leiding van de Europese Unie.</p>
      <a text="(Applaus)"/>
    </intervention>
    <intervention id="3-073-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="fr">namens de ALDE-Fractie. – Mevrouw de Voorzitter, ik wil om te beginnen de heer Barroso gelukwensen. Hij is een Ram, net als ik zelf, en net als Marielle de Sarnez en Joseph Daul. Ik heb een hele groep Rammen om mij heen hier – en toch hebben ze het één en ander over het pact voor Europa op te merken, voorzitter Barroso.</p>
      <p sl="fr">Want iedereen – en nu even serieus – is er toch wel van overtuigd dat we behoefte hebben aan een economische Unie, met echt economisch bestuur. We moeten echter wel een kapitale vraag stellen: gaat het pact voor Europa nu werkelijk een economische unie teweegbrengen? Zal dit pact inderdaad economisch bestuur introduceren?</p>
      <p sl="fr">Ik geloof van niet, en wel om de eenvoudige reden dat het niet de Commissie is die dit proces stuurt – dat doen de lidstaten nog steeds. En dat verzin ik niet. Ik heb hier een tekst van 11 maart, die morgen en overmorgen zal worden goedgekeurd. Wat staat daarin? Daar staat in dat de doelstellingen door de staatshoofden en regeringsleiders worden vastgelegd, dat de staatshoofden en regeringsleiders zich verbinden en dat het toezicht op die verbintenissen door de staatshoofden en regeringsleiders wordt verricht. De Commissie draagt zorg voor het technisch toezicht – meer niet. Alle macht berust bij de Raad. Dat was de reden voor het falen van de strategie van Lissabon, en dat zal ook deze strategie fnuiken.</p>
      <p sl="fr">Voorzitter Barroso, ik vraag het u nogmaals. Wat er dit weekend ook wordt goedgekeurd, zorg ervoor dat u samen met de heer Rehn zo snel mogelijk een heus plan voor economisch bestuur opstelt, en dan op basis van een communautaire handeling die alle macht aan de Commissie geeft en convergentie als leidraad aanhoudt. En leg dat dan aan de Raad voor. Ik weet heel goed dat ze neen zullen zeggen – dat doen ze altijd. Maar blijf dan samen met ons aanhouden, en aanvaard de procedure zoals die nu wordt voorgesteld niet. Dat voorstel zal namelijk niets opleveren en de euro niet stabiliseren, de eerstvolgende maanden niet en ook de eerstvolgende jaren niet. Dat is het eerste punt dat ik u wilde voorleggen.</p>
      <p sl="fr">Mijn tweede punt, mevrouw de Voorzitter, heeft betrekking op de revoluties in de Arabische landen en de voortzetting van de discussie die we hier een week geleden zijn begonnen. We kunnen nu een eerste balans opmaken van het Europese optreden. En die eerste balans is vrij matig, moet ik zeggen. Om te beginnen zult u zich herinneren dat we in begin niet erg graag over Arabische revoluties spraken, omdat we bang waren voor het islamitisch fundamentalisme. Dát was bij de Europese instanties de eerste reactie.</p>
      <p sl="fr">Daarna, toen het om Libië ging, hebben we laten zien dat de Europese Unie niet eensgezind is. Ik vind het een schande dat de lidstaten van de Europese Unie in de VN-Veiligheidsraad niet allemaal hetzelfde standpunt hebben ingenomen – er hebben er drie voor gestemd, en één lidstaat heeft zich van stemming onthouden. Dat is volgens mij in strijd met het Verdrag. Dat stelt in artikel 34 namelijk dat de lidstaten, wanneer er over het buitenlands beleid wordt gesproken, eerst hun standpunten moeten coördineren, zodat ze dezelfde positie kunnen uitdragen. En wat hebben ze gedaan? Ik geloof niet dat ze geprobeerd hebben hun standpunten te coördineren – ik vind dus dat ze in strijd met artikel 34 hebben gehandeld.</p>
      <p sl="fr">En dan is er nog wat we nu zien. Mevrouw Ashton heeft gisteren nog met de Commissie buitenlandse zaken overlegd, en ik vind dat ze vandaag hier naar ons had moeten komen nu wij praten over een dusdanig belangrijk onderwerp. Ik vind dus dat de Europese Unie geen werkelijke strategie heeft met betrekking tot de Arabische revoluties. De besluiten die op het niveau van de Europese Unie worden genomen, zijn soms gewoon schandalig.</p>
      <p sl="fr">Afgelopen maandag bijvoorbeeld heeft de heer Cooper, een medewerker van mevrouw Ashton, tegenover de Commissie buitenlandse zaken beweerd dat we begrip moesten opbrengen voor de positie van een land als Bahrein, en dat de autoriteiten er verstandig aan hadden gedaan de openbare orde te herstellen. En dat terwijl er vier mensen zijn gedood en er tweehonderd gewonden zijn gevallen. Is dat dan het Europese standpunt?</p>
      <p sl="fr">Ik geef u nog een ander voorbeeld. De ministers van Buitenlandse Zaken van de Unie zijn maandag in de Raad bijeengekomen, en wat hebben ze gezegd? Ze hebben de demonstranten – en nu heb ik het over Bahrein – opgeroepen om zich te onthouden van elke opzettelijke intimidatie. In plaats van deze revoluties en degenen die de straat op gaan – waarbij doden en gewonden zijn gevallen – namens de Europese Unie te steunen, doet men precies het omgekeerde. We zeggen dat ze zich rustig moeten houden, dat ze moeten oppassen.</p>
      <p sl="fr">Ik wil daarom dat mevrouw Ashton naar de plenaire vergadering komt om uit te leggen wat onze houding en onze strategie moet zijn ten aanzien van Bahrein, Syrië en Jemen, en welke sancties we willen opleggen en aan wie. Dát is wat we nu moeten doen – in plaats van laffe standpunten innemen, zoals zo veel Europese leiders dat tot nu toe met betrekking tot deze ontwikkelingen hebben gedaan.</p>
    </intervention>
    <intervention id="3-074-000" speaker_id="23712" name="Jan ZAHRADIL" is_mep="True" mode="spoken" nationality="Czechia" birth_date="20-03-1963" birth_place="Praha" m_state="CZ">
      <p sl="en">namens de ECR-Fractie. – Mevrouw de Voorzitter, het spijt mij te moeten zeggen dat deze Europese Raad, naar het zich laat aanzien, enkele zeer gevaarlijke veranderingen teweeg kan brengen, en dat zou ons zorgen moeten baren. Onder het vaandel van zogenaamde economische coördinatie, economisch bestuur en stabiliteit van de eurozone wordt gepleit voor fiscale harmonisatie en eenmaking op EU-niveau. Het Parlement heeft daarin helaas een heel actieve rol gespeeld.</p>
      <p sl="en">Ik wil duidelijk zijn: het voorstel van de Commissie betreffende een gemeenschappelijke geconsolideerde heffingsgrondslag voor de vennootschapsbelasting is een riskante stap die de gezonde belastingconcurrentie tussen de lidstaten zal ondermijnen, schadelijk zal blijken te zijn voor de economie en bedrijven zal wegjagen bij degenen die een dergelijk beleid zullen opleggen. Dit is allemaal al veel te ver gegaan en wij moeten dit een halt toeroepen.</p>
      <p sl="en">Bovendien hebben wij de afgelopen dagen kunnen vaststellen dat er lidstaten zijn die zich willen bemoeien met de begrotings- en belastingsoevereiniteit van andere lidstaten. U weet waar ik het over heb: het schandelijke pesten van Ierland. Wij mogen dit niet weer laten gebeuren!</p>
      <p sl="en">Dan nu Libië. De ontwikkelingen in Libië herinneren ons er voor de zoveelste keer aan dat wij niet al te veel mogen verwachten van het zogenaamd gemeenschappelijk buitenlands en veiligheidsbeleid van de EU. Niet de EU-leiders maar nationale leiders hebben blijk gegeven van internationaal leiderschap. Niet de EU-vertegenwoordigers maar premier Cameron en president Sarkozy hebben de beslissingen doorgedrukt. Mijns inziens toont dit duidelijk aan dat er grenzen zijn aan de integratie op dit gebied – en niet alleen op dit gebied. Geen enkele lidstaat zou zich verplicht moeten voelen om meer te doen dan volgens hem goed zou zijn. Dit geldt voor het buitenlands beleid, maar evenzeer voor het economisch beleid.</p>
      <p sl="en">Europa moet waar mogelijk flexibel blijven en mag zich niet meer laten leiden door het onbuigzame integratiedogma. Het is tijd dat het integratieparadigma van de EU verandert. Dat is duidelijk. Dat is begrijpelijk en ik hoop dat de Europese Raad dat zal oppakken.</p>
    </intervention>
    <intervention id="3-075-000" speaker_id="96648" name="Philippe LAMBERTS" is_mep="True" mode="spoken" nationality="Belgium" birth_date="14-03-1963" birth_place="Bruxelles" m_state="BE">
      <p sl="fr">namens de Verts/ALE-Fractie. – Mevrouw de Voorzitter, de heer Barroso is al weg, maar vertrouwen is inderdaad, zoals hij zegt, de basis voor alles.</p>
      <p sl="fr">Ik kan u verzekeren dat het vertrouwen van onze burgers nu net zo snel aan het verdwijnen is als het water in de vaten in de kerncentrale van Fukushima. Onze burgers begrijpen best dat er dingen moeten veranderen, en dat we niet verder kunnen zoals voorheen. Maar me moeten de ontwikkeling in de richting van meer armoede en meer ongelijkheid omkeren. En we moeten onze verslaving aan fossiele en andere gevaarlijke brandstoffen opgeven. En ja, we moeten de financiën dienstbaar maken aan de economie, en de economie dienstbaar aan de burgers. En neen, we mogen onze economieën niet langer op openbare dan wel particuliere schulden baseren, op tekorten of op speculatie.</p>
      <p sl="fr">Onze burgers weten dat. En onze medeburgers weten dat dit ingrijpende en radicale veranderingen impliceert, bij regeringen, bij bedrijven en bij de burgers zelf. Ze weten dat, ze voelen dat heel goed aan.</p>
      <p sl="fr">Ze weten dat diepgaande veranderingen ook gecompliceerd zijn. En we kunnen, zoals Marianne Thyssen gisteren heeft gezegd, die complexe veranderingen niet allemaal in één keer doorvoeren. We moeten ergens een begin maken.</p>
      <p sl="fr">U moet echter wel inzien dat onze medeburgers het problematisch vinden dat er steeds op dezelfde plek een begin wordt gemaakt. We beginnen altijd met korten op de overheidsuitgaven, en dat zijn, zoals bekend, de uitgaven die vooral de zwaksten ten goede komen. We beginnen altijd met het flexibeler maken van de arbeidsmarkt. En als we het hebben over het opnieuw op elkaar afstemmen van flexibiliteit en zekerheid, dan begrijpt men heel goed dat dit neerkomt op meer flexibiliteit en minder zekerheid.</p>
      <p sl="fr">Onze burgers hebben genoeg van dit beleid van twee maten en twee gewichten. Een beleid dat degenen die het meest hebben geprofiteerd van de casino-economie van de afgelopen twintig jaar uiteindelijk niet aanpakt.</p>
      <p sl="fr">Daarom verwachten wij van deze Raad – náást hetgeen vandaag op tafel ligt – een gedurfd initiatief, dat de lidstaten van de Unie stabiele en rechtvaardige fiscale inkomsten garandeert. Dan hebben we het natuurlijk over een belasting op financiële transacties, een belasting op energie, belasting op ondernemingen – en kom dan alstublieft niet aan met de geconsolideerde heffingsgrondslag als de alfa en de omega, het nirwana van het fiscaal beleid – en, tot slot, het aanpakken van fraude en belastingparadijzen.</p>
      <p sl="fr">Ik verzeker u dat wat er nu op tafel ligt met betrekking tot economisch bestuur zonder een dergelijk initiatief op een mislukking zal uitlopen, die ook de euro zal meesleuren. Want er heeft in de hele geschiedenis, dames en heren, nog nooit een succesvolle monetaire unie bestaan zonder een robuuste fiscale unie als basis.</p>
      <p sl="fr">We hebben genoeg effectbeoordelingen gehad, we hebben genoeg gedraald, en we hebben genoeg van nationale zelfzuchtigheid – Lieve Heer, onderneem toch eens iets!</p>
      <p sl="fr">Wat de sector financiën betreft: de nieuwe stresstests zullen geen veiligheid garanderen, net zomin als dat in de nucleaire industrie het geval is. Dat durf ik wel te beweren. We weten heel goed wat een sof eerdere stresstests zijn geweest. Alles ging goed, heette het, zelfs in Ierland. Wat we nu nodig hebben zijn nieuwe beperkende maatregelen, en geen regels waarover men ons vertelt dat "ze op 1 januari 2019 van kracht zullen worden". Het is werkelijk de hoogste tijd dat dit duiveltje, de financiële sector met zijn roofpraktijken, weer in de fles wordt gestopt. Onze burgers zullen niet toestaan dat we nog langer wachten.</p>
      <p sl="fr">Dat is de prijs voor het vertrouwen van de burgers, en dat vertrouwen is voor ons, Europeanen, onmisbaar als we de eenentwintigste eeuw opnieuw optimistisch gezind en met opgeheven hoofd willen ingaan.</p>
    </intervention>
    <intervention id="3-076-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">namens de GUE/NGL-Fractie . – Mevrouw de Voorzitter, beste collega’s, een economische en monetaire unie zonder effectieve coördinatie van het economisch beleid zal niet functioneren. Het stabiliteits- en groeipact heeft gefaald, daar zijn veel deskundigen uit alle politieke geledingen het over eens. Het probleem is dat de politiek nog lang niet zo ver schijnt te zijn. Er zijn geen nieuwe beleidsconcepten te bespeuren.</p>
      <p sl="de">Ik wil u eraan herinneren dat de 3 procent-grens van het stabiliteitspact sinds 1999 73 keer niet is nagekomen, 46 keer op een manier die krachtens het Verdrag nauwelijks aanvaardbaar zou zijn geweest en niet één keer is hiervoor een sanctie opgelegd. Het niet-functionerende pact moet nu niet veranderd worden, maar het moet beter – dat wil zeggen: daadwerkelijk – uitgevoerd worden.</p>
      <p sl="de">Natuurlijk weet iedere huisman en iedere vrouwelijke ondernemer hoe belangrijk duurzaam huishouden is. Bij de komende beslissingen over economisch bestuur en over het Europees stabiliteitsmechanisme valt echter te vrezen dat het alleen maar om bezuinigen gaat. Dat is echter iets anders dan duurzaam huishouden. Geen enkele staat die zo’n hoge schuldenlast heeft dat hij aan de rand van insolventie zit, kan aan een opstapeling van schulden ontkomen indien hij tegen hoge rente nog meer financieringen moet aangaan. Hoe hij ook spaart, de schuld stapelt zich verder op – en des te meer indien lonen, werkeloosheidsuitkeringen en pensioenen verlaagd, arbeidstijden verlengd, en publieke investeringen in infrastructuur, onderwijs, gezondheidszorg etc. teruggebracht moeten worden. Wanneer niemand meer kan consumeren, zal ook de productie instorten. Noch een verscherping van het stabiliteits- en groeipact, noch de zogeheten strikte conditionaliteit van het toekomstige stabiliteitmechanisme is dus doeltreffend.</p>
      <p sl="de">In het totale maatregelenpakket moet meer de nadruk worden gelegd op de behoefte aan aanvullende investeringen, juist in landen die veel van de crisis te lijden hebben, en deze moeten verder gaan dan verlengingen van kredieten en kleine rentedalingen. Zolang er slechts van de economisch zwakke staten maatregelen worden verlangd, terwijl de economisch sterke staten op dezelfde voet kunnen doorgaan, is het moeilijk om te wijzen op de noodzaak om de macro-economische onevenwichtigheden te verkleinen. Het is niet alleen zo dat de leus 'solidariteit' nergens te horen is, vergeten wordt ook dat de uitgaven en tekorten op de lopende rekening van de ene zijde, de inkomsten en overschotten op de lopende rekening van de andere zijde zijn.</p>
    </intervention>
    <intervention id="3-077-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">namens de EFD-Fractie . – Mevrouw de Voorzitter, wat de heer Barroso ons heeft gezegd komt in feite neer op een voorstel tot versterking van de economische governance en de stabiliteit van de euro. Dit betekent dat het beleid van economische governance in Europa sneller uitgevoerd moet worden.</p>
      <p sl="el">Natuurlijk, het werk van de heer Barroso, die wordt bijgestaan door commissaris Rehn, is bijzonder succesvol en wij staan er positief tegenover. Wij hopen dat dit pact zal kunnen beantwoorden aan de economische en financiële uitdagingen van Europa en het juiste signaal zal afgeven aan de markten. Want, helaas, de markten zijn tegenwoordig ons probleem.</p>
      <p sl="el">De nieuwe economische governance komt na een crisis, een brute crisis, in de vorm van de staatsschuld van de lidstaten. Zeker, wanneer de Verenigde Staten de geldpers aanzetten en meer dan drie biljoen dollar in omloop brengen, zie ik geen reden waarom Europa zijn problemen niet zou kunnen oplossen door voor een biljoen euro geld bij te drukken, niet om het in de markt te pompen, maar om er een fonds mee op te zetten, dat wij 'steunmechanisme' noemen. Hoe het ook zij, de tijd lijkt nog niet rijp voor een dergelijk idee zolang de opvattingen van mevrouw Merkel in Europa domineren.</p>
      <p sl="el">Wij moeten echter wederom wijzen op het feit dat de Europese Unie genoodzaakt wordt om overhaast en onder ongunstige omstandigheden nieuwe systemen en waarden te scheppen.</p>
      <p sl="el">Het vormen van een monetaire unie zonder een allesomvattende strategie voor economische governance en coördinatie tussen de lidstaten, was een riskante zaak die wij aan de praktijk hebben getoetst en die over het algemeen heeft gefunctioneerd. Ik geloof dat de tijd is gekomen dat de Unie doortastender moet zijn bij het nemen van besluiten en de nodige structurele veranderingen moet doorvoeren.</p>
      <p sl="el">Zoals ik zei zijn wij het natuurlijk in principe eens met de beslissingen van de Raad over het Pact voor de euro en zijn wij van mening dat de euro nog steeds een goede munt is. We moeten er echter niet alleen voor zorgen dat we stabiliteit in de eurozone bereiken, maar ook dat we een hoog niveau van groei en concurrentievermogen bereiken in Europa, dat we banen scheppen en behouden voor Europese burgers en met name voor jonge burgers. Wij moeten bijzondere aandacht schenken aan de jongeren.</p>
    </intervention>
    <intervention id="3-078-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Mevrouw de Voorzitter, als hartstochtelijke pro-Europeaan – en de grote meerderheid van mijn 500 000 directe kiezers is dat ook – vind ik het zeer moeilijk om deze hopeloze situatie waarin u, mevrouw de fungerend voorzitter, zichzelf hebt gebracht, te aanvaarden. Enerzijds hebben we de stabiliteit nodig en moeten we iets tegen speculatie doen, maar anderzijds illustreert de manier waarop u dat doet weer op een nogal drastische wijze het gebrek aan democratie van de Europese Unie. Deze vorm doet meer denken aan noodwetgeving dan aan wat men van een zich ontwikkelend Europa zou mogen verlangen. Daarom heb ik natuurlijk met volle overtuiging mijn steun gegeven aan amendement 34 van links, dat om toepassing van de gewone verdragswijzigingprocedure heeft verzocht. Telkens als er een noodsituatie is, doet u iets wat de kloof tussen de burgers steeds groter maakt.</p>
      <p sl="de">Bovendien wil ik nog van de gelegenheid gebruikmaken om de manier waarop Martin Schulz in dit Parlement met mij omgaat, ten stelligste af te wijzen.</p>
    </intervention>
    <intervention id="3-079-000" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">Mevrouw de Voorzitter, de crisis in Noord-Afrika stelt de mechanismen van het Verdrag van Lissabon op de proef.</p>
      <p sl="es">Gisteren hebben we, in aanwezigheid van de hoge vertegenwoordiger van de Unie voor buitenlandse zaken en veiligheidsbeleid, de positieve aspecten van het optreden van de Europese Unie belicht: de mededeling van mevrouw Ashton waarin ze onderscheid maakt tussen de korte, middellange en lange termijn; de snelle toepassing van resolutie 1970/2011 van de VN-Veiligheidsraad; de mogelijkheid tot dialoog met de Arabische Liga; en de oproep van de Europese Raad.</p>
      <p sl="es">Het is echter belangrijk om hier vandaag te constateren dat er nog zaken onduidelijk zijn in de Europese publieke opinie, en dus bij onze burgers.</p>
      <p sl="es">Mevrouw de fungerend voorzitter van de Raad, de heer Verhofstadt heeft helemaal gelijk. Hoe is het mogelijk dat vandaag de dag de vier lidstaten die deel uitmaken van de VN-Veiligheidsraad niet hetzelfde stemmen?</p>
      <p sl="es">Hoe is het mogelijk dat we er op dit moment over debatteren of de resolutie van de Verenigde Naties wordt uitgevoerd door de Europese Unie, de NAVO of de internationale coalitie als het gaat om middelen die afkomstig zijn van dezelfde belastingbetalers; en dezelfde schepen en de inzet ervan op hetzelfde strijdtoneel?</p>
      <p sl="es">Het moge duidelijk zijn dat er nog genoeg te verbeteren valt in onze samenwerking en in het besluitvormingsproces.</p>
      <p sl="es">Een bekend filmcitaat luidt: "we will always have Paris" (we hebben altijd Parijs nog). In dit debat heeft iemand gezegd dat het antwoord van de Europese Unie overhaast was. Als Frankrijk niet de moed en de vastberadenheid had getoond – want zo moeten we het stellen – om de rebellen te erkennen, door de minister van Buitenlandse Zaken naar de Veiligheidsraad te sturen, de top in Parijs te organiseren en de resolutie toe te passen, mevrouw de Voorzitter, dan waren de troepen van Khadafi nu Benghazi al binnengevallen.</p>
    </intervention>
    <intervention id="3-080-000" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Mevrouw de Voorzitter, dames en heren, ik wil iets meer aandacht besteden aan één van de belangrijkste gespreksonderwerpen van morgen, namelijk de situatie in Libië.</p>
      <p sl="bg">Mijn collega's hebben gelijk als ze zeggen dat er de afgelopen dagen een gevoel van totale chaos is ontstaan of ten minste een gebrek aan voorspelbaarheid van de besluiten en het gedrag van de Europese Unie en voornamelijk van haar lidstaten. Het is met name onmogelijk om binnen de NAVO consensus te bereiken, omdat sommige landen zich aansluiten bij de coalitie en vervolgens hun betrokkenheid laten varen.</p>
      <p sl="bg">Deze situatie veroorzaakt niet alleen grote onzekerheid onder onze partners over of we duidelijk zijn over wat we in feite willen bereiken en hoe we het willen bereiken, maar veroorzaakt ook grote problemen voor de Europese publieke opinie, omdat deze er niet op kan vertrouwen dat de Europese Unie en haar huidige bestuurders in staat zijn de verantwoordelijkheden na te komen die ze ten opzichte van onze partners in het zuiden van het Middellandse Zeegebied hebben.</p>
      <p sl="bg">Ik hoop van ganser harte dat de Europese Raad de komende dagen met duidelijke en goede beslissingen komt over Libië en niet alleen over Libië, maar ook over de andere landen waar in feite dezelfde situaties voorkomen, zoals Bahrein, Jemen en tot op zekere hoogte Syrië. Op de een of ander manier vergeten we dat wat we in Libië doen ook wordt beoordeeld in het licht van ons gedrag tegenover de andere landen in de regio.</p>
      <p sl="bg">Ik wil dat de Europese Raad duidelijke beslissingen neemt over wat de Europese Unie wil bereiken in Libië, waarbij ook grotendeels duidelijk wordt hoe we dat zullen bereiken. Ik denk dat we goed moeten beseffen dat de situatie in Libië, als deze lange tijd aanhoudt, ook zeer ernstige gevolgen heeft voor de buurlanden.</p>
      <p sl="bg">Daarom moeten we klaarstaan om Egypte en Tunesië te helpen, niet alleen met de aanpak van de humanitaire situatie, maar ook door – letterlijk – de komende dagen, weken en maanden klaar te staan met economische en financiële steun, omdat de situatie daar van invloed zal zijn op de economische situatie in beide landen.</p>
    </intervention>
    <intervention id="3-081-000" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Mevrouw de Voorzitter, er is hier gezegd dat niet de euro zich in een crisis bevindt, maar dat onze lidstaten die schulden hebben gemaakt, zich in een crisis bevinden. Dat is namelijk de kern van de crisis – het gedurende vele jaren op onverantwoordelijke wijze aangaan van schulden. Daar moet nu een einde aan komen. Daarom is het ook juist dat het Europees stabiliteitsmechanisme zware verplichtingen oplegt. Het is ook juist dat dit bij de reddingsmechanismen tot nu het geval is geweest en dat Ierland geen verlaging van het rentetarief heeft gekregen.</p>
      <p sl="de">Deze schuldenmakerij moet stoppen. Ik hoor nu van sociaaldemocratische zijde weer dat er een verschil is tussen goede en slechte schulden. Ja, natuurlijk is investeren iets anders dan consumeren. Alleen worden te veel goede schulden ooit ook slechte schulden. We hebben behoefte aan een rechtvaardige verdeling van de lasten tussen de generaties, aan houdbaarheid in de overheidsfinanciën, dan wordt de euro ook weer stabiel.</p>
      <p sl="de">Er is hier gezegd dat het pact voor de euro in onvoldoende mate een communautaire methode is en dat is volkomen juist. Ik deel die mening.</p>
      <p sl="de">Een laatste woord over Libië. De Raad heeft resolutie 1973 ondersteund. We moeten nu vooruitzien. Ik ben het eens met de woorden van de heer Salafranca Sánchez-Neyra dat Frankrijk een zeer goede rol heeft gespeeld. Maar men had Turkije voor de Elysée-top moeten uitnodigen, dan zouden we nu niet met deze problemen in de NAVO te kampen hebben en was de situatie voor ons allemaal veel gemakkelijker geweest. Verder hoop ik dat de pas benoemde leider van de Libische overgangsregering spoedig hier in Europa kan worden ontvangen.</p>
    </intervention>
    <intervention id="3-082-000" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, alle doelstellingen die de eurogroep heeft vooropgesteld, en die meestal heel redelijk zijn, kunnen met succes worden bereikt met behulp van economisch, sociaal en fiscaal beleid van de lidstaten. De vraag rijst echter waarom we vandaag in een noodtempo het Verdrag veranderen om deze bevoegdheden, tenminste gedeeltelijk, naar Europees niveau over te hevelen.</p>
      <p sl="pl">Ik denk dat er twee antwoorden zijn: zoals gewoonlijk willen we onze verantwoordelijkheid voor onpopulaire beslissingen delen met de Europese Unie, of we willen ter gelegenheid van, of misschien onder voorwendsel van hervormingen gewoon meer macht naar Brussel overbrengen. Ik betwijfel of dit het verwachte effect zal opleveren, aangezien de lidstaten van de eurogroep meestal een grotere staatsschuld hebben en vaak een minder concurrentieel belastingsysteem dan de andere lidstaten.</p>
      <p sl="pl">Boven deze discussie hangt natuurlijk de dreiging van een Europa met twee snelheden. Ik wil diegenen waarschuwen die haast hebben. Niet alleen de snelheid, maar ook de juiste richting is belangrijk. Met een te hoge snelheid de verkeerde richting uitgaan kan slechts op één manier eindigen: een catastrofe op veel grotere schaal. Dat is tenminste wat ik zie gebeuren op de Europese wegen.</p>
    </intervention>
    <intervention id="3-083-000" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Mevrouw de Voorzitter, het Portugese parlement zal vandaag het vierde stabiliteitsprogramma dat de regering in twaalf maanden tijd heeft ingediend, afkeuren. De meerderheid van de parlementsleden zal dit document verwerpen omdat ze het niet eens zijn met de inhoud ervan, maar ook omdat het pakket eerst werd voorgesteld in Brussel, voordat het in Portugal werd bekendgemaakt, uitonderhandeld of goedgekeurd.</p>
      <p sl="pt">Vandaar mijn eerste vraag aan het Hongaarse voorzitterschap: Is het, in het licht van deze gebeurtenissen, van plan om er bij zijn partners op aan te dringen dat deze documenten eerst goedgekeurd moeten worden door het parlement, of niet?</p>
      <p sl="pt">Mijn tweede vraag is de volgende: Morgen beslist de Raad over een financieringsmechanisme voor de periode na 2013, maar hij heeft ons niets verteld over het huidige financieringsmechanisme, en dat is net wat ons interesseert. Nu er in Portugal vervroegde verkiezingen komen, is het onvermijdelijk dat de overheidsschuld en de rentevoeten de hoogte in zullen schieten. Welke stappen denkt de Raad te ondernemen om speculatie over de Portugese overheidsschuld te vermijden? En vertelt u ons niet dat dit een Portugese kwestie is, want de soberheid die wij betrachten, werd ons opgelegd naar aanleiding van beslissingen die mede door u genomen werden.</p>
    </intervention>
    <intervention id="3-084-000" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Voorzitter, in de Commissie buitenlandse zaken gaf de hoge vertegenwoordiger gisterenmiddag aan het zogeheten "nieuwe Egypte" concreet te willen steunen bij de bestrijding van het grootschalig woningtekort. Wie zich enigszins de enorme sociaaleconomische misère realiseert waarin het overgrote deel van de Egyptische bevolking verkeert, blijft niet steken in euforie. Het komt aan op reële Europese empathie.</p>
      <p sl="nl">Daarom ook juich ik alle Europese inspanningen om de levensomstandigheden in Egypte te verbeteren van harte toe. Zeker nu het land zich in een zeer onzekere overgangsfase bevindt na het vertrek van president Mubarak, en Cairo rechtstreeks lijkt af te koersen op een financiële crisis en voedselcrisis. Europese hulpverlening aan Egypte moet mijns inziens wel gepaard gaan met een dubbele inzet van de Raad.</p>
      <p sl="nl">In het nieuwe Egypte dienen alle burgers, ongeacht hun godsdienst, gelijk te zijn voor de wet, met gelijke rechten voor iedereen. Voorts dient Cairo het vredesverdrag met Israël na te leven, en zelfs verder te ontwikkelen. Het stellen van die twee voorwaarden versterkt zowel de interne als de externe stabiliteit van het nieuwe Egypte.</p>
    </intervention>
    <intervention id="3-085-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">Voorzitter, u had mij even over het hoofd gezien, begrijp ik. Dank u dat ik het woord krijg. We krijgen een stabilisatiemechanisme, een permanent steunfonds, dat betaald moet worden door de gewone man, door de mensen die het niet cadeau krijgen. En de ontvangers zijn de mensen die het wél cadeau krijgen. Bedriegen, beloften breken, cijfers manipuleren wordt voortaan beloond.</p>
      <p sl="nl">Tien jaar geleden werd er een Stabiliteits- en groeipact gesloten met de plechtige belofte de staatsfinanciën op orde te houden. Dat pact is geschonden door Duitsland, Frankrijk, Griekenland en anderen. Grote tekorten werden niet weggewerkt. En nu opnieuw zijn er plechtige beloften dat het nieuwe pact wel zal werken. Brussel gaat uitmaken wat de Nederlander mag verdienen, wanneer de Nederlander met pensioen mag, en wat hij dan nog aan pensioen krijgt. Opnieuw wordt de rekening betaald door de belastingbetaler, door de mensen die het niet cadeau krijgen.</p>
      <p sl="nl">Voorzitter, dat permanent steunfonds is een duur speeltje voor de politieke elite om te verbergen dat sommige landen niet vertrouwd kunnen worden in een Monetaire Unie. Er zijn landen die wel de lusten van de euro willen, maar niet de lasten, die hun financiën niet op orde houden. Die landen, Voorzitter, moeten de eurozone verlaten. Dat is de enige aanpassing die het Stabiliteits- en groeipact nodig heeft.</p>
    </intervention>
    <intervention id="3-086-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, de steeds verder in omvang toenemende aardverschuiving in het gebied ten zuiden van de Middellandse Zee mag onze aandacht niet afleiden van de lang geleden vastgestelde economische en andere doelstellingen voor de middellange termijn. De internationale onrust moet het herstel van onze economie versnellen: het is een goede zaak dat er nu snel, al tijdens de vergadering van deze week, besluiten worden genomen over de uitvoering van de Europa 2020-strategie.</p>
      <p sl="it">We weten niet waar het Libische conflict toe leidt, maar we weten zeker dat niets meer zal zijn zoals het was. Europa moet dringend met een maatregelenpakket komen waarmee de economieën van de lidstaten kunnen opleven nu zich een nieuwe periode van onzekerheid aandient. De situatie van het Middellandse Zeegebied is zonder meer de belangrijkste kwestie. Het slechtste wat de wereld nu kan overkomen, is een oorlog in het Middellandse Zeegebied. De landen die het noodzakelijk achtten om op dit vlak in te grijpen, hebben daar goed aan gedaan. Dit staat in schril contrast met het onhandige, zo niet expliciet verdeelde optreden van de Europese Unie.</p>
      <p sl="it">Daarom richt ik mij tot het Hongaars voorzitterschap: het Parlement en volgens mij ook de Commissie werken nauw samen met dit voorzitterschap, dat de kans heeft om de crisis aan te pakken op een manier die de Europese Unie niet schaadt.</p>
      <p sl="it">Wij dragen een grote verantwoordelijkheid: we moeten de crisis aangrijpen om eindelijk het buitenlands beleid te ontwikkelen dat deze wereld verdient. Met onze verantwoordelijkheden, twijfels en fouten staan we aan de vooravond van belangrijke omwentelingen en ik denk dat wij de verantwoordelijkheid volledig op ons moeten nemen om ervoor te zorgen dat de Raad morgen en overmorgen redelijke en vooral moedige besluiten neemt. Dank u wel.</p>
    </intervention>
    <intervention id="3-087-000" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mevrouw de Voorzitter, er werd hier al gezegd dat het Portugese parlement jammer genoeg op dit moment de regering ten val aan het brengen is. Als de regering valt, dan zal dat het resultaat zijn van de politieke instabiliteit die is veroorzaakt door de oppositiepartijen, die een extra bezuinigingspakket niet wilden steunen.</p>
      <p sl="pt">Het is waar dat dit het vierde pakket in een paar maanden tijd is. Niet omdat de vorige pakketten niet werden nageleefd, want dat werden ze wel, maar omdat de opgelegde voorwaarden verslechterd zijn door de willekeur van de zogenaamde wensen van de markten waaraan zij onderworpen zijn. De Portugese begrotingsuitvoering gaf voor januari en februari een overschot aan, doordat de uitgaven met 3 procent waren teruggedrongen en de inkomsten 11 procent gestegen waren.</p>
      <p sl="pt">De politieke krachten die deze politieke crisis hebben veroorzaakt door het bezuinigingsprogramma, dat door de regering werd voorgesteld en door de Europese Commissie, de Raad en de Europese Centrale Bank werd ondersteund, te verwerpen, zijn daar misschien erg tevreden mee, maar enkel wie ondoordacht te werk gaat, kan tevreden zijn met de huidige situatie. Voor een land uit de eurozone met schuldproblemen is deze situatie namelijk bijzonder slecht nieuws. Het is bijzonder slecht nieuws voor het land, het is onrechtvaardig voor de Portugese bevolking en het is opnieuw een zware klap voor de houdbaarheid van het grote project van de gemeenschappelijke munt.</p>
      <p sl="pt">We maken niet zomaar een crisis door in de eurozone, we zitten midden in de Grote Crisis van de eurozone. Ik zou mijn Portugese collega’s willen vragen wat het alternatief is. Alle lidstaten moeten hun bezuinigingsplannen uiterlijk in april voorleggen. Heeft Portugal al dan niet extra bezuinigingsmaatregelen nodig om het begrotingstekort en de overheidsschuld in te perken; om het begrotingstekort in 2012 en in 2013 met respectievelijk 3 procent en 2 procent terug te dringen? U heeft geweigerd om te onderhandelen, maar u heeft geen alternatieven voorgesteld. Verwerpen is niet de oplossing, het is het probleem, en het verplicht de Portugezen tot nog meer opofferingen.</p>
    </intervention>
    <intervention id="3-089-000" speaker_id="4335" name="Marielle de SARNEZ" is_mep="True" mode="spoken" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Mijnheer de Voorzitter, de volgende Raad is beslist de laatste kans voor de Europese leiders om er bij stil te staan dat we Europa hebben opgericht om bepaalde waarden te verdedigen en samen op te treden wanneer er essentiële zaken op het spel staan. En als een volk zich overgeleverd weet aan de moordzucht van zijn leider en door die leider bedreigd wordt, dan gaat het zeker om iets essentieels.</p>
      <p sl="fr">Dankzij de inspanningen van Frankrijk en Groot-Brittannië is er nu een resolutie aangenomen. We hebben zo kunnen verhinderen dat Khadafi de stad Benghazi bereikt. Maar de verdeeldheid binnen Europa is ontstellend. De morgen te houden Raad moet een sterk signaal afgeven, de nu ingezette interventie steunen, en het Libische verzet erkennen om het te versterken en Khadafi nog verder te isoleren, zodat dit regime ten val komt.</p>
      <p sl="fr">En als we kijken naar wat er gebeurt in Bahrein, Jemen of Syrië – ook hier gaat het om essentiële zaken. Dat is overal in het Midden-Oosten waar we het geweld zien opvlammen het geval.</p>
      <p sl="fr">Wij in het Europees Parlement verwachten van de Europese leiders dat ze iets ondernemen voordat het te laat is. In een groot deel van de wereld is de geschiedenis in beweging gekomen. Politieke moed komt nu neer op de bereidheid erbij te zijn, mee te doen: dat is wat we van Europa en de Europese leiders verwachten.</p>
    </intervention>
    <intervention id="3-090-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">De Nederlandse garantstelling van vele miljarden euro's bracht voormalig minister van Financiën Ruding tot de uitspraak "De weg naar de budgettaire hel is geplaveid met garanties". Inderdaad, de afgegeven garanties zijn te hoog en te riskant. De crisis wordt er niet door bezworen, want ze missen hun doel.</p>
      <p sl="nl">De huidige Europese crisis is veroorzaakt door het op onverantwoorde wijze laten stijgen van schulden en het niet nakomen van gemaakte afspraken. Als we deze kernpunten niet aanpakken, kunnen we garanties afgeven wat we willen, maar het gaat niet helpen.</p>
      <p sl="nl">We hebben een Stabiliteits- en groeipact. Dat werd al in 2004 weggelachen door Duitsland en Frankrijk. Nu hadden we een kans dat pact te versterken, o.a. met automatische sancties. Maar wat gebeurt er? De sancties blijven onderworpen aan politieke besluitvorming. Onbegrijpelijk. De Duitse schrijver Hans Enzensberger heeft het juist gezien. Hij verwacht dat de huidige situatie bij de burgers leidt tot cynisme en minachting van de Europese politieke elite.</p>
    </intervention>
    <intervention id="3-091-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mijnheer de Voorzitter, de weg die de leiders van de Europese Unie zijn ingeslagen, is onaanvaardbaar: Werknemers worden steeds meer uitgebuit, er worden nieuwe antisociale maatregelen getroffen die de ongelijkheden aanscherpen en de werkloosheid, de werkonzekerheid, de armoede en de sociale uitsluiting doen toenemen, en dat alles ten bate van de economische en financiële belangengroepen van de Europese Unie, die steeds meer winst maken.</p>
      <p sl="pt">Onder het voorwendsel van de crisis willen zij de landen met de zwakste economieën opnieuw de duimschroeven aandraaien, door de voorwaarden die zijn vastgesteld voor de reeds vermelde toepassing van een Europees stabiliteitsmechanisme te gebruiken om soevereine staten te herleiden tot niets meer dan protectoraten.</p>
      <p sl="pt">Daarom verzetten de werknemers en de volkeren zich tegen dergelijke maatregelen, zoals we afgelopen zaterdag ook gezien hebben in Portugal, waar meer dan 300 000 mensen de straat op gingen, en vandaag in het Portugese parlement, waar de meerderheid van de parlementsleden zich hoogstwaarschijnlijk ook zal verzetten tegen het vierde pakket van bezuinigingsmaatregelen.</p>
      <p sl="pt">Maar we willen ook van deze gelegenheid gebruik maken, mijnheer de Voorzitter, om te protesteren tegen de bombardementen van de internationale troepen in Libië, net zoals we geprotesteerd hebben tegen de onderdrukking van de strijdende bevolking in alle landen uit de regio, waaronder Libië, Bahrein en Jemen.</p>
    </intervention>
    <intervention id="3-092-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Mijnheer de Voorzitter, een verantwoord beheer van financiële middelen is een basisvoorwaarde voor het goede, stabiele functioneren van huishoudens, industriële en handelsondernemingen, regio’s, nationale staten en gemeenschappen van staten.</p>
      <p sl="sk">Daarom is het logisch dat als een groep Europese lidstaten heeft besloten een gemeenschappelijke munt te voeren, ze een mechanisme moeten vinden om te voorkomen dat populistische politici de gemeenschappelijke munt bezwaren met onhoudbare financiële verbintenissen – schulden waarmee ze op de korte termijn kiezersstemmen kopen. In het pact voor het concurrentievermogen worden enkele parameters genoemd waaraan de landen in de eurozone zich zouden moeten houden. Het probleem zit echter in de tenuitvoerlegging van deze goed bedoelde regels.</p>
      <p sl="sk">Daarom ben ik ervan overtuigd dat de tijd rijp is voor de toepassing van automatische sanctiemechanismen indien de overeengekomen gedragsregels niet worden gerespecteerd, zodat deze sancties niet het onderwerp worden van een soort politiek handjeklap in de Europese Raad, waar regeringsleiders hun veelvoudige en uiteenlopende politieke misstappen proberen te compenseren door middel van vrijstelling van elkaars sancties.</p>
    </intervention>
    <intervention id="3-093-000" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="en">Mijnheer de Voorzitter, ik wil twee vraagstukken aan de orde stellen. Ten eerste heet ik de geboorte van het Euro Plus-Pact welkom. Dit is een blijde gebeurtenis. Er is een nieuwe architectuur, een soort economisch Schengen, geboren. Belangrijk is nu dat dit Pact inclusief is en open staat voor al degenen die kunnen en willen deelnemen en dat het geen Europa met twee snelheden creëert. Helaas zal het Pact echter slechts voor de helft open staan omdat de wijziging van artikel 136 waarover in onze Commissie constitutionele zaken is gesproken en gestemd, is verworpen. In ons verslag staat: "wenst dat het stabiliteitsmechanisme van meet af aan openstaat voor lidstaten die de euro niet als munt hebben, maar wel wensen deel te nemen". Het Pact zal slechts voor de helft openstaan: het zal open zijn voor iemand die plichten op zich wil nemen maar niet voor iemand, buiten de euro, die wil deelnemen aan de rechten.</p>
      <p sl="en">Wat ons verenigt is de interne markt, veel meer dan de euro. Dit is geen eurocrisis, maar een crisis in een aantal eurolanden. Ook een land dat de euro niet voert, zou dergelijke problemen met de overheidsfinanciën kunnen hebben. Er is dus een gebrek aan logica en consistentie.</p>
      <p sl="en">Dan nog enkele opmerkingen over Libië en het zuidelijk Middellandse Zeegebied. Ten eerste wil ik ons feliciteren, en daarmee bedoel ik niet zozeer de Unie maar de enkele lidstaten die op de bres staan voor de mensenrechten en de democratie in Libië. Wij zouden Frankrijk en zijn leider Nicolas Sarkozy dankbaar moeten zijn voor het feit dat hij ons de weg wijst.</p>
      <p sl="en">Mijns inziens beginnen wij nu in ons buitenlands beleid over te stappen van een op belangen naar een op waarden gebaseerd buitenlands beleid. Wij moeten twee stappen zetten. Wij moeten het nabuurschapsbeleid in een nieuwe vorm gieten en afstemmen op de samenlevingen en regeringen, en wij moeten iets bewerkstelligen dat wij in Midden- en Oost-Europa transitie of transformatie noemen. Dit is ook een urgente oproep om het gemeenschappelijk veiligheids- en defensiebeleid te herdefiniëren, te hervormen en te versterken, opdat wij de Unie kunnen uitrusten met gemeenschappelijke commando- en militaire capaciteiten.</p>
    </intervention>
    <intervention id="3-094-000" speaker_id="96950" name="Liem HOANG NGOC" is_mep="True" mode="spoken" nationality="France" birth_date="11-12-1964" birth_place="Saïgon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, morgen, 24 maart, zal een symbolische dag zijn. Om te beginnen zal dan de wijziging van het Verdrag van Lissabon waarover we zojuist gestemd hebben worden doorgevoerd om het mogelijk te maken een permanent Europees stabiliteitsmechanisme op te zetten. Dat mechanisme zal de Unie in staat stellen een soort euro-obligaties uit te brengen om staatsschulden tegen een lage rente te financieren als er speculatieve aanvallen worden uitgevoerd.</p>
      <p sl="fr">Het is in dit opzicht jammer dat we halverwege zijn gestopt. De markten slingeren zo irrationeel dat de herziening van het Verdrag een goede gelegenheid zou zijn geweest om de Europese Centrale Bank toestemming te geven bij druk op de rentevoeten staatsschulden op te kopen, precies zoals dat in de Verenigde Staten gebeurt. We zijn hier niet zover mee gekomen als met de andere noodzakelijke operatie – de inwerkingstelling van het Europees vertrouwenspact voor werkgelegenheid, groei en concurrentievermogen, nu het pact voor de euro geheten. Dat pact is het tweede symbool voor morgen: het is door zeer nauwe samenwerking tussen de Raad, de Commissie en de ECB tot stand gekomen.</p>
      <p sl="fr">Beste collega’s, u weet allemaal wat de consensus van Washington is. En die vond u geweldig. Nou, dan markeert 24 maart de geboorte van de consensus van Brussel. En die consensus van Brussel is de brute toepassing van de neoliberale dogma’s, zonder enige nuancering: terugdringen van het bereik van de openbare diensten en de verzorgingsstaat, loonmatiging, minimale regulering van de financiële markten.</p>
      <p sl="fr">Beste collega’s, de Raad, de Commissie en de ECB hebben maar een heel beperkt geheugen. Ze willen dat we het pact voor de euro integreren in het bestuurspakket om zo het beleid dat deze crisis heeft veroorzaakt te institutionaliseren. In Spanje, het VK, Ierland en elders is de verhoging van de schuldenlast van de huishoudens – aangewakkerd door de financiële sector – aan maar één oorzaak te wijten: de daling van de koopkracht. En die is het gevolg van de loonmatiging die de mensen nu al twintig jaar hebben moeten ondergaan. Het pact voor de euro is helaas bedoeld om die loonmatiging tot in het oneindige voort te zetten.</p>
      <p sl="fr">Wat de overheidsschuld betreft: die is overal – wat verder ook de gevolgen van de crisis mogen zijn – te wijten aan nutteloze, door conservatieven en liberalen doorgevoerde belastingverlagingen. Er is in Europa helemaal geen explosieve groei van de overheidsuitgaven geweest – integendeel. Loonmatiging en begrotingsrestricties zullen – samen met de nu door de ECB geplande renteverhogingen – dodelijke gevolgen hebben voor de Europese interne vraag en zo het herstel ongedaan maken, zonder dat de tekorten afnemen. Wij staan morgen zij aan zij met de loontrekkers die gaan demonstreren tegen de consensus van Brussel – het derde symbolische element van maart de 24ste . Als we de opkomst van de bruine horden willen tegengaan – en dat is tenslotte de reden waarom we Europa hebben opgericht – moeten de gekozen volksvertegenwoordigers samen met het volk dit onrechtvaardige en inefficiënte beleid afwijzen.</p>
    </intervention>
    <intervention id="3-095-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, het creëren van een permanent crisisbeheersingsmechanisme voor Europa is gerechtvaardigd met het oog op mogelijke toekomstige crises. Niemand van ons wil nieuwe crises, maar die kunnen zich wel voordoen. Het is echter jammer dat men van plan is het permanente crisisbeheersingsmechanisme buiten de Europese instellingen op te richten. Het mechanisme moet zo dicht mogelijk bij de Europese instellingen worden gebracht, zodat zij het gebruik ervan kunnen controleren. Bovendien moeten mogelijke sancties automatisch worden opgelegd en niet pas na debatten en onderhandelingen.</p>
      <p sl="fi">Ik wil enkele woorden kwijt over ons zogenaamde buitenlands beleid en Libië.</p>
      <p sl="fi">De situatie in Libië en de internationale gemeenschap is verwarrend. Het besluit om een no-flyzone in te stellen ter bescherming van burgers was juist. Daar was ook de Europese Unie bij betrokken. Nu er echter grondtroepen zijn aangevallen, is het goed om ons af te vragen of deze no-flyzone daarvoor was bedoeld. Wat dit betreft wordt de oorlogsdrempel bijna overschreden.</p>
    </intervention>
    <intervention id="3-096-000" speaker_id="97133" name="Derk Jan EPPINK" is_mep="True" mode="spoken" nationality="Netherlands" birth_date="07-11-1958" m_state="NL">
      <p sl="en">Mijnheer de Voorzitter, mijnheer Schulz zei dat de militaire operaties te haastig waren opgezet. Veeleer is het tegendeel waar: ze kwamen te laat. Het Westen heeft te lang gewacht. Het had Khadafi kunnen isoleren en dwingen om ofwel op te stappen of te worden weggevaagd. Uiteindelijk waren we net op tijd om een massamoord in Benghazi te voorkomen.</p>
      <p sl="en">En wat zien we nu? Frankrijk en Groot-Brittannië – twee natiestaten – hebben de leiding op zich genomen. Proficiat! Duitsland is kennelijk een land met een harde munt maar een zachte macht. Minister van Defensie zijn in Duitsland is een zeer riskante baan in dat land. Intussen trotseert Turkije de NAVO en is de VS een mogendheid die op zijn retour is en toekijkt.</p>
      <p sl="en">Ik vrees dat wij nu – net als toen in de Balkan – niet in staat zijn om de impasse te doorbreken zonder een geëngageerd Amerikaans leiderschap. Dat leiderschap is de Europese Unie helaas niet in staat te leveren. De enige politicus die wist om te gaan met Khadafi was Ronald Reagan, en Reagan had door en door gelijk.</p>
    </intervention>
    <intervention id="3-097-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Mijnheer de Voorzitter, precies één jaar geleden hebben de leiders van de Europese Unie en de premier van Griekenland besloten dat Griekenland de rol van sociaal en economisch proefkonijn moest spelen. Welnu, er werden uiterst antisociale maatregelen genomen onder het mom van verlaging van het overheidstekort en de staatsschuld en de bevordering van het concurrentievermogen. Het resultaat van dit experiment was dat in het laatste kwartaal van 2010 de staatsschuld tot bijna 150 procent was gestegen en de werkloosheid tot 15 procent, met een werkloosheidspercentage onder jongeren van 30 procent, dat de inflatie bijna 4,4 procent bedroeg en de economische krimp 6,6 procent.</p>
      <p sl="el">Mijnheer Rehn, het Griekse experiment is mislukt en het proefkonijn heeft economisch, sociaal en politiek bijna het loodje gelegd. Hetzelfde lot, geachte collega's, hebben de leiders van de Europese Unie ook voor de andere lidstaten in petto die hun toevlucht nemen tot het Pact voor de euro, met andere woorden, de Europese versie van het Griekse memorandum. Wij zijn tegen dit pact omdat we niet willen dat werkenden, gepensioneerden en werklozen het loodje leggen.</p>
      <p sl="el">Mijnheer Rehn, toen het Griekse memorandum werd ondertekend, heeft u de Grieken sterkte gewenst. Als u consequent bent in uw wensen, moet u de Europese werknemers eveneens sterkte wensen op vrijdag en zaterdag.</p>
    </intervention>
    <intervention id="3-098-000" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, beste collega’s, de Amerikaanse politicoloog Samuel Huntington heeft eens de Clash of Civilizations voorspeld. Waren we op zijn woorden afgegaan, dan hadden we deze Clash of Civilizations als een selffulfilling prophecy zelf teweeggebracht. Wij, het Europees Parlement, hebben steeds ingezet op samenwerking met de Arabische landen en de mensen die daar wonen. Nu zien we hoe de mensen in de Arabische wereld naar waarden streven die ook wij verdedigen: democratie, vrijheid en de rechtsstaat. Wie had nog maar een paar weken geleden kunnen verwachten dat de Arabische Liga ons, de westerse en internationale gemeenschap zou verzoeken om de tiran in Libië een halt toe te roepen? Er vindt een enorme ommekeer in de Arabische wereld plaats. We mogen nu geen fouten maken. We moeten niet alleen lippendienst bewijzen aan de mensen in de Arabische landen, we moeten hen steunen met daden.</p>
      <p sl="de">Ik zal vanavond voor de Konrad Adenauer Stichting, waarvan ik voorzitter ben, naar Tunesië reizen, zoals ik tweeëneenhalve week geleden ook in Cairo was. Ik wil graag de woorden herhalen van Konrad Adenauer, de eerste kanselier van de Bondsrepubliek Duitsland, die heeft gezegd: "We staan aan de kant van de vrijheid." We moeten nu tegen de Arabische volkeren zeggen: "Wij willen jullie – indien jullie dat zelf willen – met democratisch advies en solidariteit steunen, opdat jullie voorbereidingen voor verkiezingen kunnen treffen."</p>
      <p sl="de">We horen met enige ontzetting dat er vandaag in Jeruzalem een terreuraanslag is gepleegd waarbij veel mensen gewond zijn geraakt. Dit veroordelen wij ten stelligste, wie ook de dader of de daders waren. Maar we zeggen ook dat er nu vrede tussen Israël en Palestina moet komen. Nu de wind van de vrijheid door de Arabische staten waait, moet dat ook worden aangegrepen als een gelegenheid om vrede tussen Israël en Palestina te brengen, zodat het volk van Israël maar ook het Palestijnse volk dat net als Israël zijn waardigheid heeft, tussen veilige grenzen kan leven. Het is onze taak bij de huidige grote ommekeer in de Arabische wereld om eensgezind als Europese Unie onze gemeenschappelijke bijdrage te leveren.</p>
      <a text="(Applaus)"/>
    </intervention>
    <intervention id="3-099-000" speaker_id="28365" name="Pier Antonio PANZERI" is_mep="True" mode="spoken" nationality="Italy" birth_date="06-06-1955" birth_place="Riviera D'Adda" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, los van de aangekondigde maatregelen vraag ik me af of het Europees beleid wel de gewenste resultaten oplevert. Natuurlijk is er tijd nodig voordat de Europese Unie een hoofdrol kan spelen, met name met betrekking tot het buitenlands beleid, maar zoals bekend doen er zich soms situaties voor waarin de gewenste tijd helaas ontbreekt en waarin snel en met een vooruitziende blik gehandeld moet worden.</p>
      <p sl="it">Het staat buiten kijf dat wij tekortschieten met betrekking tot de situatie in het Middellandse Zeegebied en met name in Libië: we beseffen nog niet dat er misschien verdergaande maatregelen nodig zijn om te begrijpen wat er gaande is en dat een gecoördineerde actie in het Middellandse Zeegebied nodig is.</p>
      <p sl="it">Het is niemand ontgaan dat er, met betrekking tot Libië, een wezenlijk verschil bestaat tussen een gezamenlijke, Europese aanpak en een aanpak zoals de huidige, die gestoeld is op de inzet van een aantal lidstaten. Mijn boodschap voor de vertegenwoordigers van de Raad en de Commissie is dat we er nog niet zijn.</p>
      <p sl="it">De Raad heeft op enkele vragen geen antwoord gegeven en moet dat snel alsnog doen. Los van de humanitaire hulp vraag ik me af of wij wel goed weten wat er moet gebeuren als Resolutie 1973 niet blijkt te volstaan en als landen hun mandaat overschrijden.</p>
      <p sl="it">Ten tweede zou ik willen weten wat de Raad vindt van de leiding van de operatie: de NAVO heeft aangegeven een technische rol te vervullen en geen politieke leiding te geven. Zullen we het redden als we niet inzetten op een sterkere, eensgezindere Europese aanpak en de verantwoordelijkheid afschuiven op een paar bereidwillige lidstaten?</p>
      <p sl="it">Gezien de processen die in gang zijn gezet en gezien de betrekkingen met de Arabische Liga en de Afrikaanse Unie moeten we voorkomen dat de operatie achteraf negatief beoordeeld wordt, met alle gevaren en onzekerheden van dien. Zijn wij ons hiervan bewust? Misschien niet helemaal: deze kwesties los je niet op met bureaucratische maatregelen, maar met adequaat politiek optreden, waar de Raad morgen mee moet beginnen.</p>
    </intervention>
    <intervention id="3-100-000" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Mijnheer de Voorzitter, de tegenstanders van de euro in het land waar ik vandaan kom, zeggen dat Griekenland en Ierland aantonen dat de euro niet werkt. Ze zeggen dat het beter is om geen deel uit te maken van de eurozone. Ze hebben ongelijk.</p>
      <p sl="sv">De eurozone heeft in haar tienjarig bestaan gezorgd voor stabiliteit, lage inflatie en feitelijk miljoenen nieuwe banen. Het permanent crisismechanisme zal dienen als absoluut laatste redmiddel wanneer een land in grote economische problemen komt.</p>
      <p sl="sv">De euro is niet de oorzaak van de crisis, zoals de commissaris doorgaans volkomen terecht zegt. De gemeenschappelijke munt is integendeel een belangrijk deel van de oplossing, en dat is ook voor een land als Zweden precies waar het om draait. Ik betreur daarom ten zeerste dat er in het Zweeds parlement geen meerderheid is om Zweden deel te laten nemen aan het europact. Dat vermindert de invloed van mijn land. Als Zweden tot de kern van de EU wil behoren, zoals de Zweedse regering zegt te willen, dan heeft het geen zin om voor de deur van de vergaderzaal te zitten. Denemarken, de Deense regering en het Deens parlement zijn voor de euro. Dat zou voor Zweden ook mogelijk moeten zijn.</p>
    </intervention>
    <intervention id="3-101-000" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Mijnheer de Voorzitter, de Communistische Partij van Griekenland veroordeelt de nieuwe imperialistische illegale oorlog die de Verenigde Staten, Frankrijk, Groot-Brittannië en de NAVO tegen Libië ontketend hebben.</p>
      <p sl="el">Het is schandalige hypocrisie dat het motief het verlenen van humanitaire hulp zou zijn. Het werkelijke doel van de imperialisten is olie, aardgas, de bronnen van Libië, Noord-Afrika en de wijdere regio, die rijkdom genereren. De imperialistische agressie van de Verenigde Staten, de NAVO en de Europese Unie vergroten de risico's waaraan het volk in de wijdere regio blootstaat. Het nieuwe pact en de economische governance van de Europese Unie leiden tot massale werkloosheid en armoede. Het Europese steunmechanisme vormt een mechanisme om landen op gecontroleerde en gegarandeerde wijze bankroet te laten gaan zodat de winsten van de plutocratie worden beschermd.</p>
      <p sl="el">Dit is de vrije wereld van de Verenigde Staten. Dit is de Europese Unie van de democratie en de vrijheid. Het werkelijke dilemma is dit: zal het volk of de plutocratie bankroet gaan? Het volk mag niet voor de gevolgen van de imperialistische barbaarsheid en de kapitalistische crisis opdraaien en het mag niet blijvend tot werkloosheid en armoede veroordeeld worden. Daarom roepen wij het op om tegen de imperialistische inmenging in opstand te komen en tot de tegenaanval over te gaan, en voor zijn moderne rechten te strijden, voor die andere weg van groei die de belangen van het volk zal dienen en niet de winsten van de monopolies.</p>
    </intervention>
    <intervention id="3-102-000" speaker_id="96903" name="Paulo RANGEL" is_mep="True" mode="spoken" nationality="Portugal" birth_date="18-02-1968" m_state="PT">
      <p sl="pt">Mijnheer de Voorzitter, ik wil eerst en vooral benadrukken hoeveel waarde de Fractie van de Europese Volkspartij (Christendemocraten), en in het bijzonder de Portugezen in de PPE-Fractie, hechten aan de volgende Raad, aan de oplossing die gevonden werd, die een stuk beter is dan wat we destijds hadden verwacht, en in het bijzonder aan het werk van de collega’s Brok en Gualtieri, die het verslag hebben opgesteld namens het Parlement in overeenstemming met de standpunten van de Commissie, en die het fonds dichter bij een communautaire methode hebben gebracht en afgestapt zijn van een intergouvernementele benadering.</p>
      <p sl="pt">Voorts wil ik alle collega’s erop wijzen dat de Portugese Sociaal-Democratische Partij (PSD), de deel uitmaakt van de PPE-Fractie, nu Portugal een politieke crisis doormaakt, bereid is om na verkiezingen een regering te vormen. We zijn bereid om het land te regeren overeenkomstig de criteria voor de eurozone en om daarbij al de vastgelegde doelstellingen te verwezenlijken en om bovendien datgene te doen waartoe de Socialistische Partij dertien jaar lang, en ik herhaal, dertien jaar lang niet in staat was.</p>
      <p sl="pt">De socialistische regering heeft jammerlijk gefaald. Alles wat nu gebeurt in Portugal, werd door de PSD al voorspeld bij de verkiezingen in 2009. Ik heb deelgenomen aan die verkiezingscampagne en we hebben toen gewaarschuwd dat dit zou gebeuren. Daarom willen we hier nu verklaren dat we de Europese Unie en in het bijzonder onze partners in de eurozone alle garanties zullen bieden dat alle criteria, die veeleisend zullen zijn en die heel wat opofferingen zullen vergen van de Portugezen, zullen worden nageleefd. Maar ook dat er nu eindelijk een geloofwaardig iemand zal regeren, in tegenstelling tot de huidige Portugese regering, die vier stabiliteits- en groeiprogramma’s moest voorleggen en die constant op zoek is naar nieuwe oplossingen, zonder de markten een geloofwaardig antwoord te kunnen bieden, zonder een antwoord te kunnen bieden dat ten dienste staat van de Portugese en de Europese belangen.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-103-000" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mijnheer de Voorzitter, ik wilde enkel aan de heer Rangel vragen of hij, aangezien hij hier zegt dat de volgende regering dezelfde bezuinigingsmaatregelen zal voorstellen en zich ertoe zal verbinden de doelstellingen die met Brussel uitonderhandeld werden te verwezenlijken, niet van mening is dat het kinderlijk en onvoorzichtig is om een politieke crisis uit te lokken; of hij niet van mening is dat Portugal daarvoor een te hoge prijs zal moeten betalen en dat het te veel opofferingen zal vergen van de Portugese bevolking? Daarop wil ik graag een antwoord. Is het niet enkel machtshonger die u ertoe aanzet om een dergelijke houding aan te nemen?</p>
    </intervention>
    <intervention id="3-104-000" speaker_id="96903" name="Paulo RANGEL" is_mep="True" mode="spoken" nationality="Portugal" birth_date="18-02-1968" m_state="PT">
      <p sl="pt">Mijnheer de Voorzitter, ik zal met plezier op de vragen antwoorden, al wilde ik van een debat in het Europees Parlement geen debat over de Portugese politiek maken. Maar als mevrouw Estrela het over de Portugese politiek wil hebben, is er een eenvoudige oplossing: Er moeten verkiezingen worden georganiseerd, ik stel voor dat zij zich kandidaat stelt voor het Portugese parlement, en dan zal zij in de oppositie de gelegenheid krijgen om met de Portugese Sociaal-Democratische Partij te debatteren over het beleid dat zij voor Portugal wil.</p>
      <p sl="pt">Ik wil enkel het volgende kwijt: Wij kunnen niet meer leven met een regering die in twee jaar tijd vier keer gefaald heeft. Dat is onmogelijk, het is onhoudbaar, het is niet geloofwaardig voor de markten: Er zijn geen oplossingen meer mogelijk met de Portugese Socialistische Partij in de regering.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-105-000" speaker_id="96684" name="Liisa JAAKONSAARI" is_mep="True" mode="spoken" nationality="Finland" birth_date="02-09-1945" birth_place="Oulu" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Mijnheer de Voorzitter, ik heb de mogelijkheid niet om dit in het Portugese parlement te vragen en daarom vraag ik het u op de man af: waarom steunt het Portugese smaldeel van de Fractie van de Europese Volkspartij (Christendemocraten) dit zeer belangrijke voorstel niet? De hele eurozone en de Europese Unie kunnen in een crisis belanden wanneer er wordt getreuzeld met het nemen van besluiten. Waarom steunt u hier en nu de voorgestelde oplossingen niet?</p>
    </intervention>
    <intervention id="3-106-000" speaker_id="96903" name="Paulo RANGEL" is_mep="True" mode="spoken" nationality="Portugal" birth_date="18-02-1968" m_state="PT">
      <p sl="pt">Mijnheer de Voorzitter, de Portugese Sociaal-Democratische Partij (PSD) heeft, in tegenstelling tot veel partijen in andere lidstaten van de Unie, haar verantwoordelijkheid genomen en alle bezuinigingsmaatregelen gesteund. Met een regering die jammerlijk gefaald heeft – en daar is geen enkel excuus meer voor, de regering kan na twee jaar op geen enkel resultaat bogen – en met de situatie waarin de markten verkeren, kan de PSD niet anders dan aan de kant van de oplossing staan. En die oplossing is: nieuwe verkiezingen, een nieuwe regering en nieuwe geloofwaardigheid voor Portugal en ook voor Europa en de eurozone.</p>
    </intervention>
    <intervention id="3-107-000" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">Mijnheer de Voorzitter, twee weken geleden heeft het Parlement een moedige resolutie aangenomen waarin – onder meer – werd opgeroepen tot instelling van een vliegverbod boven Libië. Nog maar een week geleden, toen de Veiligheidsraad van de Verenigde Naties deze resolutie nog niet had goedgekeurd, hielden we nóg een zitting. We voelden ons tamelijk wanhopig vanwege de aanstaande val van Benghazi en de uiteindelijke ineenstorting van de revolutie voor democratie in Libië. Afgelopen donderdag, een dag later, werd de resolutie aangenomen. Inmiddels is het vier dagen geleden dat ze ten uitvoer is gelegd.</p>
      <p sl="mt">Mijnheer de Voorzitter, ik vind het belangrijk om door te gaan met de uitvoering van deze resolutie en onze steun aan het Libische volk, maar ook dat we hen tegelijkertijd beschermen tegen nieuwe bloedbaden en bijstaan in hun overgang naar democratie.</p>
      <p sl="mt">We moeten ook twee andere zaken aanpakken. In de eerste plaats moeten we uitgebreide humanitaire hulp geven aan het Libische volk en aan mensen die Libië ontvluchten, in het bijzonder naar Tunesië en Egypte. In de tweede plaats moeten we ons voorbereiden op een massale uittocht van vluchtelingen naar landen van de Europese Unie. Tenslotte betreft het hier niet alleen de verantwoordelijkheid van de EU-landen aan de Middellandse Zee, maar van ons allen.</p>
    </intervention>
    <intervention id="3-108-000" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Mijnheer de Voorzitter, de vergaderzaal van de PPE-Fractie is vandaag officieel genoemd naar een van de oprichters van de Europese Unie: Alcide de Gaspari. In zijn tijd was een supranationale benadering de sleutel tot de oplossing van een crisis. Daarin werd in eerste instantie rekening gehouden met de gemeenschappelijke Europese belangen. Hij was een van de staatslieden die weliswaar in de negentiende eeuw waren geboren, maar desalniettemin een visie hadden op het Europa van de eenentwintigste eeuw.</p>
      <p sl="en">Voor het overwinnen van de economische crisis is staatsmanschap vereist dat zich niet bekommert om de volgende verkiezingen en zich niet in eerste instantie richt op de nationale redding, maar dat zorgt voor de komende generaties en voor Europa in zijn geheel. Wat de Europese Raad betreft verwelkom ik de nieuwe tekst van het stabiliteitsmechanisme en het hervormingspakket voor de euro.</p>
      <p sl="en">Ten tweede hoop ik dat het concurrentiepact geloofwaardig zal blijken te zijn en ook niet-eurolanden zal weten aan te trekken. Het is belangrijk dat elke regering substantiële nationale toezeggingen doet voor de verbetering van onze concurrentiepositie.</p>
      <p sl="en">Ten derde ben ik, wat de interne markt betreft, een beetje bezorgd. Ik vrees dat de ambitieuze doelstellingen ervan aanzienlijk zijn gekortwiekt en dat de operationele efficiëntie ervan bijna irrelevant zou kunnen worden. Daarom moeten wij bij onze besluiten over de nieuwe maatregelen blijk geven van politieke wil en geloofwaardigheid bij de voltooiing van de vier vrijheden waarop de Europese samenwerking is gebaseerd, waaronder de interne markt, en bij de volledige tenuitvoerlegging van de dienstenrichtlijn.</p>
    </intervention>
    <intervention id="3-109-000" speaker_id="96754" name="Wim van de CAMP" is_mep="True" mode="spoken" nationality="Netherlands" birth_date="27-07-1953" birth_place="Oss" p_group="Group of the European People's Party (Christian Democrats)" m_state="NL">
      <p sl="nl">Voorzitter, ik zou in de eerste plaats toch nog even mijn sympathie en leedwezen willen uitspreken met de bevolking van Japan. Ik weet dat wij zo meteen nog een debat hebben over Japan, maar ik hoop dat de Raad ook de komende dagen ieder verzoek van Japan om specialistische hulp zal honoreren. We praten vaak over ontwikkelingslanden, maar hier hebben we een rampgebied in een hoog ontwikkeld land, waar wellicht extra hulp nodig is.</p>
      <p sl="nl">Dan het tweede punt: Libië. Ik vind dat al de warme woorden die hier vanmiddag over Libië gesproken zijn, ook door de Commissie, niet kunnen verhullen dat de Europese Unie in Libië afwezig is; dat het niet lukt om op dit moment zelfs de crisis in de steden en de grondtroepenacties van de heer Kadhafi te stoppen.</p>
      <p sl="nl">Dank aan de president van Frankrijk. Ik denk dat hij inderdaad op het laatste moment ervoor gezorgd heeft dat de Europese Unie in samenspraak met de NAVO nog iets heeft kunnen doen, maar het leed van de mensen is op dit moment niet voorbij, en bescheidenheid past ons. Europa is beter ná de crisis dan tijdens de crisis, wat ik al eens vaker heb gezegd.</p>
      <p sl="nl">Tot slot het pact van de euro. Ik denk dat we inderdaad belangrijke stappen voorwaarts gezet hebben. Meneer Barroso noemt het een corner stone , een hoeksteen, maar volgens mij ligt die nog wel los, en wij moeten de komende maanden verder. Morgen zal het echt nog niet zijn opgelost.</p>
    </intervention>
    <intervention id="3-110-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mijnheer de Voorzitter, net als de heer Barroso wil ook ik mijn aandacht toespitsen op de economische toestand, zeker nu mijn land reddingssteun ontvangt van de EU en het IMF. Wij hebben echter een nieuwe regering en nieuwe hoop in Ierland. In zijn eerste toespraak zei onze premier dat hij bruggen wil slaan naar Europa, dat wij ons eigen ticket zullen betalen en ons uiterste best zullen doen. Wij zijn vastbesloten om dat te doen.</p>
      <p sl="en">Er zijn echter twee dingen die wij vooral moeten doen. Ten eerste is de rente die geheven wordt wel erg hoog en niet houdbaar. Wij willen graag dat die wordt verminderd met ten minste 1 of 2 procent. Ten tweede moeten wij blijvende garanties hebben dat onze banken over middelen kunnen beschikken totdat zij opnieuw functioneel zijn. Wij hoeven onszelf niet onder druk te laten zetten wegens de vennootschapsbelasting en wij hoeven ons ook niet de les te laten lezen door mensen als de heer Sarkozy, die zich heel comfortabel voelt met effectief 8,2 procent terwijl wij effectief 11,9 procent hebben. Misschien moet hij naar de balk voor zijn eigen ogen kijken voordat hij zijn blik op de overkant van de Ierse Zee richt.</p>
      <p sl="en">Wat is quid pro quo ? Ten eerste hebben wij het bezuinigingspakket vastgesteld, waar onze burgers heel verdrietig over zijn en veel pijn van ondervinden. Ten tweede zullen wij indien nodig een schuldenpact overwegen, net zoals Duitsland heeft ingevoerd in 2009, en ten derde zullen wij de oprichting van een onafhankelijk Europees begrotingsagentschap overwegen. Ook dat is heel belangrijk omdat ik niet geloof in een onafhankelijk nationaal agentschap.</p>
      <p sl="en">Ik wil de vandaag jarige mijnheer Barroso en zijn collega´s vragen om Ierland te helpen zichzelf te helpen. Dit vragen wij maar één keer, want wij zullen niet voor een tweede keer bij u aankloppen voor reddingssteun.</p>
    </intervention>
    <intervention id="3-111-000" speaker_id="96788" name="Krzysztof LISEK" is_mep="True" mode="spoken" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, het is goed dat de leiders van de Europese Unie in de voorbije weken en dagen zoveel tijd hebben besteed aan de gebeurtenissen in Libië en de andere landen van Noord-Afrika. Ik ben ervan overtuigd dat deze acties ons kunnen helpen om een bloedbad onder de burgerbevolking te vermijden, en dat de Libiërs zelf de tiran ten val zullen brengen.</p>
      <p sl="pl">Er bestaat echter geen twijfel dat we ook moeten spreken over interne uitdagingen, uitdagingen betreffende de werking van de Europese Unie en haar instellingen, uitdagingen betreffende de interne werking, het gemeenschappelijk buitenlands beleid, het gemeenschappelijk veiligheids- en defensiebeleid. Dit verschil in mening tussen bepaalde Europese lidstaten toont aan hoe ver we nog verwijderd zijn van het doel om een echt gemeenschappelijk beleid in de geest van het Verdrag van Lissabon te vormen.</p>
      <p sl="pl">Dit is ook een uitdaging voor de hele internationale gemeenschap. Het is goed dat we samenwerken met de Verenigde Staten en andere landen van de NAVO, het is goed dat we een dialoog voeren met de Arabische Liga en de Afrikaanse Unie, en het is goed dat we een dialoog voeren met Israël. Ik denk dat de heer Pöttering iets heel belangrijks heeft benadrukt, dat wat er vandaag in Noord-Afrika gebeurt, wat er in Libië en Egypte gebeurt, ernstige consequenties kan hebben, ook voor de toekomst van het vredesproces. We mogen dit niet vergeten en moeten dit blijven opvolgen.</p>
      <p sl="pl">We moeten ook denken aan de toekomst van deze landen, de bevordering van de democratie en de mensenrechten en we mogen niet gewoon optreden als brandweerman die het vuur komt blussen, we moeten ook denken aan andere landen rond Europa, waar zulke processen – slechte processen – zich kunnen ontwikkelen.</p>
    </intervention>
    <intervention id="3-112-000" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Mijnheer de Voorzitter, in zijn uitnodigingsbrief voor de Europese Raad schrijft de heer Van Rompuy dat we ons werkdiner zullen beginnen met een inventarisatie van de gebeurtenissen in Libië en de zuidelijke buurlanden. Ik hoop dat niemand zich daarbij verslikt, maar dat we met betrekking tot onze doelen duidelijke boodschappen – en ook gezamenlijke boodschappen – kunnen sturen aan Khadafi en de mensen in Libië, maar ook aan ons eigen publiek dat zich ergert aan de onenigheid ten aanzien van een dictator die zich vastklampt aan de macht.</p>
      <p sl="de">Het is goed dat we onze zwarte lijst voor bepaalde personen uitbreiden en ook de rekeningen van de nationale Libische oliemaatschappij bevriezen. Ik had bovendien graag gezien dat de EU, in plaats van de NAVO, aan haar eigen capaciteiten en mogelijkheden zou hebben gedacht en met de marinemacht van haar lidstaten het wapenembargo had kunnen doorvoeren. Het gaat tenslotte om onze buren. Dan hadden we ons de laatste dagen ook de stress met Turkije in de NAVO kunnen besparen en dan hadden we onze Amerikaanse bondgenoten ontlast.</p>
      <p sl="de">Nu hoop ik dat de planning voor humanitaire missies van de EU niet alleen gericht zal zijn op opname van oorlogsvluchtelingen vanuit de Egyptische en Tunesische kant van de Libische grens, maar dat we ook humanitaire hulp gaan bieden in de delen van Libië die zich al van Khadafi hebben bevrijd. Ik denk dat dit nodig is om ook de mensen in Tripoli duidelijk te maken wat onze bedoelingen zijn.</p>
      <p sl="de">Tegen de collega van de Griekse communisten wil ik zeggen dat ik net uit Moskou heb vernomen dat Stalin is overleden en dat er al nieuwe richtlijnen van het politbureau onderweg zijn, maar dat die kennelijk nog niet bij hem zijn aangekomen.</p>
    </intervention>
    <intervention id="3-113-000" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Mijnheer de Voorzitter, ik denk dat we het allen eens zijn over het einddoel van de interventies in Libië: een volledig einde maken aan de onduldbare misstanden en gewelddaden van het Kadhafi-regime tegen burgers.</p>
      <p sl="ro">Ik ben van mening dat paragraaf 8 van resolutie 1973 van de VN-Veiligheidsraad een onbetwistbare rechtsgrondslag biedt voor het handhaven van het vliegverbod met alle mogelijke middelen, dat juist is ingesteld om de burgers te beschermen. Ik wil er graag op wijzen dat, voorafgaand aan het aannemen van resolutie 1973, het Europees Parlement een van de eerste internationale instellingen was die opriep tot het instellen van een vliegverbod, bij de vorige plenaire zitting in Straatsburg.</p>
      <p sl="ro">Met de Europese Raad, die morgen begint, in het vooruitzicht zijn er volgens mij twee belangrijke factoren om te zorgen dat de interventie in Libië een succes wordt. Ik ben van mening dat de sleutelwoorden 'coördinatie' en 'duidelijkheid' moeten zijn. Ten eerste heb ik het dan over coördinatie op EU-niveau in de geest van het Verdrag van Lissabon, met betrekking tot de humanitaire aspecten. Er is ook coördinatie met de NAVO; naar mijn mening moeten onze acties die van de NAVO aanvullen. Tot slot is coördinatie met de Arabische Liga van groot belang, omdat continue regionale steun een essentieel onderdeel is van onze acties in Libië.</p>
      <p sl="ro">Tot slot: We moeten duidelijk zijn in onze vastbeslotenheid om een eind te maken aan het geweld tegen burgers. De succesvolle afloop van deze situatie hangt in grote mate af van de duidelijkheid van onze boodschap.</p>
    </intervention>
    <intervention id="3-114-000" speaker_id="102886" name="Ildikó GÁLL-PELCZ" is_mep="True" mode="spoken" nationality="Hungary" birth_date="02-05-1962" birth_place="Szikszó" p_group="Group of the European People's Party (Christian Democrats)" m_state="HU">
      <p sl="hu">Mijnheer de Voorzitter, minister, commissarissen, volgens de laatste economische gegevens is Europa op de weg terug uit de crisis. Dit proces kan verder worden versterkt op de volgende EU-top. De bijeenkomst van de Raad in het weekend kan voor een doorbraak in het Europese beleid zorgen en de Europese solidariteit naar een nieuw niveau tillen. Een belangrijk element van het pakket maatregelen dat nog moet worden aangenomen, is de macro-economische coördinatiecyclus, oftewel het Europese semester, waarvan de eerste fase wordt afgesloten met het syntheseverslag van het Hongaarse voorzitterschap. Dit verslag is ook belangrijk omdat het ons de mogelijkheid geeft het economisch beeld van een concurrerende Europese Unie na de crisis te schetsen. Het Hongaarse voorzitterschap heeft daarnaast ook een belangrijke rol gespeeld in het feit dat vorige week de algemene richtsnoeren voor het pakket van zes wetgevingsvoorstellen zijn aangenomen, en als gevolg hiervan kan een begin worden gemaakt door het Parlement en …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-115-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Mijnheer de Voorzitter, ik feliciteer het Hongaarse voorzitterschap met de activiteiten van de afgelopen weken. Dit is een echt succesverhaal. Maar dit is tevens een succes voor Europa. Alle voorwaarden zijn aanwezig om tijdens de bijeenkomst van de Europese Raad in de tweede helft van de week tot een definitieve overeenkomst over het nieuwe economische beleidskader van de Europese Unie te komen. Hiermee kan de hele Europese integratie een nieuwe fase ingaan. In het vernieuwde kader voor economisch bestuur is onze verantwoordelijkheid en ook de verantwoordelijkheid van het Europees Parlement, zeer groot, en het zou dan ook goed zijn deze zes wetgevingsvoorstellen in eerste lezing aan te nemen. Als hierin vertraging optreedt, kan heel Europa als verliezer uit de bus komen. Ik feliciteer de heer Brok en de heer Gualtieri met hun verslag van vandaag. Ik dank de Raad voor zijn flexibiliteit en voor het feit dat het Europees Parlement niet alleen nu …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-116-000" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">Mijnheer de Voorzitter, ik steun wat de Ierse regering doet om in het kader van het EU-IMF-programma voor Ierland een renteverlaging te verkrijgen. De Europese Commissie heeft duidelijk gemaakt bereid te zullen zijn een renteverlaging te steunen en ik verwacht dat de 27 lidstaten overeenstemming zullen bereiken met betrekking tot de heroverweging van deze kwestie.</p>
      <p sl="en">Het is in het belang van zowel Ierland als de Europese Unie dat onze schuld houdbaar wordt gemaakt. Het is essentieel dat de prijs voor het financiële steunmechanisme van de EU betaalbaar en billijk is.</p>
      <p sl="en">Er zijn talrijke berichten waaruit blijkt dat een aantal landen concessies van Ierland wil als tegenprestatie voor lagere rente. Kennelijk wordt druk op Ierland uitgeoefend opdat het bijvoorbeeld zijn vennootschapsbelasting verhoogt – ik heb geen tijd om in te gaan op het vraagstuk van effectieve belasting versus vennootschapsbelasting –</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-118-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Mijnheer de Voorzitter, de Europese Raad zal het besluit tot wijziging van het Verdrag met betrekking tot het Europees stabiliteitsmechanisme aannemen, maar zal vermoedelijk een aantal landen helpen om binnen de eurozone te blijven. Natuurlijk zal dit tot mislukken zijn gedoemd, niet omdat het geld dat naar dit probleem wordt gesmeten onvoldoende zou zijn maar omdat het probleem van endemische aard is. Dit mechanisme wil water omhoog laten stromen!</p>
      <p sl="en">De externe waarde van de munt van een land moet een weerspiegeling zijn van de vraag naar en het aanbod van zijn munt, en dat moet op zijn beurt natuurlijk een weerspiegeling zijn van de zichtbare en onzichtbare vraag naar zijn export en de zichtbare en onzichtbare vraag naar zijn import en van de kapitaalbewegingen.</p>
      <p sl="en">Een en dezelfde muntwaarde kan onmogelijk de economische toestand van zeventien verschillende landen weerspiegelen. Wij hebben absoluut geen behoefte aan een mechanisme om falende landen binnen de eurozone houden. Integendeel, wij hebben veeleer een mechanisme nodig om de landen te helpen te ontsnappen aan de euro. Zelfs de landen die succesvol waren in de eurozone zouden er veel beter aan toe zijn als ze erbuiten waren gebleven, met gerevalueerde munten.</p>
    </intervention>
    <intervention id="3-119-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Mijnheer de Voorzitter, ik denk dat het cruciaal is om, als onderdeel van de discussie in de Europese Raad op 24 en 25 maart, een geloofwaardig wetgevingspakket af te ronden voor het versterken van het economisch bestuur in de Europese Unie.</p>
      <p sl="ro">In deze zin is het cohesiebeleid, samen met het gemeenschappelijk landbouwbeleid, een prioritair gebied met het oog op de onderhandelingen voor de nieuwe begroting van de Europese Unie na 2013.</p>
      <p sl="ro">Het is cruciaal om een groot gedeelte van de EU-begroting na 2013 te behouden voor het cohesiebeleid, om te zorgen dat de Europese Unie haar ambitieuze doelen kan halen en de juiste steun kan verlenen voor de uitvoering van de Europa 2020-strategie.</p>
      <p sl="ro">Het cohesiebeleid moet echter de investeringen doeltreffend maken, vooral door middel van een strategische programmering van de fondsen, de thematische concentratie van doelstellingen en de vereenvoudiging van uitvoeringsregels.</p>
    </intervention>
    <intervention id="3-120-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Mijnheer de Voorzitter, vandaag hebben we de wijziging aangenomen van het Verdrag van Lissabon die het opzetten van het permanente stabiliteitsmechanisme voor de euro zal vergemakkelijken. We hebben ons solidair getoond door toe te stemmen in de wijziging van het Verdrag, door te begrijpen dat we ons in een moeilijke economische en financiële situatie bevinden en dat we zeer specifieke maatregelen moeten nemen met betrekking tot economische coördinatie en toezicht. Dit mechanisme en het garantiefonds zijn alleen bedoeld voor lidstaten in de eurozone, terwijl de landen die zich niet in de eurozone bevinden aan de zijlijn komen te staan, met het risico van versnippering van de Europese Unie en afwijzing van de communautaire methode. Daarom moet de Europese Unie meer solidariteit tonen door ook hulp te bieden aan lidstaten die zich niet in de eurozone bevinden, zodat ook zij lid van de club worden en alle besluitvormende rechten in de Europese Unie herwinnen. Zo zouden we bovendien een tijdelijke discrepantie in de overeenkomst betreffende de toetreding tot de EU opheffen.</p>
    </intervention>
    <intervention id="3-121-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Mijnheer de Voorzitter, commissaris, ik wil graag wijzen op twee punten in verband met de aanstaande bijeenkomst van de Raad.</p>
      <p sl="sk">Ten eerste hebben veel van de maatregelen een ondemocratisch karakter. De rol van de nationale parlementen en het Europees Parlement als enige gekozen organen zal worden verzwakt en de bevoegdheden van de centrale uitvoerende organen zullen groter worden. Strenge sancties, en het automatische karakter ervan, beperken de macht van de nationale parlementen om het economisch beleid te beïnvloeden. Ik ervaar het ook als negatief dat de Commissie wetgeving over macro-economische indicatoren voorbereidt zonder het Europees Parlement daarbij te betrekken.</p>
      <p sl="sk">Ten tweede zijn veel van de voorgestelde maatregelen contraproductief. Hoe wil de Commissie de economische groei en werkgelegenheid een nieuwe impuls geven? U stelt beleidsmaatregelen voor die de vraag op de nationale markten doen afnemen en uitgaan van export. Het is vrijwel zeker dat een dergelijke combinatie van maatregelen de Europese Unie niet uit de crisis helpt. Commissaris, in plaats van een ondemocratisch en restrictief beleid, wil ik me sterk maken voor …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-122-000" speaker_id="96684" name="Liisa JAAKONSAARI" is_mep="True" mode="spoken" nationality="Finland" birth_date="02-09-1945" birth_place="Oulu" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Mijnheer de Voorzitter, het slechte nieuws van vandaag is dat de Portugese conservatieven dit pakket verwerpen in de hoop op nieuwe verkiezingen. Op deze manier kan de hele eurozone in een crisis belanden, omdat getreuzel op dit moment niets anders is dan vergif. De markten wachten ook af of de Europese Unie besluiten kan nemen.</p>
      <p sl="fi">Het is zeer belangrijk dat wij oplossingen vinden. Het gaat hier om een historisch besluit, omdat wij van een systeem van eeuwenoude coördinatie, waarin slechts enkelen gecoördineerd wilden worden, naar governance gaan, die een volkomen nieuwe Europese economische architectuur betekent en een goede zaak is. Helaas kreeg dit hele project een slechte reputatie door Sarkozys en Merkels neoliberale …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-123-000" speaker_id="photo_generic" name="Olli Rehn" is_mep="True" mode="spoken">
      <p sl="en">lid van Commissie . − Mijnheer de Voorzitter, ik wil allereerst de geachte afgevaardigden bedanken voor dit zeer verantwoord debat over de Europese Raad van volgende week. Namens de Commissie wil ik kort commentaar leveren op een aantal opmerkingen over Libië en Japan, alvorens in te gaan op de economische vraagstukken. Zoals u weet heeft de Commissie geen bevoegdheid op het gebied van veiligheid en defensie, maar wij hebben wel gezorgd voor coördinatie van de Europese respons op de escalatie van de humanitaire crisis aan de Libische grenzen. Het vliegverbod voor militaire vliegtuigen overeenkomstig Resolutie 1973 van de VN-Veiligheidsraad heeft een nieuwe situatie gecreëerd, waar rekening mee gehouden moet worden als men op een veilige en efficiënte manier humanitaire hulp wil verlenen aan degenen die die nodig hebben, of zij zich nu aan de grenzen bevinden of in het binnenland van Libië. Daardoor is nieuwe hoop ontstaan en kunnen bovendien levens van onschuldige mensen worden gered.</p>
      <p sl="en">Ofschoon de gebeurtenissen in Japan geen onmiddellijke gevolgen hebben voor de gezondheid van EU-burgers, is het belangrijk een inventaris op te maken van het EU-beleid inzake nucleaire veiligheid, evenals van de bestaande noodplannen en veiligheidsmaatregelen. De Commissie maakt gebruik van alle beschikbare instrumenten om toezicht te houden op de gevolgen, met inbegrip van de gevolgen voor de toekomstige veiligheid. Mijns inziens leert Japan ons dat risico´s realiteit kunnen worden; wat onmogelijk werd geacht moet nu worden opgenomen in onze plannen. Een Europese benadering voor een alomvattende veiligheids- en risicoanalyse van kerncentrales zou een maximaal effect kunnen sorteren op Europees niveau.</p>
      <p sl="en">Alvorens definitieve conclusies te trekken moet een volledige analyse worden gemaakt van het ongeluk in Japan. Deze evaluatie moet de belangrijkste vraagstukken bestrijken, zoals veiligheidsvoorschriften bij aardbevingen en bijstand met betrekking tot noodstroomvoorzieningen voor de koeling van reactoren.</p>
      <p sl="en">Ook wat het economisch beleid betreft heeft uw debat duidelijk aangetoond hoeveel er op het spel staat bij de Europese Raad van morgen. Ik ga ervan uit dat de boodschap van het Parlement zal worden gehoord en beluisterd in alle hoofdsteden. Het is niet meer dan eerlijk te zeggen dat de Europese Unie ingrijpend zal zijn veranderd na maart. De financiële crisis leidde tot een economische recessie, en daarna tot overheidschulden en een bankencrisis, waardoor Europa gedwongen werd nieuwe wegen te banen, alle mogelijke opties te overwegen en besluiten te nemen met een lange nasleep.</p>
      <p sl="en">Zoals voorzitter Barroso in zijn inleidende opmerkingen al zei, zullen wij op de uitdaging reageren met een alomvattende strategie. Deze strategie zal voortbouwen op de troeven, waarden en instellingen van de Europese Unie. De uitdagingen waar wij vandaag voor staan, zijn precies het soort problemen waarvoor de Europese Unie in het leven werd geroepen. Wij moeten namelijk in staat te zijn om samen de stormen te trotseren en dankzij onze gezamenlijke inspanningen sterker dan voorheen uit de crisis te komen.</p>
      <p sl="en">Na zeer lange, maanden durende besprekingen kunnen de leiders van de Unie morgen in de Europese Raad eindelijk een besluit nemen over en zich verbinden tot alle onderdelen van een alomvattende economische beleidsrespons. De lidstaten, en met name de lidstaten van de eurozone streven allemaal op zeer vastberaden wijze naar sterke begrotingsconsolidatie en groeibevorderende structurele hervormingen. Dit is de eerste en belangrijkste hoeksteen om vorderingen te maken met deze strategie.</p>
      <p sl="en">Ten tweede verrichten zowel de Raad als het Parlement concrete werkzaamheden voor het wetgevingspakket van de Commissie inzake economisch bestuur, dat volgens uw toezegging voor deze zomer rond zal zijn. Versterkt economisch bestuur is inderdaad de hoeksteen van onze alomvattende respons.</p>
      <p sl="en">Ten derde zal het permanent Europees Stabiliteitsmechanisme functioneel zijn vanaf juni 2013 en een effectieve leningscapaciteit van 500 miljard euro hebben. Met dit besluit hebben we een financieel terugloopblokkeringsmechanisme in het leven geroepen dat voldoende effect zal sorteren om zelfs de geringste twijfel over ons handelingsvermogen in zeer stressvolle situaties uit de wereld te helpen.</p>
      <p sl="en">De Commissie zal een centrale rol spelen bij het beheer van ESM-operaties. De band tussen het ESM en de EU-instellingen, waartoe natuurlijk ook het Europees Parlement behoort, zal duidelijk en solide worden vastgelegd. Wij zullen te zijner tijd een voorstel doen voor een verordening op grond van artikel 136 van het Verdrag waarin zal worden verduidelijkt welke stappen genomen moeten worden om de beleidsconditionaliteit vast te stellen en coherentie met het EU-kader voor landentoezicht te verzekeren.</p>
      <p sl="en">Last but not least moet de reparatie van de bankensector worden voltooid om kredietverstrekking aan de reële economie, aan de bedrijven en huishoudens te waarborgen. De volgende ronde in de bankenstresstest zal in de komende maanden plaatsvinden. De resultaten ervan zullen de leidraad zijn voor de noodzakelijke herstructurering en de mogelijke herkapitalisering van de EU-bankensector. Alle lidstaten zullen echter, vóór de publicatie van de resultaten, de strategieën moeten vaststellen en presenteren – indien daaraan behoefte bestaat – waarmee zij hun kwetsbare instellingen eventueel kunnen herstructureren en herkapitaliseren.</p>
      <p sl="en">Het is inderdaad essentieel te beseffen dat deze twee problemen parallel moeten worden opgelost. De financiële reparatie moet worden versneld en banken moeten worden geherstructureerd en zo nodig worden geherkapitaliseerd, en wel zo spoedig mogelijk. Dit is een voorwaarde om het vertrouwen in de Europese economie te herstellen en te versterken, om de banken robuuster te maken en economische groei te waarborgen via kredietverstrekking.</p>
      <p sl="en">Als de Europese Raad tot slot zijn volledig engagement voor alle onderdelen van onze alomvattende economische strategie voor het overwinnen van de crisis bevestigt, zal de Europese Unie goed op weg zijn om het economische tij in dit jaar, 2011, te doen keren. Dit betekent niet dat alles rozengeur en maneschijn is en zeker niet dat wij achterover kunnen leunen, maar het betekent wel dat wij goed beslagen ten ijs zullen zijn, het hoofd kunnen bieden aan de huidige en komende uitdagingen en crises in de toekomst kunnen voorkomen.</p>
    </intervention>
    <intervention id="3-125-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mevrouw de Voorzitter, commissaris, dames en heren, allereerst wil ik u bedanken voor dit debat. Ik ben dankbaar dat de grote meerderheid van de mensen in de zaal en van de sprekers in dit debat heeft ingezien dat we de zes onderdelen nodig hebben die het gezamenlijke antwoord van de Europese Unie zullen vormen op de economische crisis, en waarover de staatshoofden en regeringsleiders hopelijk donderdag en vrijdag een beslissing kunnen nemen. Hiermee kunnen we een eind maken aan de crisis; hiermee kunnen we de basis leggen om ervoor te zorgen dat dergelijke crises veel minder vaak zullen voorkomen. Ik ben het roerend eens met de sprekers die zeiden dat niet de Europese Unie zelf zich in een crisissituatie bevindt, maar dat een deel, een groot deel van de lidstaten in een schuldencrisis, een schuldenspiraal, is terechtgekomen. En dat is waar we een eind aan moeten maken. Dat is de primaire taak van ons allen, van alle lidstaten.</p>
      <p sl="hu">We leven echter in één Europese Unie, we hebben een gemeenschappelijk monetair beleid, een gemeenschappelijke munt. Daarom is de schuldencrisis van de afzonderlijke lidstaten het gemeenschappelijke probleem van ons allemaal. Daarom hebben we gemeenschappelijke oplossingen nodig. Er is een begin gemaakt met een interessant debat waar we denk ik verder mee aan de slag moeten gaan als we nu ook officieel beginnen met de onderhandelingen over de zes wetgevingsvoorstellen inzake het economisch bestuur. Dat is het onderscheid tussen goede en slechte schulden. Bestaan er wel goede schulden? Dit is een uitermate spannend debat. De commissaris steunt wat ik zeg; we hebben ons hier in de Raad mee beziggehouden, en de Raad is erg sceptisch over de vraag of er wel zoiets bestaat als goede schulden. Een Parlementslid hier zei ook al dat in heel veel gevallen een schuld die goed begon in een zeer slechte schuld kan overgaan.</p>
      <p sl="hu">We moeten dit debat voortzetten, maar ik denk dat als we voor eens en voor altijd uit de schuldencrisis willen komen, we andere manieren moeten zoeken om de economie te stimuleren en groei in gang te zetten dan de schulden te laten stijgen. We moeten geen goede investeringen willen doen op kosten van toekomstige generaties. Ik vind het dan ook belangrijk om nog te vermelden, waaraan ook voorzitter Barroso al refereerde, dat we al over instrumenten beschikken: de verdere ontwikkeling van de interne markt, het wegnemen van de nog bestaande obstakels en de Europa 2020-strategie.</p>
      <p sl="hu">Ik wil een paar dingen zeggen over de situatie in Portugal en Ierland. We weten allemaal dat dit een van de onderwerpen zal zijn tijdens de bijeenkomst van de Europese Raad. Over Portugal wil ik alleen maar zeggen dat op de EU-top van 11 maart de staatshoofden en regeringsleiders evenals de voorzitter van de Europese Centrale Bank het door Portugal aangekondigde maatregelenpakket hebben verwelkomd. Dus dit was op zich al een positieve boodschap aan de markten. Aan de andere kant is het ook heel belangrijk om te vermelden dat elk actieplan zo veel waard is als wat ervan wordt verwezenlijkt. En het is heel belangrijk dat er achter elke belofte een politieke toezegging en eenduidige steun schuilgaat.</p>
      <p sl="hu">Over Ierland wil ik alleen maar zeggen dat de vertegenwoordiger van de nieuwe Ierse regering maandag op de Raad Algemene Zaken zeer coöperatief was, en ik vertrouw er zeer op dat we ook tijdens de bijeenkomst van de Europese Raad de oplossing vinden voor het Ierse probleem. Veel mensen zeiden dat er moest worden gekozen tussen de communautaire methode en de intergouvernementele methode, en dat de strategie van Lissabon ook op een mislukking is uitgedraaid vanwege het intergouvernementele karakter. Ik denk dat we sinds 4 februari aanzienlijke vooruitgang hebben geboekt. Op 4 februari vroeg een groot deel van de lidstaten en veel leden van het Europees Parlement met wie ik eerder heb gesproken zich geschrokken af waar we naar toe gaan en wat er van de Europese Unie terechtkomt als we belangrijke zaken uitbesteden. Volgens mij is de situatie enorm veel verbeterd, we zijn teruggekeerd naar de communautaire methode. Voor ons als voorzitterschap was het van meet af aan onze taak om te proberen tot een levensvatbare oplossing te komen tussen degenen die taken uitbesteden en degenen die uitsluitend binnen het communautaire kader willen blijven.</p>
      <p sl="hu">De Hongaarse premier heeft op 4 februari al gezegd en gevraagd dat er in de conclusies van de Europese Raad in overeenstemming met de Verdragen een verwijzing moest worden opgenomen naar de implementatie van wat toen nog het concurrentiepact heette. Ik ben zeer verheugd dat ik kan zeggen dat we wel degelijk zijn teruggekeerd naar de communautaire methode. De Europese Commissie, een van onze meest communautair georiënteerde instellingen, heeft een belangrijke taak bij elk onderdeel van ons alomvattende economische antwoord dat bestaat uit zes wetten, en zodoende heeft ook het Europees Parlement garanties gekregen om toegang te krijgen tot de informatie. We hebben dus een zeer belangrijke weg afgelegd, in positieve richting. Ook het europact is open voor deelname: de lidstaten, waaronder ook mijn eigen land, die willen, kunnen zich op termijn aansluiten. Het is geen gesloten club.</p>
      <p sl="hu">En ten slotte wil ik voor het laatst mijn verzoek herhalen om het debat over het pakket van zes wetgevingsvoorstellen inzake economisch bestuur in een zo constructief mogelijke geest te voeren. Wij zijn er klaar voor en ik wil hier nog aan toevoegen dat we ernaar hebben gestreefd de verslagen van de Parlementsleden, die in januari al gereed waren, in aanmerking te nemen toen de Raad zijn standpunt formuleerde.</p>
      <p sl="hu">Wat betreft Libië en het Middellandse Zeegebied vormen oorlog en instabiliteit de grootst mogelijke tragedie voor de mensen in de regio en de Europese Unie. Ik geloof dat ik zojuist de heer Mauro heb geciteerd, met wie ik het roerend eens ben. We staan voor de mogelijkheid en de taak om in deze crisis ook een kans te zien om ervoor te zorgen dat een dergelijke tragedie zich niet meer zal voordoen in het Middellandse Zeegebied. Ik denk dat we rustig kunnen zeggen waar het op staat, namelijk dat dit Parlement sneller was in de besluitvorming dan de Raad. De coalitie is er uiteindelijk op het laatste moment in geslaagd een actie op poten te zetten waarmee het dankzij de interventie in Benghazi zoals u weet is gelukt heel veel mensenlevens te redden.</p>
      <p sl="hu">In hoeverre we met één stem spreken en hoe effectief het gemeenschappelijk buitenlands- en veiligheidsbeleid van de Europese Unie is? Ook hier zeg ik graag waar het op staat. We zijn niet honderd procent eensgezind. We hebben echter overeenstemming weten te bereiken in zeer veel zaken die de afgelopen periode cruciaal waren. Al op de top van 11 maart hebben de staatshoofden en regeringsleiders eenduidig te kennen gegeven dat Kadhafi moet opstappen, dat er betrekkingen tot stand moeten worden gebracht met de tijdelijke nationale raad van Benghazi, en dat de Libische autoriteiten moeten worden opgeroepen om humanitaire hulp toe te laten in het land. We hebben toen al besloten dat we de betrekkingen met onze zuiderburen aan een onderzoek moeten onderwerpen. De voorwaarde hiervoor is het begin van democratische veranderingen.</p>
      <p sl="hu">We zijn toen al overeengekomen dat de financiële steun moet worden verhoogd door de juiste voorwaarden erin op te nemen, dat we de handelsbetrekkingen moeten verdiepen en dat we moeten helpen bij de sociale veranderingen in de regio. Het terrein waarop we vooruitgang moeten boeken, zijn de drie M’s, Markttoegang, Mobiliteit en Munten, oftewel geld. Op 21 maart hebben de ministers van Buitenlandse Zaken, dat wil zeggen de bewaarnemers op het gebied van het gemeenschappelijk buitenlands en veiligheidsbeleid en het gemeenschappelijk veiligheids- en defensiebeleid, hun engagement herhaald. Toen was Resolutie 1973 van de VN-Veiligheidsraad al beschikbaar. Dit hebben we verwelkomd, en we konden ook de beslissingen van de top in Parijs verwelkomen, met de uitvoering waarvan we nog moeten beginnen. We waren heel snel met het opleggen van sancties en we hebben onze vastberadenheid in verband met de hulp aan burgers kenbaar gemaakt.</p>
      <p sl="hu">Misschien functioneert het gemeenschappelijk buitenlands en veiligheidsbeleid niet perfect, maar ik denk dat er zeer belangrijke beslissingen zijn genomen, al gebeurde dat op het laatste moment. Ik dank u zeer, mevrouw de Voorzitter.</p>
    </intervention>
    <intervention id="3-126-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-127-000" speaker_id="28257" name="Ivo BELET" is_mep="True" mode="written" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Voorzitters, deze lentetop is van cruciaal belang voor alle Europeanen. Hier wordt de basis gelegd voor een stabiele euro en voor een grondige versteviging van de economische samenwerking in Europa. Het pact voor de euro dat nu op tafel ligt is gelukkig veel evenwichtiger dan de oorspronkelijke opties. Respect voor het sociaal overlegmodel staat centraal in dat pact. Dat hoort zo, want het is de basis van ons Europees Rijnlandmodel.</p>
      <p sl="nl">Het is nu tijd om een belangrijke volgende stap te zetten, want het Europese project mag niet worden beperkt tot een puur, kil financieel-monetair project. Dat zou op termijn nefast zijn en de steun van de bevolking voor Europa doen wegsmelten. Europa heeft daarom meer dan ooit nood aan een wervend, nieuw, toekomstgericht project dat weer enthousiasme losmaakt bij de mensen.</p>
      <p sl="nl">Ver hoeven we niet te zoeken, want de voorstellen liggen al op tafel. We moeten onder meer inzetten op grensoverschrijdende investeringen in hernieuwbare energie. Dat is alleen mogelijk als we ook de weg vrijmaken voor euro-obligaties. Het wordt een uitstekende injectie voor onze economie, voor de werkgelegenheid en voor het milieu uiteraard, en op basis van de 'Roadmap 2050'-berekeningen van de Commissie absoluut haalbaar. Laten we er gewoon aan beginnen.</p>
    </intervention>
    <intervention id="3-128-000" speaker_id="23805" name="Zita GURMAI" is_mep="True" mode="written" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">De aanstaande bijeenkomst van de Europese Raad is inderdaad zeer belangrijk. Voorzitter Van Rompuy zegt in zijn openbare uitnodigingsbrief: "Als een belangrijke stap in het nieuwe kader van het Europese semester moeten wij een leidraad vaststellen voor de nationale economische beleidsvormen met het oog op de tenuitvoerlegging van de EU 2020-strategie". Wij mogen dit agendapunt niet zomaar terzijde schuiven en afdoen als bijkomstig ten opzichte van het economisch pakket. Iedereen weet dat werkgelegenheid de sleutel is tot Europese economische groei. De EU 2020-strategie heeft tot doel een participatiegraad van 75 procent te verwezenlijken voor mannen en vrouwen van 20 tot en met 64 jaar. Iedereen weet in theorie dat deze drempel van 75 procent niet bereikt zal worden zonder een massale participatie en aanwezigheid van vrouwen op de arbeidsmarkt.</p>
      <p sl="en">Daarom vraag ik, in de aanloop naar de aanstaande bijeenkomst, de Raad om twee dingen. Ten eerste wil ik dat hij ambitieus en expliciet is als het gaat om de werkgelegenheidsrichtsnoeren en met name als het gaat om werkgelegenheid voor vrouwen. Ten tweede vraag ik de Raad te bevestigen dat hij gehecht is aan de Europese doelstellingen en richtsnoeren inzake een massale participatie van vrouwen op de arbeidsmarkt, en met name aan de Barcelona-doelstellingen voor kinderdagopvang, die zoals wij weten in de EU in de verste verte niet worden gehaald.</p>
    </intervention>
    <intervention id="3-128-002" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik ben van mening dat het absoluut noodzakelijk is dat de investeringen in onderwijs, onderzoek en innovatie onmiddellijk worden gedaan, met de steun van alle lidstaten, zodat de doelstellingen van de Europa 2020-strategie kunnen worden bereikt. Daardoor zou het economisch herstel werkelijkheid worden. Als vertegenwoordiger van de burgers van Europa betuig ik mijn steun aan het verslag van mevrouw Balzani. Ik ben het ermee eens dat de Europese Unie haar financiële middelen moet versterken, zodat zij op het wereldwijde politieke en economische toneel kan concurreren, in een tijd waarin de uitdagingen een grotere concurrentiekracht vergen van wereldwijde actoren. Tot slot: Voor een sterke economie moet het bevorderen van werkgelegenheid een basisdoelstelling zijn. De Europese Unie heeft op elk gebied een vaardige beroepsbevolking nodig, mensen met de juiste expertise, en hogere productiviteit in alle sectoren.</p>
    </intervention>
    <intervention id="3-129-000" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">De komende dagen zal het Pact voor de euro in de Europese Raad zijn definitieve vorm krijgen. De belangrijkste doelstelling van het Pact is de bevordering van het concurrentievermogen, wat zal leiden tot een toename van de werkgelegenheid in de landen van de eurozone. Om deze doelstellingen op Europees niveau te bereiken stel ik voor dat in het Pact de vaststelling en controle van de land- en zeegrenzen alsmede de economische grenzen van de landen van de Europese Unie worden opgenomen. Dit zal de Europese productie beschermen tegen uit arbeidsintensieve landen in het Oosten geïmporteerde smokkelwaar. De import van deze tegen lage kosten vervaardigde producten is niet alleen illegaal, maar belemmert ook de correcte werking van de markt, met als gevolg dat de winsten van de Europese ondernemingen dalen. Dit leidt tot een vertraging van de groei en vermindering van het concurrentievermogen van zowel Europese ondernemingen als van Europa als geheel. Er zijn kortom nieuwe stimulansen nodig voor de lidstaten van de Europese Unie om exclusieve economische zones op te richten. Er moet een Europese garantie komen voor de totale Europese exclusieve economische zone, die niet aangevochten kan worden door derde landen.</p>
    </intervention>
    <intervention id="3-130-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Er zijn geen goede of slechte schulden – de voortdurend stijgende staatsschuldenlast moet worden beperkt. De Raad heeft helaas verzuimd om het stabiliteits- en groeipact volledig uit te voeren. We kunnen onze burgers echter niet opzadelen met een voortdurende structurele crisis. Het huidige staatsschuldprobleem kan slechts worden opgelost als we een strikte begrotingsdiscipline eisen. De aanpak van de lidstaten, de toepassing van de 'verkorte procedure', moet worden afgewezen, maar zoals collega Gualtieri al heeft gezegd, zou men zich op de inhoud moeten concentreren om een tegenvoorstel te kunnen voorleggen. Ik zou graag een initiatief zien waarbij de 143 kerncentrales in Europa onmiddellijk zouden worden ontmanteld en we ons zouden richten op de ontwikkeling van duurzame energiebronnen. Over de eerder genoemde zogenaamde 'stresstesten' van de kerncentrales wil ik nog kort het volgende zeggen. Aangezien de precieze regeling van de veiligheid in kerncentrales, zoals steeds wordt benadrukt, binnen de bevoegdheid van de afzonderlijke lidstaten valt, kan ik deze stresstesten in dit vroege stadium van de onderhandelingen nog niet zonder meer ondersteunen. Gezien de gebeurtenissen die in 1986 voortvloeiden uit een crisissimulatie in de kerncentrale van Tsjernobyl zie ik dergelijke testen met grote bezorgdheid tegemoet, tenzij die door de EU of een vergelijkbare instelling, en pas na een diepgaande analyse van de situatie en de belastingscapaciteit van de afzonderlijke reactoren, worden uitgevoerd.</p>
    </intervention>
    <intervention id="3-131-000" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">De rapporteur wilde in het hoofdstuk Duurzaamheid en verantwoordelijkheid als kernbeginsel van de EU-begroting 2012 een paragraaf opnemen over de gedecentraliseerde agentschappen van de Europese Unie.</p>
      <p sl="fr">Ik deel de beschreven kerngedachte dat agentschappen meerwaarde hebben voor het beleid van de Europese Unie op uiteenlopende gebieden als beroepsopleidingen, het milieu, binnenlandse veiligheid en spoorwegvervoer. Niettemin deel ik ook de gedachte dat het stelsel van agentschappen verbeterd kan worden in termen van houdbaarheid en verantwoordelijkheid van de begroting.</p>
      <p sl="fr">Soms overlappen de taken en de bevoegdheden van de agentschappen elkaar namelijk en de operationele kosten van sommige agentschappen zijn hoog als gevolg van de verplichtingen van onze financiële en begrotingsregels. Daarom zouden de uitgaven van de gedecentraliseerde agentschappen geoptimaliseerd kunnen worden door een systeem van gezamenlijke diensten, bijvoorbeeld voor hulp bij het begrotingsproces, hulp bij aanbestedingsprocedures en juridisch advies.</p>
      <p sl="fr">Tot slot heeft het Parlement tijdens de laatste kwijtingsprocedure ook aandacht willen vragen voor het toezicht op de gedecentraliseerde agentschappen door de Commissie en het Parlement. Dat toezicht moet verscherpt worden, zoals de ervaring ons heeft geleerd.</p>
    </intervention>
    <intervention id="3-131-002" speaker_id="33982" name="Marian-Jean MARINESCU" is_mep="True" mode="written" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Europa moet leren van de nucleaire ongelukken in Japan en zich nucleaire veiligheid op het gehele continent ten doel stellen. De energiemix valt nog steeds onder de bevoegdheid van de lidstaten. Nucleaire veiligheid wordt echter in Europese wetgeving vastgelegd. Deze moet worden herzien, waarbij rekening wordt gehouden met de veiligheidstests voor kerncentrales die de Europese Commissie onlangs heeft voorgesteld. We moeten niet vergeten dat de EU grotendeels afhankelijk is van de import van energie, en dat de lidstaten oplossingen moeten vinden om hun eigen energie te kunnen opwekken. De EU heeft behoefte aan een gemeenschappelijk energiebeleid op basis van een ideale balans tussen hernieuwbare energie, nieuwe technologieën voor conventionele energiebronnen en de noodzaak om op veilige wijze nucleaire energie te produceren. Voor wat betreft Libië moet de Raad een nieuw Europees partnerschap introduceren met de zuidelijke nabuurschapslanden. Dit partnerschap houdt nauwe politieke samenwerking in, die zal zorgen voor de transitie van deze landen naar democratie. Verder moet de Europese Commissie zo snel mogelijk een plan indienen voor het beheer van de migrantenstromen, rekening houdend met de solidariteit tussen de lidstaten, en de technische en operationele capaciteit van Frontex versterken. Dit plan moet echter niet ten koste gaan van de focus van de EU op het Oostelijk Partnerschap.</p>
    </intervention>
    <intervention id="3-131-003" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">We hebben net amendementen op het Verdrag goedgekeurd, die het mogelijk maken om een permanent stabiliteitsmechanisme voor de eurozone in te voeren. Het is een groot succes dat we erin zijn geslaagd om duidelijk onze steun tot uiting te brengen voor de communautaire methode als belangrijkste vorm van samenwerking in het kader van het mechanisme. De centrale rol van de Europese Commissie bij de beoordeling van de financiële situatie van de lidstaten geeft ons goede hoop voor de toekomst van deze samenwerking, want ze biedt bescherming tegen de instabiliteit die bij de keuze voor de intergouvernementele formule een bedreiging zou kunnen vormen. Laten we hopen dat het amendement op het Verdrag na goedkeuring door de Europese Raad ook zonder problemen door de lidstaten zal worden geratificeerd en dat het mogelijk zal zijn om het permanent mechanisme volgens plan in te voeren. Het opnemen van het stabiliteitsmechanisme in het Verdrag is slechts één van de stappen die onlangs zijn ondernomen om de concurrentiekracht van de eurozone te verbeteren. Op de vergadering van morgen zal de Raad ook het Pact voor de euro goedkeuren, dat op 17 maart is aangenomen op de top van de landen van de eurozone. Ik ben ervan overtuigd dat de staatshoofden en regeringsleiders tot een akkoord zullen komen en dat dit initiatief zal worden ingevoerd, waardoor nauwere economische samenwerking op onder andere het gebied van werkgelegenheid en overheidsfinanciën mogelijk wordt. Het is goed dat het pact ondanks de aanvankelijke twijfels van de landen die niet tot de eurozone behoren, openstaat voor alle lidstaten. Op deze manier wordt tenminste tot op zekere hoogte gegarandeerd dat er geen Europa met twee snelheden ontstaat.</p>
    </intervention>
    <intervention id="3-131-004" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Deze Europese Raad vindt voor Portugal plaats in een bijzondere context. De weg die de heren van de Europese Unie volgen en de maatregelen die zij op nationaal niveau dicteren – versterking van een restrictief beleid, opvoering van de uitbuiting van arbeiders, nieuwe antisociale maatregelen die de tegenstellingen vergroten en werkloosheid, onzekere banen, armoede en sociale uitsluiting bevorderen, maakt dat het land in een economische en sociale crisis gestort wordt die steeds ernstigere vormen aanneemt. Tegen deze achtergrond is de regering, onder druk van en toegejuicht door de EU, met een nieuw pakket bezuinigingsmaatregelen gekomen, het vierde op rij.</p>
      <p sl="pt">Dit is een duidelijke poging van de kant van de leiders van de EU-machten om aan de landen met de zwakste economieën een nieuw, neokoloniaal getint, juk op te leggen. Dit is een aanval op de soevereiniteit van die landen, met de voorwaarden die gesteld worden in het kader van het Europees stabiliteitsmechanisme. Dit alles om de privileges in stand te houden van de grote economische en financiële belangengroepen (vooral die van de leidende landen), waar verschillende instrumenten van deze EU aan bijdragen, zoals het stabiliteits- en groeipact, de Economische en Monetaire Unie en de euro. Op dit alles hebben de Portugese arbeiders afgelopen zaterdag, tijdens een massale landelijke demonstratie, het antwoord gegeven dat nodig was.</p>
    </intervention>
  </section>
  <section id="creitem18" title="17. Situatie in Japan, inclusief het kerncentrale-alarm (debat)">
    <intervention id="3-133-000" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="nl">Aan de orde zijn de verklaringen van de Raad en de Commissie over de situatie in Japan, inclusief het kerncentrale-alarm.</p>
    </intervention>
    <intervention id="3-134-000" speaker_id="photo_generic" name="Győri, Enikő" is_mep="True" mode="spoken">
      <p sl="en">fungerend voorzitter van de Raad. – Mevrouw de Voorzitter, ik wil namens de Raad mijn medeleven betuigen met al degenen in Japan die dierbaren hebben verloren, evenals met alle andere mensen die op de een of andere manier getroffen zijn door de tragische gebeurtenissen van meer dan tien dagen geleden. Ik wil tevens degenen die nu de gevolgen van de verschrikkelijke aardbeving en tsunami proberen te bestrijden en al degenen die de gevolgen van de kernramp proberen aan te pakken, hulde betuigen voor hun moed en vastberadenheid.</p>
      <p sl="en">De Europese Unie staat het Japanse volk terzijde op dit buitengewoon moeilijke moment, bij de enorme uitdagingen die daarmee gepaard gaan. Wij hebben Japan reeds concrete hulp geboden. Op de dag van de aardbeving zelf heeft de Europese Raad de hoge vertegenwoordiger en de Commissie verzocht om alle geschikte hulp beschikbaar te maken. Het Europees mechanisme voor civiele bescherming werd in werking gesteld om te kunnen helpen bij de coördinatie van de hulpverlening door de lidstaten.</p>
      <p sl="en">De Europese Unie heeft binnen zeer korte tijd geantwoord op het hulpverzoek van de Japanse regering. De Europese Unie zal op elk moment kunnen reageren op verzoeken om humanitaire hulp, technische bijstand of om de volgens de Japanse autoriteiten geschikte specialistische hulp.</p>
      <p sl="en">Namens de Raad wil ik in bijzonder commissaris Georgieva en de hoge vertegenwoordiger bedanken voor hun snelle, veelomvattende en goed gecoördineerde respons op de ramp. Het Europees civiele-beschermingsteam dat naar Japan is gestuurd heeft onze volledige steun. Ook de afzonderlijke lidstaten hebben voorbereidingen getroffen om op zeer genereuze wijze hulp aan te bieden.</p>
      <p sl="en">Belangrijk is eveneens te vermelden dat de Raad de macro-economische gevolgen van de crisis in Japan in de gaten zal moeten houden. De ministers hebben hierover reeds een eerste discussie gevoerd tijdens het Ecofin-ontbijt van 15 maart.</p>
      <p sl="en">Een van onze belangrijkste zorgen betreft natuurlijk de toestand in de kerncentrale van Fukushima Daiichi. Ik wil onderstrepen dat het Hongaars voorzitterschap onmiddellijk in actie is gekomen en rekening heeft gehouden met de ernst van de gebeurtenissen en de mogelijke gevolgen ervan voor Europa, met name wat het nucleaire risico betreft.</p>
      <p sl="en">Wij hebben onmiddellijk de werkgroep Atoomvraagstukken en een buitengewone bijeenkomst van de Energieraad bijeengeroepen om de situatie in Japan en de mogelijke repercussies ervan op de EU te beoordelen en om over de EU-respons na te denken.</p>
      <p sl="en">Ik wil onderstrepen dat de eerste boodschap van de Raad in het teken stond van solidariteit, medeleven en bereidheid om zowel humanitaire hulp als technische bijstand te verlenen. Deze boodschap stond tevens in het teken van respect voor de volhardende en veerkrachtige houding van het Japanse volk en in het bijzonder van degenen die nog steeds met alle macht proberen het hoofd te bieden aan de situatie in Fukushima.</p>
      <p sl="en">Het is dankzij hun volharding onder barre omstandigheden dat er nu enige hoop is wat de toestand van de kerncentrale betreft, hoe ernstig deze ook nu nog moge zijn. Het grootste probleem is nu het hoge stralingsniveau dat is gemeten in de buurt van de centrale.</p>
      <p sl="en">Onze steun aan Japan moet worden voortgezet. Diverse lidstaten leveren een bijdrage, ofwel bilateraal, ofwel via de verscheidene, door de Commissie beheerde coördinatiemechanismen, ofwel via het Internationaal Agentschap voor Atoomenergie. Zoals de Hongaarse minister van Plattelandsontwikkeling, Sándor Fazekas, tijdens de bijeenkomst van de ministers van Milieu werd medegedeeld, hebben de gebeurtenissen in de kerncentrale van Fukushima geen gevolgen voor de bevolking van de EU. De stralingsniveaus zijn in alle lidstaten normaal en er wordt controle uitgevoerd op uit Japan ingevoerde voedingsmiddelen. Desalniettemin vraagt het ongeluk in de kerncentrale van Fukushima om een effectieve respons van de EU.</p>
      <p sl="en">Wij kunnen een aantal lessen leren uit dit ongeluk. De toepassing van hoge normen voor nucleaire veiligheid en de voortdurende verbetering van deze normen zijn een topprioriteit voor de Europese regelgevers en bedrijven. Het concept van voortdurende verbetering betekent echter dat wij eerst de lessen leren, ofschoon het ongeluk is veroorzaakt door externe factoren en niet door een slecht functioneren van de centrale. Diverse lidstaten en bedrijven hebben reeds besloten om de veiligheid van kerncentrales te toetsen, wat moet worden toegejuicht.</p>
      <p sl="en">Na de buitengewone bijeenkomst van de Raad Energie van 21 maart jongstleden heeft de Hongaarse minister van Nationale Ontwikkeling, Tamás Fellegi, voorzitter Van Rompuy een brief gestuurd over het voorstel om kerncentrales te onderwerpen aan een stresstest en om ook andere landen, en in het bijzonder onze buurlanden, daarbij te betrekken. De reikwijdte en modaliteiten van de tests moeten worden bepaald in het licht van de recente gebeurtenissen. Daarbij moet volledig gebruik worden gemaakt van de beschikbare deskundigheid. Wat de reikwijdte betreft wil ik erop wijzen dat elke kerncentrale natuurlijk zijn eigen specifieke kenmerken heeft, maar dat de tests de volgende cruciale sectoren zouden moeten bestrijken: overstromingsrisico´s, aardbevingsrisico´s, noodsystemen en procedures voor noodsituaties.</p>
      <p sl="en">De Groep Europese Regelgevers op het gebied van nucleaire veiligheid zal de modaliteiten voor deze tests vaststellen in overleg met de belanghebbenden en met volledige betrokkenheid van de lidstaten. Ofschoon het moeilijk is om hiervoor een vaste datum te noemen, is het wel duidelijk dat hiermee zo spoedig mogelijk een begin moet worden gemaakt.</p>
      <p sl="en">Het vraagstuk van de veiligheid van kerncentrales houdt natuurlijk niet op bij de EU-grenzen. Daarom is het zo belangrijk buurlanden van de EU hierbij te betrekken. De tests moeten zowel bestaande als geplande centrales omvatten, en daarbij moeten wij volledig gebruik maken van de internationale organisaties en instanties, zoals het Internationaal Agentschap voor Atoomenergie en andere internationale verbanden zoals de G20, opdat ook andere landen hierbij kunnen worden betrokken.</p>
      <p sl="en">Natuurlijk is het belangrijk dat wij het publiek een duidelijke boodschap geven met betrekking tot de situatie in Japan. Daar wil ik twee opmerkingen over maken. Ten eerste hangt de geloofwaardigheid van deze tests af van de vraag hoe transparant wij zijn bij het vaststellen van de modaliteiten en ten aanzien van de resultaten van de tests. Ten tweede mogen wij, hoe serieus de situatie in Japan ook moge zijn, niet de indruk wekken dat het vraagstuk van de nucleaire veiligheid versnipperd en enkel nu wordt aangepakt. Het is belangrijk eraan te herinneren dat er al meer dan vijfentwintig jaar een juridisch bindend kader van kracht is in Europa. Wat het specifieke vraagstuk van de kernveiligheid betreft zal de Raad de ontwikkelingen natuurlijk op de voet volgen en hier in juni in ieder geval op terugkomen.</p>
      <p sl="en">De Europese Raad zal eind deze week nagaan hoe de situatie in Japan is in de nasleep van deze tragedie. Ik heb geen enkele twijfel dat onze staatshoofden en regeringsleiders – net zoals ik nu heb gedaan – hun niet aflatende solidariteit zullen betuigen met de Japanners. De Europese Unie blijft paraat om ongeacht welke hulp te verlenen die zij nodig mochten hebben om deze moeilijke tijden door te komen. Nogmaals, ik heb alle lof voor hun moed en vastberadenheid.</p>
    </intervention>
    <intervention id="3-135-000" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie. – Mevrouw de Voorzitter, geachte afgevaardigden, de Commissie heeft zich solidair verklaard met het Japanse volk en de Japanse regering. We hebben ons medeleven betuigd. We vinden dat het Japanse volk ons volle respect en onze bewondering verdient voor zijn moed en beheerste houding.</p>
      <p sl="de">Er zijn door het waarnemings- en informatiecentrum gecoördineerde hulpoperaties om van de zijde van de EU te zorgen voor een gemeenschappelijk hulpaanbod. Een eerste gezamenlijk EU-hulppakket omvat door 13 lidstaten beschikbaar gestelde dekens, matrassen, watercontainers, tenten en artikelen voor hygiënische verzorging. We verwachten nog meer aanbod en zullen al de komende dagen, donderdag, dus morgen, en vrijdag hulpgoederen in Japan in ontvangst nemen en verdelen. Collega Georgieva van de Commissie zal zelf ter plekke zijn.</p>
      <p sl="de">We hebben ook aangeboden om bij de kerncentrale te helpen, maar we hebben nog geen hulpverzoeken ontvangen. We staan wat de energie betreft in nauw contact met het Internationaal Atoomagentschap in Wenen en we volgen, beoordelen en analyseren de veiligheidssituatie in Japan nauwgezet. We hebben meer informatie nodig om de gevolgen van het ongeval met de kerncentrale te kunnen inschatten. We vertrouwen er nu op dat de Japanse ingenieurs en technici en de regering deze kerncentrale weer onder controle krijgen en dat verdere schade in deze ramp kan worden voorkomen.</p>
      <p sl="de">We onderzoeken welke conclusies er voor Europa kunnen worden getrokken. Daartoe hebben we afgelopen dinsdag een conferentie op hoog niveau gehouden – met alle lidstaten, met alle energiebedrijven die kerncentrales exploiteren, met alle ondernemingen die kerncentrales produceren en met de toezichthoudende instanties op nucleair gebied van de Europese lidstaten. Maandag vond op uitnodiging van de heer Fellegi namens het voorzitterschap van de Raad een buitengewone vergadering van de Energieraad plaats.</p>
      <p sl="de">We moeten ons realiseren dat de uitgangspositie en de standpunten van de lidstaten met betrekking tot het onderwerp kerncentrales zeer verschillend zijn. Veertien landen maken gebruik van kerncentrales. In het energiebeleid van dertien van de landen wordt uitgegaan van een langdurig gebruik hiervan en Duitsland hanteert een exitstrategie. Dertien landen hebben geen kernenergie en in twee daarvan – Polen en Italië – bestaan momenteel plannen om misschien te beginnen met kernenergie of die opnieuw te gaan gebruiken. De energiemix valt met uitzondering van de hernieuwbare energie – steekwoord '20 procent' – onder de bevoegdheid van de nationale politiek en wetgeving. Dit respecteren wij.</p>
      <p sl="de">In deze zeer heterogene uitgangspositie van Europa – de elektriciteitsmix van Europa bestaat voor 30 procent uit kernenergie, maar in Oostenrijk is dit percentage bijna 0 procent en in Frankrijk rond 80 procent – hebben we twee gemeenschappelijke noemers, waarvan één de infrastructuur is, waarop we in de loop van het jaar terugkomen. Welke ontwikkelingen zich op het gebied van het energiebeleid ook zullen voordoen, de infrastructuur voor elektriciteit, gas en opslagruimte moet – zowel in kwaliteit als in capaciteit – snel worden uitgebreid. De tweede gemeenschappelijke noemer is de veiligheid. De veiligheid van industriële complexen in het algemeen, van infrastructuur in het algemeen en van kerncentrales in het bijzonder is een gemeenschappelijk streven voor de werknemers in de kerncentrales, de Europese burgers en de Europese natuur.</p>
      <p sl="de">Daarom stellen wij voor te onderzoeken of het gezien de nu zichtbare oorzaken en de grotere kennis over de oorzaken van het ongeval in Japan, niet zinvol en raadzaam zou zijn om een veiligheidscontrole, een stresstest, een buitengewoon onderzoek aan de hand van gemeenschappelijke normen en criteria uit te voeren, om het risico in de 143 kerncentrales die in de Europese Unie in bedrijf zijn te verkleinen en ook met het oog op eventuele nieuw te bouwen kerncentrales in de Europese Unie.</p>
      <p sl="de">Veiligheid komt alle burgers ten goede, of de lidstaat waarin ze wonen nu kernenergie heeft of niet, plannen hiervoor maakt of ermee wil stoppen. Daarbij moet rekening worden gehouden met speciale criteria zoals overstromingen en gevaren voor het bedrijf en de veiligheid, aardbevingen en kennis uit Japan, koelsystemen en de werking daarvan en stroomtoevoer en noodstroomaggregaten die zo zijn gelegen dat ook bij aardbevings- en overstromingsgevaar en dergelijke voor meer koeling kan worden gezorgd door middel van stroom- en noodstroomaggregaten. Daarbij gaat het om algemene criteria voor alle kerncentrales, maar ook om speciale criteria in verband met constructie, levensduur, locatie, aardbevingsgevaar, overstromingsgevaar enzovoort. Ook zaken als vliegtuigongelukken, cyberaanvallen en terroristische aanslagen zouden bij dit speciale onderzoek betrokken moeten worden.</p>
      <p sl="de">Wij als Commissie bieden de lidstaten aan om dit samen met de toezichthoudende instanties op nucleair gebied voor te bereiden en te coördineren. Dit alles is een aanbod en het staat de lidstaten vrij om dit al of niet aan te nemen. De lidstaten zijn zelf verantwoordelijk voor de beslissing of ze een algemene en speciale gemeenschappelijke stresstest in Europa willen uitvoeren.</p>
      <p sl="de">De vorige spreekster heeft het gehad over buurlanden die voor onze veiligheid net zo belangrijk zijn. Daarbij is Zwitserland van belang, net als Oekraïne, Armenië, Turkije en de Russische Federatie. Ik heb een lang telefoongesprek met de Oekraïense minster van Energie gevoerd. Hij zei dat hij graag zou meedoen, als er een algemene stresstest voor de Europese Unie komt – dat is dus een aanbod van zijn kant. Het is duidelijk dat onze autoriteit op het gebied van de stresstest buiten de Europese Unie en haar lidstaten sterk afhangt van de vraag of we deze in heel Europa gemeenschappelijk kunnen organiseren. Indien enkele lidstaten niet meedoen, heeft ons aanbod aan Turkije, Oekraïne, Rusland en Zwitserland minder gezag dan wanneer iedereen dit als een gemeenschappelijke veiligheidstaak ziet.</p>
      <p sl="de">Daarom zullen we de komende weken deze veiligheidscriteria opstellen en we zijn graag bereid om, naast het Parlement, met alle betrokkenen in de Europese Unie, ngo’s, energiebedrijven, werknemers, technici en ingenieurs in de kerncentrales samen te werken om een zo groot mogelijke verdere risicovermindering en veiligheidstoename te bewerkstelligen. We zijn dankbaar dat president Sarkozy dit alles bij de G20 ter sprake wil brengen en daarmee conclusies wil trekken voor de kerncentrales – niet alleen die in Europa, maar in de hele wereld.</p>
      <p sl="de">Dit is het voor dit moment van onze kant. Graag informeren we het Parlement te allen tijde over de verdere aanpak via de commissies – zoals de laatste dagen al gebeurd is bij de Commissie milieubeheer, volksgezondheid en voedselveiligheid en de Commissie industrie, onderzoek en energie – en we rekenen op overeenkomstige steun van de Europese Raad morgen en overmorgen hier in Brussel.</p>
    </intervention>
    <intervention id="3-136-000" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">namens de PPE-Fractie . – Mevrouw de Voorzitter, voorzitter van de Raad, commissaris, collega’s, we hebben weer eens gemerkt wat de kracht van de natuur is en we zien de grenzen van het menselijk kunnen en ervaren dat we aan deze enorme natuurkrachten overgeleverd zijn. Op zulke momenten kunnen we ons ook alleen maar solidair verklaren met de Japanners en we laten die solidariteit tot uitdrukking komen in onze gedachten en gebeden, maar ook in praktische hulp. Als de commissaris erop wijst dat er hulp wordt geboden en wordt getracht om mensen te ontlasten en te steunen, is dat een belangrijke maatregel die niet alleen rechtstreekse hulp, maar ook troost biedt. Ik weet ook dat het hierbij niet alleen maar om overheidsorganisaties gaat, maar dat in Europa ook veel particulieren bereid zijn om geld te geven. Alleen al in mijn eigen stad – ik ben daar beschermheer – is binnen drie dagen 50 000 euro ingezameld en de inzamelingsactie is nog niet beëindigd. Dat gebeurt overal in Europa. Hieruit blijkt dat er veel hulp wordt geboden.</p>
      <p sl="de">Tegelijkertijd moeten we zorgen dat we hier even bij stilstaan en dat we dit niet van meet af aan voor de binnenlandse politieke strijd gebruiken. Het lijdt geen twijfel dat we uit deze kernramp lering moeten trekken en de stresstest moeten uitvoeren, commissaris, en ik hoop dat we dat op Europees niveau zullen doen, omdat grenzen geen rol spelen wanneer er ongelukken gebeuren. We moeten er ook voor zorgen dat de nodige infrastructuur voor andere oplossingen tot stand komt en dat er onderzoek op het gebied van potentiële nieuwe energieprojecten wordt gedaan. Hierbij zijn ook kwesties als klimaatverandering, arbeidsplaatsen en concurrentievermogen aan de orde.</p>
      <p sl="de">We moeten ons ook realiseren dat de woorden 'bijkomstig risico' een andere inhoud krijgen. Het vertrouwen van mensen dat bedrijven alle voorschriften nakomen en dat alles berekenbaar is, is verdwenen. Japan zal ons denken over deze kwesties veranderen en daarom moet er opnieuw over het onderwerp bijkomstig risico worden nagedacht. Dit zal nieuwe consequenties hebben en tot nieuwe overwegingen en nieuw beleid moeten leiden. Dat moeten we in alle rust bespreken.</p>
    </intervention>
    <intervention id="3-137-000" speaker_id="96672" name="Marita ULVSKOG" is_mep="True" mode="spoken" nationality="Sweden" birth_date="04-09-1951" birth_place="Luleå" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">namens de S&amp;D-Fractie . – Mevrouw de Voorzitter, een van de economisch en technisch meest ontwikkelde landen wordt plotsklaps geconfronteerd met een humanitaire noodtoestand. Het is in de eerste plaats een ramp voor alle getroffen mensen. De beelden uit Japan zijn hartverscheurend. We moeten hun alle mogelijke steun en alle denkbare hulp bieden. De ramp toont echter ook aan hoe kwetsbaar alle moderne samenlevingen zijn. Datgene wat er in Japan is gebeurd, kan in andere delen van de wereld – ook bij ons – gebeuren. Zelfs in landen met extreem hoge veiligheidseisen kan die veiligheid illusoir blijken.</p>
      <p sl="sv">Kernenergie is nu natuurlijk niet zomaar weg te denken. In Europa zijn er weliswaar enkele landen die geen kernenergie hebben, maar de meerderheid van de lidstaten is in verregaande mate, zo niet volledig afhankelijk van kernenergie. Een aantal landen bouwt nieuwe kerncentrales, andere beginnen centrales te sluiten. Dat is de situatie waarin we ons bevinden – met andere woorden, de kwetsbaarheid verschilt van lidstaat tot lidstaat, maar we zitten toch allemaal in hetzelfde schuitje en voor onze energievoorziening moeten we een langetermijnbenadering hanteren.</p>
      <p sl="sv">We moeten het over een andere boeg gooien om onze energiesystemen minder risicovol en minder eenzijdig te maken. We moeten een ernstige inspanning leveren om van onderzoek en ontwikkeling, investeringen in en de uitbouw van energiebronnen die op lange termijn duurzaam en hernieuwbaar zijn, onze prioriteiten te maken. Europa heeft wat dat betreft een groot onbenut potentieel dat tegenover het feit moet worden geplaatst dat het bouwen van nieuwe kerncentrales ons nog vele decennia lang afhankelijk maakt van die centrales – met andere woorden, nieuwe investeringen in kernenergie zijn een manier om de expansie van hernieuwbare energie uit te stellen en te verhinderen, een manier om de toekomst te verhypothekeren.</p>
      <p sl="sv">Wat we nu in plaats daarvan moeten doen, is een ernstig debat voeren over het hoger leggen van de lat wat betreft de doelstellingen en ambities van de EU met betrekking tot hernieuwbare energie, en zo snel mogelijk een besluit nemen over bindende energie-efficiëntiedoelstellingen en een langetermijnplan voor onze energievoorziening – een omschakeling op hernieuwbare energie. De gemeenschappelijke stresstest voor kerncentrales in alle landen is dus noodzakelijk, maar daarna is een langetermijnvisie nodig.</p>
    </intervention>
    <intervention id="3-138-000" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="en">namens de ALDE-Fractie . – Mevrouw de Voorzitter, de beelden van de hevige aardbeving en de tsunami in Noordoost-Japan zijn huiveringwekkend; onze gedachten en welgemeend medeleven gaan uit naar degenen die hun huis en geliefden zijn verloren.</p>
      <p sl="en">Natuurlijk zijn we verheugd over het hulppakket van de Europese Unie. In Fukushima is het personeel nog altijd hard aan het werk op de locatie van de kerncentrale om verdere besmetting door straling te voorkomen, en een en ander dient uiteraard grondig te worden geëvalueerd door heel de Europese Unie – ook door Brussel.</p>
      <p sl="en">Ik verwelkom de door de Commissie voorgestelde stresstest, maar daarbij dient te worden opgemerkt dat we niet kunnen volstaan met een stresstest op basis van technologie en geografie. Er zijn nog twee stappen nodig. De eerste betreft de cultuur van veiligheid. Het is evident dat het onmogelijk is geweest een veelvoud aan risico's te voorzien. De tweede betreft het institutionele kader, met inbegrip van een overzicht van de relaties tussen de nationale regelgevende instanties en de nucleaire bedrijven. Bovendien zou het de autoriteiten niet moeten zijn toegestaan zichzelf te controleren.</p>
      <p sl="en">Ten slotte zouden we ons bij het evalueren van de gevolgen van de ramp moeten laten leiden door kennis en informatie. Mogelijk zijn er drastische maatregelen nodig – ik denk van wel. Een ding dient echter duidelijk te zijn: we moeten onze energieproductie hervormen en inzetten op hernieuwbare energie, en daarmee moeten we direct beginnen.</p>
    </intervention>
    <intervention id="3-139-000" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">namens de ECR-Fractie . – Mevrouw de Voorzitter, ik bewonder de stoïcijnse veerkracht waarmee de Japanners dit natuurgeweld tegemoet treden, als we bedenken welke kracht de aardbeving en de tsunami hadden.</p>
      <p sl="en">Ik verwelkom de stresstests waaraan Europese kerncentrales uit voorzorg zullen worden onderworpen, ook al is de nucleaire sector al de meest gereguleerde en veiligheidsbewuste industrie ter wereld. Ik wijs op de uitspraak die eerder dit jaar is gedaan door Wenra, de Vereniging van West-Europese regelgevers op nucleair gebied, over het nog veiliger maken van nieuwe reactoren dan de bestaande. Het is heilzaam de staat van dienst van de kolen-, olie- en waterkrachtindustrie te vergelijken met die van de nucleaire industrie voor wat betreft fatale ongevallen.</p>
      <p sl="en">Mevrouw de Voorzitter, in deze zo donkere dagen voor Japan zie ik een klein lichtpuntje – de wederopbouw en het herstel in het land die dankzij de grote reserves van de verzekeringssector mogelijk zijn, zouden de nationale economie een geweldige impuls moeten geven, wat goed is voor de rest van de wereld.</p>
      <p sl="en">Ik ben de minister en de commissaris dankbaar voor hun attente opmerkingen en ik zou de lidstaten en verder iedereen willen zeggen: begin nu niet te twijfelen aan kernenergie, want die is al te zeer nodig.</p>
    </intervention>
    <intervention id="3-140-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">namens de Verts/ALE-Fractie . – Mevrouw de Voorzitter, waarde collega’s, natuurlijk moeten we Japan in deze situatie zo goed als we kunnen en met alle mogelijke middelen bijstaan. Een land dat zo wordt geteisterd als Japan heeft alle steun nodig. Ik vind het echter wel opmerkelijk dat we de helden in Japan zo lichtvaardig prijzen. Ik denk dat we helemaal niet beseffen dat degenen die wij 'helden' noemen, beter dan wie dan ook weten dat ze hun eigen leven op het spel zetten en dat velen van degenen die nu de nucleaire brand in Fukushima bestrijden, ten dode zijn opgeschreven. Er is geen volk ter wereld dat zo goed weet wat een nucleaire ramp aanricht als de Japanners. Zij zijn in hun geschiedenis door Hiroshima en Nagasaki getekend. Ieder kind in Japan weet hoe de gevolgen van een kernsmelting eruitzien. Dat moeten we ons realiseren, nu we over Japan spreken. De Japanners zijn zich meer dan wie dan ook elders bewust van het hele schrikbeeld, niet van de huidige situatie, maar van wat nog komen gaat. Misschien kunnen alleen nog de Oekraïners, die sinds 25 jaar ook een deel van hun land als verwoest land kennen, hier werkelijk over meepraten.</p>
      <p sl="de">Volgens mij gaat het er in de Europese discussie nu om dat we anders dan 25 jaar geleden moeten praten over de gevolgen voor het beleid, indien we vaststellen dat we in onze landen met een technologie van doen hebben die we soms niet meer in de hand hebben en die niet alleen in bepaalde regio’s het verleden vernietigt en het heden verstoort, maar die ook consequenties heeft voor de toekomst van iedereen die in de nabije en verdere omgeving van deze complexen woont. Ik geloof dat we dat nog niet doen wanneer we het over stresstesten hebben, mijnheer Oettinger. We moeten er veel eerlijker over praten dat we ook in de Europese Unie al heel vaak in centrales die wij exploiteren, geconfronteerd zijn met situaties die heel dicht tegen een kernsmelting aan zaten. Ik zal ze in het kort opnoemen: Tihange in België, Civaux in Frankrijk, Philippsburg in Duitsland, Kosloduj in Bulgarije, Paks in Hongarije, Brunsbüttel met een waterstofexplosie in Duitsland, Forsmark in Zweden, Barsebäck in Zweden, Blayais in Frankrijk, Krümmel in Duitsland – daar hebben zich om uiteenlopende redenen sinds Tsjernobyl de duidelijkste storingen voorgedaan, waarbij we dicht tegen een kernsmeltingsituatie aan zaten.</p>
      <p sl="de">Hoe moeten we er mee omgaan dat in iedere kerncentrale die door ons wordt geëxploiteerd een kernsmelting kan plaatsvinden? Stresstesten? Ik ben van mening dat die alleen relevant zijn als ze ertoe leiden dat we plannen maken waarin we aangeven bij welke centrales en welke daar vastgestelde risico’s we uit deze risicovolle technologie stappen. Indien deze stresstesten dienen om de gemoederen te sussen en weer eens te suggereren dat wij in Europa nooit in dergelijke situaties verzeild kunnen raken als we nu in Japan beleven, acht ik deze stresstesten verkeerd. Overigens willen we er heel graag over meepraten wie deze stresstesten vaststelt – dat kunnen niet de exploitanten van kerncentrales zijn – en ook wie ze uitvoert en beoordeelt. De tot dusver verantwoordelijke autoriteiten hebben tot nu toe veel te vaak de ogen voor moeilijkheden in Europese centrales gesloten en veel te vaak – bijvoorbeeld Euratom in het geval van Belene of Mochovce – centrales goedgekeurd die dat bij lange na niet verdienden, omdat ze nooit door de conformiteitsbeoordelingsprocedure heen hadden mogen komen.</p>
    </intervention>
    <intervention id="3-141-000" speaker_id="28511" name="Bairbre de BRÚN" is_mep="True" mode="spoken" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="ga">namens de GUE/NGL-Fractie. – Mevrouw de Voorzitter, net als andere sprekers wil ik mijn deelneming betuigen met de mensen die door de tragedie in Japan zijn getroffen, een tragedie die nog voortduurt. We moeten al het mogelijke doen om het Japanse volk te helpen.</p>
      <p sl="ga">Wat betreft de lessen die we in Europa moeten leren, staat de kwestie van nucleaire veiligheid nu hoog op de agenda, vooral met betrekking tot de stresstests waaraan nucleaire installaties in Europa moeten worden onderworpen. Wat er in Japan is gebeurd heeft ernstige gevolgen voor het toekomstige energiebeleid van de EU.</p>
      <p sl="ga">De humanitaire ramp toont aan dat het van belang is een niet-nucleair Europa tot stand te brengen. Wij hebben een moratorium op kernenergie nodig. Er is behoefte aan grootschalige investeringen in duurzame en hernieuwbare energie. Ook moet de regelgeving ten aanzien van nucleaire veiligheid worden herzien.</p>
    </intervention>
    <intervention id="3-142-000" speaker_id="96994" name="Fiorello PROVERA" is_mep="True" mode="spoken" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">namens de EFD-Fractie . – Mevrouw de Voorzitter, dames en heren, ook ik wil mijn solidariteit met het Japanse volk uitspreken, net als mijn bewondering voor de waardigheid, de kracht en de saamhorigheid die de Japanners hebben getoond na de ramp die qua ernst en omvang zijn gelijke haast niet kent. De houding van het Japanse volk inspireert ons allemaal en noopt ons tot het verlenen van steun.</p>
      <p sl="it">De lering die uit deze ramp moet worden getrokken, is dat de Europese civiele bescherming moet worden versterkt door de coördinatie van de maatregelen te verbeteren en door meer mankracht en middelen beschikbaar te stellen om snel in actie te kunnen komen bij rampen.</p>
      <p sl="it">Het zou verkeerd zijn als we ons bij de discussie over kernenergie lieten leiden door de emoties van het moment: kernenergie is daarvoor een te belangrijk onderwerp dat wetenschappelijk dient te worden benaderd. Het is een zeer goede zaak dat de veiligheidsmaatregelen voor de huidige en toekomstige kerncentrales worden aangescherpt en dat verouderde, onveilige centrales worden ontmanteld, maar we moeten voorkomen dat er politieke munt uit wordt geslagen en moeten voorzichtig en pragmatisch handelen, zoals de heer Brok zei. Ik wijs erop dat er in het gebied rond Fukushima als gevolg van de aardbeving ook een dam is ingestort, met vele doden als gevolg, en dat wij daarom nog niet overwegen de dammen af te breken of te stoppen met de aanleg van nieuwe dammen. Daarom moeten we voorzichtig, oplettend en toekomstgericht te werk gaan.</p>
    </intervention>
    <intervention id="3-143-000" speaker_id="1164" name="Bruno GOLLNISCH" is_mep="True" mode="spoken" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Mevrouw de Voorzitter, de vreselijke ramp die de Japanse noordoostelijke regio Tōhoku heeft getroffen wekt uiteraard het medeleven en de deelneming van alle Europeanen. Daarnaast moeten we natuurlijk hulp bieden, omdat de situatie naar ik meen verre van stabiel is in Japan. Het is een bewonderenswaardig land, bijzonder waardig, sterk, trots en plichtsbewust, maar waar de gevolgen van de bureaucratie, zoals overal, initiatieven kunnen blokkeren.</p>
      <p sl="fr">Een van de lessen van deze ramp is dat de meest doeltreffende hulp tenslotte via de zee wordt aangevoerd. Dan moeten er natuurlijk wel toereikende voorzieningen in de nabijheid zijn.</p>
      <p sl="fr">De situatie is nog niet stabiel en veel ontheemden hebben nog te lijden van kou en honger. Wij denken dat we de volgende lessen kunnen leren van deze ramp: de eerste is dat het ergste zich altijd voordoet, het ergste gebeurt altijd. De Titanic was gebouwd als een onzinkbaar schip. Er werd gezegd dat zelfs God het schip niet kon doen zinken. Toch is het, ondanks de waterdichte compartimenten, echt gezonken op zijn eerste reis, omdat men niet had verwacht dat er zo'n groot lek kon ontstaan.</p>
      <p sl="fr">Het ergste gebeurt dus altijd, en de aardbeving gevolgd door de tsunami was uiteraard het ergste scenario. Er zullen echter meer aardbevingen volgen, de grote aardbeving van Kanto, die men ieder moment verwacht, zal komen. Er zullen misschien aardbevingen komen in Californië, misschien in Italië, misschien in het Caribisch gebied. Daarom moeten we daarop voorbereid zijn met een versterkte civiele bescherming.</p>
      <p sl="fr">De tweede en laatste les is dat we ons nooit moeten laten meeslepen door paniek. Er kan niet tegelijkertijd worden gezegd dat we moeten afzien van kernenergie wegens de gevaarlijke fall-out, terwijl tegelijkertijd wordt gezegd dat we moeten afzien van fossiele brandstoffen wegens de uitstoot van kooldioxide in de atmosfeer. Er zal een keuze gemaakt moeten worden.</p>
    </intervention>
    <intervention id="3-144-000" speaker_id="96934" name="Sandra KALNIETE" is_mep="True" mode="spoken" nationality="Latvia" birth_date="22-12-1952" m_state="LV">
      <p sl="lv">Mevrouw de Voorzitter, het ongeluk dat het Japanse volk heeft getroffen is immens. Ik wil graag mijn diepste deelneming betuigen aan de families van degenen die hebben geleden en degenen die zijn gestorven, en hun naasten. De waardigheid en zelfbeheersing die het Japanse volk in deze moeilijke tijd tentoonspreidt verdient het diepste respect en is een voorbeeld voor de hele wereld. Japan ziet zich geplaatst voor de zware taak om zijn verwoeste gebieden weer op te bouwen. Daarvoor is veel geld nodig, waaronder investeringen van buitenaf. Daarom dring ik er op aan dat er op de top van de Europese Unie en Japan op 25 mei, wordt besloten onderhandelingen te beginnen over een vrijhandelsovereenkomst tussen de Europese Unie en Japan. Deze overeenkomst moet in het voordeel van beide partijen zijn; ze moet voor beide partners dezelfde voorwaarden voor toegang tot de markt waarborgen, zowel wat de goederen- en dienstenstroom betreft als voor landbouwproducten. Een vrijhandelsovereenkomst kan uitgroeien tot een van de instrumenten voor de derde ontsluiting van Japan, zoals de Japanse premier Kan het kleurrijk heeft verwoord. Het ongeluk dat door de tsunami in de kernreactor van Fukushima is veroorzaakt geeft wereldwijd aanleiding tot ernstige zorg. Wij moeten eerbiedig en dankbaar het hoofd buigen voor de helden die met inzet van hun eigen leven werken aan de stabilisering van de situatie in de kernreactor. De ervaring die de Japanse ingenieurs en deskundigen op het gebied van rampenbestrijding inzake kernenergie op dit moment verwerven, is uniek. Het is van belang dat de wereld leert van deze ervaring. Wat er in Fukushima is gebeurd moet de mensheid tot lering strekken. Het moet als grondslag dienen voor het testen van kerncentrales en het ontwikkelen van betere veiligheidscriteria. Tot besluit wil ik opnieuw stellen dat de Europese Unie al het mogelijke moet doen om Japan, een van onze meest naaste partners, te helpen. Dank u.</p>
    </intervention>
    <intervention id="3-145-000" speaker_id="96603" name="Nessa CHILDERS" is_mep="True" mode="spoken" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mevrouw de Voorzitter, in de nasleep van de tragische gebeurtenissen in Japan van twaalf dagen geleden zijn ons twee zaken opgevallen. De eerste is de voorbeeldige reactie van de Japanners - de snelle actie van de noodhulpdiensten en de inspirerende veerkracht van het Japanse volk. Andere aardbevingsgevoelige landen zouden zich daarnaar kunnen richten. De tweede zaak, de radioactieve neerslag in Fukushima, is lastiger.</p>
      <p sl="en">Terwijl Japan ongetwijfeld snel lering zal trekken uit deze gebeurtenissen, moet ook Europa die lessen oppakken, waarbij we op twee manieren kunnen reageren. Allereerst dient de veiligheid van kerncentrales in de EU volledig gewaarborgd te zijn. Ik verwelkom de plannen voor het uitvoeren van tests en zou willen benadrukken dat die moeten uitmonden in gemeenschappelijke regels voor de lidstaten inzake de veiligheid van kerncentrales en de opslag van zeer giftig kernafval. Dat is met name relevant voor mijn kiesdistrict Ierland Oost. De grootste hoeveelheid van dit soort materiaal ligt namelijk opgeslagen bij de kerncentrale in het Engelse Sellafield, op slechts 280 kilometer van County Louth.</p>
      <p sl="en">Ten tweede zouden we ons moeten bezighouden met de toekomst van kernenergie in het algemeen. We moeten afspreken de bouw van nieuwe kerncentrales volledig te staken. Verder moeten we investeringen in de productie van duurzame energie en een efficiënter energiegebruik goedkeuren om de EU te kunnen blijven voorzien van voldoende energie.</p>
    </intervention>
    <intervention id="3-146-000" speaker_id="96937" name="Johannes Cornelis van BAALEN" is_mep="True" mode="spoken" nationality="Netherlands" birth_date="17-06-1960" birth_place="Rotterdam" p_group="Group of the Alliance of Liberals and Democrats for Europe" m_state="NL">
      <p sl="en">Mevrouw de Voorzitter, ik sluit me aan bij de woorden van mijn collega's van de Delegatie voor de betrekkingen met Japan – de heer Gollnisch en mevrouw Kalniete –, woorden van respect voor en medeleven met de Japanners. We moeten er echter ook van leren, en dat betekent dat deze kernramp een internationale dimensie zou moeten hebben. Er moet volstrekte transparantie zijn. We moeten vaststellen waarom er geen actie is genomen op de waarschuwing van de Internationale Organisatie voor Atoomenergie; er is geen discussie geweest over deze waarschuwing. We moeten achterhalen wat er gebeurd is.</p>
      <p sl="en">Ik ben het eens met alle anderen die zeggen dat we ons gezamenlijk moeten inzetten voor de wederopbouw. Een vrijhandelsovereenkomst is daarom van bijzondere waarde en we zouden die overeenkomst zo snel mogelijk moeten sluiten.</p>
    </intervention>
    <intervention id="3-147-000" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Mevrouw de Voorzitter, als lid van de Delegatie voor de betrekkingen met Japan van het Europees Parlement wil ik in het licht van deze enorme ramp allereerst mijn medeleven en solidariteit met het Japanse volk betuigen. De ramp heeft bijna tienduizend mensenlevens gekost en er zijn meer dan zestienduizend personen vermist, en deze cijfers veranderen nog voortdurend. De aardbeving en de tsunami hebben onvoorstelbare vernieling aangebracht. De verliezen worden nu al op driehonderd miljard dollar geschat.</p>
      <p sl="pl">Japan heeft de Europese Unie weliswaar niet om hulp gevraagd, maar we kunnen niet passief toekijken hoe het land deze enorme ramp bestrijdt. Het meest verontrustend is de schade aan de kerncentrale in Fukushima. Volgens bepaalde experts is de situatie zeer ernstig en kan ze leiden tot een herhaling van wat er in Tsjernobyl is gebeurd. De verklaring van het Hongaars voorzitterschap en van mevrouw Ashton betreffende humanitaire hulp en hulp van experts moet zo snel mogelijk in de praktijk worden gebracht in nauwe samenwerking met de Japanse regering.</p>
    </intervention>
    <intervention id="3-148-000" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="de">Mevrouw de Voorzitter, de Japanse onderneming Toshiba en andere ondernemingen die kerncentrales hebben gebouwd schreven nog twee weken geleden in hun folders dat zij de veiligste kerncentrales ter wereld bouwden - meer hoef ik niet te zeggen over de bewering dat wij ongetwijfeld de veiligste kerncentrales in Europa hebben.</p>
      <p sl="de">Ik denk dat dit bijzonder ernstige en betreurenswaardige ongeval in Japan ook duidelijk zou moeten maken dat het absurd is om in de strijd tegen de klimaatverandering een kerncentrale te vergelijken met een installatie voor windenergie of zonne-energie, of met het verbeteren van de energie-efficiëntie. Dit hele idee van een low carbon technology klopt gewoon niet. We moeten bij iedere technologie het totale risico beoordelen. Daarom zou ik u een eerste concrete vraag willen stellen, mijnheer Oettinger. Vindt u niet ook dat het de hoogste tijd is om in de "Energy Road Map 2050" tenminste één scenario voor te leggen dat simpelweg laat zien wat we kunnen bereiken met honderd procent hernieuwbare energie, gekoppeld aan meer efficiëntie? Dat zijn we de Europese burgers schuldig, dat is toch wel het minste.</p>
      <p sl="de">Ik wil ook iets zeggen over de stresstests: daar zijn we voor, maar ze moeten verplicht worden gesteld, en wel op Europees niveau. De eerste stresstest van de banken is door de nationale instanties te zeer gemanipuleerd, een paar banken zijn daar namelijk niet aan onderworpen, en pas tijdens de tweede ronde is er een echte stresstest georganiseerd. Het tweede punt zijn die "onafhankelijke deskundigen". Mevrouw Lauvergeon van Areva wordt genoemd, en de heer Teyssen van E.ON, maar ook de Euratom-ambtenaren van de Commissie, de mensen van die atoomorganisatie in Wenen, en zelfs de nationale autoriteiten voor het toezicht op kernenergie – die zijn toch allemaal bevooroordeeld? Ook de nationale instanties zullen toch niet toegeven dat de veiligheidstests die ze zes maanden geleden hebben verricht nu niet meer kloppen? Daarom hebben we onafhankelijke deskundigen nodig, anders loopt u het gevaar dat u alleen maar met partijdige deskundigen te maken krijgt.</p>
      <p sl="de">Nog een laatste puntje: ik zou een beetje oppassen, mijnheer Oettinger, ik weet niet of het verstandig is om de heer Sarkozy te beschouwen als de grote pleitbezorger voor de nucleaire veiligheid op deze planeet. Ik zou een beetje voorzichtiger zijn.</p>
    </intervention>
    <intervention id="3-149-000" speaker_id="96741" name="Sabine WILS" is_mep="True" mode="spoken" nationality="Germany" birth_date="31-05-1959" birth_place="Aachen" p_group="Confederal Group of the European United Left - Nordic Green Left" m_state="DE">
      <p sl="de">Mevrouw de Voorzitter, in Japan dreigt nog steeds een situatie die erger is dan het worstcasescenario. De straling bij de kerncentrale in Fukushima stijgt sterk. We kunnen de kernenergie niet beheersen, dat wordt eens te meer op een vreselijke manier duidelijk. Daarom eisen wij dat we meteen stoppen met het gebruik van kernenergie, die alleen maar nut heeft voor de winst van de elektriciteitsconcerns. Wanneer er een ongeluk gebeurt, moet de burger echter voor het risico opdraaien. Daarom moet de EU meteen voorschrijven dat er voor iedere kerncentrale een aansprakelijkheidsverzekering wordt afgesloten. In alle lidstaten moet iedere schade voor de gezondheid, voor roerend en onroerend goed en voor vermogen gedekt zijn. De Europese Unie moet eindelijk stoppen met het subsidiëren van kernenergie, en een einde maken aan het Euratom-Verdrag. Er worden nog steeds miljarden van de belastingbetaler betaald voor een buitengewoon gevaarlijke en riskante technologie, terwijl er te weinig geld beschikbaar is voor veilige alternatieven als hernieuwbare energie.</p>
    </intervention>
    <intervention id="3-150-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, het zou een ernstige fout zijn als dit debat verwerd tot een soort proces tegen de gevaren van de moderne samenleving. We moeten erkennen dat we dankzij de wetenschap en de technologie langer en onder betere omstandigheden leven, dat de toekomst er rooskleuriger uitziet, dat de voedselzekerheid verbeterd is, dat onze zorgstelsels verbeterd zijn en dat de levensomstandigheden in onze toekomstgerichte wereld verbeterd zijn, juist omdat we goed gebruik weten te maken van wetenschap en technologie.</p>
      <p sl="it">Dit vooruitzicht is natuurlijk niet vrij van risico's, risico's die we kunnen overwinnen als we tot een gezamenlijke aanpak komen van de problemen waar de internationale gemeenschap zich elke dag voor gesteld ziet. Elmar Brok had gelijk toen hij stelde dat onze relatie tot de wereld mysterieus is en dat wij niet altijd alles in eigen hand hebben: wij hebben, hoe ontwikkeld we ook zijn, niet voor alle problemen waar de natuur ons voor stelt een oplossing, en deze aardbeving herinnert ons daaraan. Het ligt zeer waarschijnlijk aan de minder ontwikkelde wetenschap en technologie dat er niet lang geleden – of honderd jaar geleden, zoals in Messina – meer dan 100 000 doden konden vallen bij een veel minder ernstige aardbeving.</p>
      <p sl="it">Hierin schuilt een duidelijke boodschap voor de toekomst: wetenschap en technologie zijn instrumenten die we alleen ten volle kunnen benutten aan de hand van goed beleid. Goed beleid, oftewel het gezamenlijk optreden van de instellingen, zal bepalen of wij het tijdperk van de kernenergie achter ons kunnen laten of dat wij om de voor iedereen noodzakelijke ontwikkeling door te kunnen maken, nog lange tijd gebruik moeten maken van kernenergie.</p>
      <p sl="it">Vandaag staan we voor een heel andere taak: wij moeten in actie komen voor een volk dat lijdt en onze hulp nodig heeft. Weinigen in deze zaal snijden dit onderwerp aan, omdat iedereen verwikkeld is in een politieke discussie waarin vooruitgelopen wordt op zorgen die niet relevant zijn voor de agenda van vandaag.</p>
    </intervention>
    <intervention id="3-151-000" speaker_id="33989" name="Daciana Octavia SÂRBU" is_mep="True" mode="spoken" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mevrouw de Voorzitter, de huidige crisis in Japan doet bezorgdheid ontstaan over de veiligheid van kerncentrales in de gehele wereld. Wij moeten ons afvragen hoe bestendig en veilig de kerncentrales op ons grondgebied zijn.</p>
      <p sl="ro">Ik kom uit Roemenië. De mensen in mijn land zijn terecht bezorgd over de veiligheid van de kerncentrale in Cernavodă, vooral omdat er onlangs in de pers veel vraagtekens bij zijn geplaatst.</p>
      <p sl="ro">Ik ben ervan overtuigd dat, niet alleen in Roemenië maar ook in een aantal andere lidstaten, het grote publiek zich afvraagt of het wel afdoende beschermd is in het geval van natuurrampen die de kerncentrales zouden kunnen beschadigen.</p>
      <p sl="ro">Afgelopen week besloot Duitsland een grondige inspectie uit te voeren van de systemen voor de productie van nucleaire energie. Tegen de achtergrond van de gebeurtenissen in Japan is het absoluut noodzakelijk om met spoed een beoordeling van de nucleaire veiligheidssituatie te maken in de gehele Europese Unie. Alle lidstaten moeten strikte en volledige controle uitoefenen over deze energiecentrales.</p>
      <p sl="ro">De Europese Commissie moet er niet alleen voor zorgen dat de richtlijn inzake nucleaire veiligheid correct wordt uitgevoerd, maar ook samen met de bevoegde autoriteiten in de lidstaten de status van deze energiecentrales nauwkeurig in het oog houden.</p>
      <p sl="ro">De tragische situatie in Japan laat opnieuw zien dat we onze uiterste best moeten doen om snelle responsmechanismen op te zetten voor rampenbestrijding.</p>
    </intervention>
    <intervention id="3-152-000" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">Mevrouw de Voorzitter, ik wil twee dingen zeggen over Japan. In de eerste plaats moet er alles aan gedaan worden om het leed te verzachten van het Japanse volk, dat ons oprechte medeleven en onze solidariteit verdient.</p>
      <p sl="fr">In de tweede plaats is er naast de twee natuurrampen – de aardbeving en de tsunami – nog een derde ramp, van nucleaire aard, dus door de mens veroorzaakt. Alles wat hierover is gezegd kan in één woord worden samengevat: afbreken. Ja, wij staan voor een verandering van paradigma. Dit alles kan in twee vragen worden samengevat: wat moet er veranderd worden en ten tweede, wat kunnen we in de eerste plaats veranderen op het gebied van energieproductie?</p>
      <p sl="fr">Stel dat er geen fossiele energie en geen kernenergie meer was, dan zouden we ons heel snel een nauwkeurig beeld kunnen vormen over het potentieel van de ontwikkeling van hernieuwbare energiebronnen. Wij verwachten van de Europese Unie dat zij de strategie op dit gebied opnieuw bepaalt. Daar is een visie voor nodig, een sterke wil en een gedetailleerde routekaart.</p>
    </intervention>
    <intervention id="3-153-000" speaker_id="96725" name="Bas EICKHOUT" is_mep="True" mode="spoken" nationality="Netherlands" birth_date="08-10-1976" m_state="NL">
      <p sl="nl">Mijnheer Oettinger, ik wil u allereerst feliciteren met uw begin. U begon snel vorige week, maar sindsdien zit er wel de klad in. U moet nu wel gaan doorpakken en het duidelijk maken, want wat u vorige week zei was dat we een discussie moeten gaan voeren over Europa, de toekomst van Europa zonder kernenergie. Dat heeft u daarna niet herhaald, terwijl dát nu de discussie zou moeten zijn. Vele studies laten het keer op keer zien, wetenschappelijke studies: je kunt je milieudoelen halen en dat kan zonder kernenergie. Het kan: Europa volledig op duurzame stroom. Dat zou de discussie moeten zijn.</p>
      <p sl="nl">Het is een politieke keuze of je voor kernenergie bent of niet. En niet wij zouden moeten verdedigen waarom we tegen kernenergie zijn. De mensen die vóór kernenergie zijn, die moeten uitleggen waarom. Daarom ook het belang van die stresstest.</p>
      <p sl="nl">Twee vragen aan u, meneer Oettinger, twee belangrijke vragen. Ten eerste: hoe gaan we de criteria vaststellen? Hoe zorgen we dat die onafhankelijk zijn? En ten tweede: wat gebeurt er als een kerncentrale de stresstest niet haalt? Wat zijn dan de gevolgen?</p>
    </intervention>
    <intervention id="3-155-000" speaker_id="96785" name="Lena KOLARSKA-BOBIŃSKA" is_mep="True" mode="spoken" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, commissaris, ieder van ons is diep geraakt door de gebeurtenissen in Japan. We brengen hulde aan de mensen die met gevaar voor eigen leven de gevolgen bestrijden van deze drie gelijktijdige gebeurtenissen, een aardbeving, tsunami en kernramp. Deze tragedie, die sterke sympathie oproept, heeft ook de aanzet gegeven tot de discussie die we momenteel in Europa voeren over de toekomst van kernenergie en het energiebeleid van Europa. Niet zo lang geleden hebben we een energiestrategie voor Europa tot 2020 goedgekeurd. Op dit moment wordt deze strategie opnieuw ter discussie gesteld, omdat die ook kernenergie goedkeurt. We zeggen in de strategie dat kernenergie gewoon aan bepaalde strenge veiligheidsvoorwaarden moet voldoen, en dat kernenergie een aanvaardbaar onderdeel van de energiemix van de verschillende lidstaten kan zijn.</p>
      <p sl="pl">Volgens mij moet deze discussie ook nauwere Europese samenwerking op het gebied van energie bevorderen, en dat is iets waarom we in ons verslag hebben verzocht. Vandaag moeten we niet enkel de veiligheidsvoorwaarden aanscherpen, maar ook de Europese Gemeenschap voor Atoomenergie versterken, en naar een Europese Energiegemeenschap streven. De Europese Commissie moet aandringen op betere samenwerking tussen de lidstaten en een europeanisering van het kernenergiebeleid. Stresstests mogen niet vrijwillig zijn, want bepaalde landen zullen ze dan toepassen als ze dat willen, en andere niet. Dit moet onderdeel worden van het uitbouwen van wat het gemeenschappelijk kernenergiebeleid moet worden.</p>
      <p sl="pl">We moeten ook nieuwe technologieën steunen. Het hele energiebeleid van Europa is gestoeld op decentralisering en diversificatie. Als dit dan toch het geval is, laten we dan de bouw van kleine en middelgrote kernreactoren bevorderen. Ze kosten minder, worden gebouwd als modules en kunnen daardoor gemakkelijker op veiligheid worden getest Misschien zal deze vorm gemakkelijker aanvaardbaar zijn voor de publieke opinie, want we zullen dit soort energie niet volledig kunnen uitbannen.</p>
    </intervention>
    <intervention id="3-156-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Mijnheer de Voorzitter, Japan heeft het onvoorstelbare effect van een natuurramp en een nucleair ongeval ervaren. De bevolking van Litouwen is bezig actief fondsen te werven en probeert op alle mogelijke manieren bij te dragen aan hulp aan de slachtoffers van het land. Wij herinneren ons de pijnlijke gevolgen van de kernramp bij Tsjernobyl en zullen ze ons altijd blijven herinneren. Zelfs na dertig jaar zijn die voor de mensen in deze regio nog altijd voelbaar. De ramp in Japan dwingt ons ertoe de kwestie van nucleaire veiligheid structureel in heroverweging te nemen. We hebben geen controle over natuurrampen, en daarom moeten we er op z'n minst voor zorgen dat ze geen extra en bijzonder pijnlijke kernrampen tot gevolg hebben. Ik ben het ermee eens dat er kritisch naar de bestaande infrastructuur moet worden gekeken en dat er nieuwe mogelijkheden moeten worden geschapen, maar we moeten de gebeurtenissen bij de Japanse kerncentrale grondig analyseren, vooral in het licht van de eerdere ramp bij Tsjernobyl. We moeten tot conclusies komen en maatregelen aannemen die ons in staat stellen de nucleaire veiligheid in heel Europa aanzienlijk te versterken.</p>
    </intervention>
    <intervention id="3-157-000" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Mijnheer de Voorzitter, mijn bezorgdheid over de nucleaire industrie is overschaduwd door mijn bezorgdheid over de klimaatverandering en ik denk nu dat kernenergie kan bijdragen tot de bestrijding van de opwarming van de aarde. Dat gold voordat de gebeurtenissen in Japan plaatsvonden, en dat geldt ook nu. Het is duidelijk dat er lessen te leren zijn. Er zijn problemen in verband met het ontwerp, de inadequate regelgeving en de ontoereikende zelfstandigheid, en het spreekt voor zich dat er geen kernreactoren mogen worden gebouwd op plaatsen waar zich aardbevingen voordoen.</p>
      <p sl="en">We leven echter in een wereld vol gevaar; chemische fabrieken in onze steden houden zonder uitzondering grote risico's in maar die beheersen we, we leven ermee. In de loop der decennia zijn we getuige geweest van afschuwelijke treinongevallen maar dat betekent nog niet dat we de spoorwegen opdoeken. We trekken er lering uit, en die lessen passen we toe om de veiligheid te verbeteren. Dat is wat we moeten doen met de nucleaire industrie.</p>
    </intervention>
    <intervention id="3-158-000" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Mijnheer de Voorzitter, als het ons werkelijk ernst is met de klimaatdoelen, zal kernenergie deel blijven uitmaken van onze energiemix. Daarom moeten onze discussies niet ideologisch gekleurd zijn. Wat we in de eerste plaats nodig hebben, zijn antwoorden op tal van vragen, zoals: wat was de voornaamste reden voor het ongeluk en hoe kon het worden voorkomen? Waren de systemen ten aanzien van de verantwoordelijkheid, de uitvoering en de supervisie uitgevallen? Was de veiligheidscultuur in een van de nucleaire installaties zwak? Wat voor mogelijkheden zijn er om splijtstof veiliger op te slaan? Was de regelgevende autoriteit te zwak om op tijd in actie te komen? Enzovoort. Wij hebben antwoorden op deze vragen nodig om verantwoordelijke politieke actie te kunnen ondernemen.</p>
      <p sl="sl">Wat betekent het eigenlijk om verantwoordelijke politieke actie te ondernemen? Wij moeten een maatschappelijke consensus zien te bereiken over aanvaardbare technologieën, in het bijzonder wat de rol van kerncentrales betreft. We moeten ervoor zorgen dat het beginsel van 'veiligheid eerst' ten uitvoer wordt gelegd. We moeten een wetgevend kader formuleren, dat zou moeten voorzien in adequate financiële en menselijke middelen voor de veilige toepassing van complexe technologieën. We moeten de ontwikkeling van een hoogwaardige en onafhankelijke nucleaire beroepsgroep vergemakkelijken, zorgen voor continue opleiding en kennisoverdracht van oudere aan jongere generaties. We moeten de bekwaamheid en onafhankelijkheid evalueren van de regelgevende organen die een sleutelrol spelen in de handhaving van de veiligheidscultuur en we moeten zorgen voor een veilige verwijdering van hoog radioactief afval en verbruikte splijtstof.</p>
      <p sl="sl">Tot slot wil ik de gemeenschappelijke veiligheidscriteria vermelden. Op dit moment zijn we het er allemaal over eens dat we ze echt nodig hebben, maar denk even terug aan 2009, toen we de richtlijn inzake nucleaire veiligheid bespraken. Ook toen bekrachtigde het Europees Parlement de gemeenschappelijke Europese criteria, die door de Raad helaas niet werden bevestigd. Destijds bewees het Europees Parlement dat het juist handelde. Daarom meen ik dat het hoog tijd is dat het Europees Parlement meer bevoegdheden krijgt op het gebied van kernenergie. We moeten een interinstitutionele overeenkomst tot stand brengen zodat we medebeslissingsbevoegdheden kunnen krijgen.</p>
    </intervention>
    <intervention id="3-159-000" speaker_id="102886" name="Ildikó GÁLL-PELCZ" is_mep="True" mode="spoken" nationality="Hungary" birth_date="02-05-1962" birth_place="Szikszó" p_group="Group of the European People's Party (Christian Democrats)" m_state="HU">
      <p sl="hu">Mijnheer de Voorzitter, allereerst wil ik mijn oprechte medeleven betuigen, in de tweede plaats wil ik mijn respect uiten voor de Japanners en de Japanse natie en in de derde plaats mijn enorme bewondering en erkenning uitspreken voor de Japanse helden die ook nu nog in de krachtcentrale werken. Er heeft zich een tragedie voltrokken die voor altijd een plek zal hebben in de geschiedenis van Japan en de wereld. Het door de ramp getroffen eilandenrijk heeft de hulp van de Europese Unie ingeroepen bij de voorlopige coördinatie van de door de lidstaten aangeboden steun.</p>
      <p sl="hu">De snelle reactie van de Commissie is verheugend, evenals het feit dat de commissaris heeft bevestigd dat alle hulp zal worden geboden aan Japan en de ongeveer een half miljoen mensen die na de verwoestende aardbeving en vloedgolf in een tijdelijk toevluchtsoord verblijven. Ik ben ervan overtuigd dat we er daarnaast alles aan moeten doen om de gevolgen van de ramp weg te werken en de levensomstandigheden opnieuw op te bouwen. Tegelijkertijd wil ik echter ook mijn mening ventileren dat het niet gelukkig is dergelijke en soortgelijke tragedies tegenover het gebruik van kernenergie te plaatsen. Aan de andere kant moeten kerncentrales uiteraard met een zo uitgebreid mogelijk veiligheidssysteem worden uitgerust, dat vervolgens aan de hand van de strengste voorschriften voortdurend moet worden gecontroleerd.</p>
      <p sl="hu">Het voorstel van de Commissie om uitgebreid Europees overleg te organiseren, moet worden verwelkomd. Aan de andere kant acht ik het nodig en steun ik het dat de Commissie richtsnoeren opstelt waarmee de basis wordt gelegd voor een op Europees niveau gecoördineerd, goed functionerend veiligheidssysteem, en waarmee de verdere veilige productie van kernenergie wordt gegarandeerd voor de toekomst. De houding van het Japanse volk is exemplarisch en kan als voorbeeld voor ons dienen. Ik ben ervan overtuigd dat ze alle steun verdienen. Dank u wel, mijnheer de Voorzitter.</p>
    </intervention>
    <intervention id="3-160-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Mijnheer de Voorzitter, commissaris, dames en heren, we zijn vandaag allemaal een beetje Japans. Ook te midden van deze natuurramp moeten we toegeven dat nucleaire veiligheid een menselijk gezicht heeft. De planning, de bouw, de inwerkingstelling, de ontmanteling en zoals nu, in de kerncentrale van Fukushima, het omgaan met ongevallen, vormen de krachtproef van menselijke kennis en toewijding. De Europese stresstest is een belangrijke stap voor ons om het tot nu toe onvoorstelbare te plannen voor de toekomst. Commissaris, we kunnen het best respect betuigen aan de arbeiders in Fukushima als Europese deskundigen worden betrokken bij de Europese professionele en politieke besluitvorming. We moeten hier die werknemers van de kerncentrale bij betrekken van wie de toewijding en de kennis onontbeerlijk zijn.</p>
      <p sl="hu">Op de middellange termijn is het behoud en de verdere ontwikkeling van nucleaire kennis erg belangrijk, want dit is de echte garantie op veiligheid. Verder wil ik u opnieuw attenderen op wat mevrouw Ulvskog heeft gezegd. Onderzoek en ontwikkeling van kernenergie moet, beter dan nu het geval is, een antwoord geven op de vraag hoe we kernafval, de geschiedenis waarmee we al zestig jaar te maken hebben, kunnen verwerken. Dank u dat u naar me hebt geluisterd.</p>
    </intervention>
    <intervention id="3-161-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Mijnheer de Voorzitter, ik zou commissaris Oettinger willen bedanken voor zijn serieuze en zeer bezonnen aanpak van deze kwestie.</p>
      <p sl="de">We moeten overwegen om de WENRA aan te wijzen als Europese regelgevende instantie voor de 27 lidstaten. We moeten overwegen of we de normen van de IAEA niet bij wet zouden moeten voorschrijven, en die nieuwe regelgevende instantie het recht geven om een centrale meteen te sluiten wanneer men zich niet aan die normen houdt. Bovendien moeten we overwegen om de Euratom-Verdragen te herzien, waarbij de bepalingen inzake veiligheid en beveiliging centraal moeten staan, en ons buigen over de eis dat de branche alle kosten zelf moet dragen, wat nu al het geval is bij ontmanteling en definitieve opslag.</p>
      <p sl="de">Ik denk dat deze kwestie gevoelig ligt. Nu moeten we deze kans pakken, we moeten in Europa een peer review doorvoeren en de nieuwste normen voorschrijven, zodat er niet nog meer schade ontstaat voor de volksgezondheid.</p>
    </intervention>
    <intervention id="3-162-000" speaker_id="1403" name="David MARTIN" is_mep="True" mode="spoken" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, natuurlijk ben ik blij dat we de Japanners snel te hulp zijn geschoten nu zij daar zo behoefte aan hebben, en natuurlijk deel ik het medeleven met het Japanse volk. Ik ontkom echter niet aan de indruk dat er gezien de opstelling van sommige van onze lidstaten vraagtekens kunnen worden gezet bij de oprechtheid van onze uitingen van solidariteit.</p>
      <p sl="en">Als ik onze kranten lees, zie ik dat de Spaanse regering erop heeft aangedrongen goederen uit Japan zorgvuldig te controleren op straling, dat de Nederlandse regering havenarbeiders heeft gewaarschuwd alle containers uit Japan met zorg te behandelen, dat de Franse regering heeft opgeroepen tot een controle van alle invoer, en dat de Duitse autoriteiten steekproefcontroles eisen voor alle uit Japan ingevoerde goederen, met inbegrip van auto's. Het gaat daarbij om goederen die Japan twee of drie weken – in sommige gevallen twee of drie maanden – voor de aardbeving hebben verlaten.</p>
      <p sl="en">Daaruit spreekt weinig solidariteit of medeleven en ik wil de Raad en de Commissie vragen de lidstaten te zeggen dat, als zij zich echt solidair willen tonen, zij er goed aan doen de mensen geen indianenverhalen te vertellen.</p>
    </intervention>
    <intervention id="3-163-000" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, het verbaast me dat de commissaris zo optimistisch klinkt over de mogelijkheid de situatie in Fukushima binnen enkele dagen onder controle te krijgen, terwijl deskundigen op het gebied van kernenergie spreken van weken en maanden; ondertussen blijft er straling uit de centrale komen, die de voedsel- en watervoorziening vervuilt.</p>
      <p sl="en">Ik verwelkom de roep om stresstests, maar die zijn geen antwoord op de grotere vraag. Die vraag is: zijn we bereid de toenemende risico's van atoomenergie te accepteren in een wereld waarin zich steeds vaker complexe natuurrampen en extreme weergebeurtenissen voordoen. De veiligheid van kernreactoren kan eenvoudigweg niet volledig worden gegarandeerd bij een omvangrijke ramp die op diverse niveaus tot ontwrichting leidt, waarbij de elektriciteit, de watervoorziening en de communicatiesystemen uitvallen en de fysieke toegang wordt afgesloten. Dat is de vraag: zijn we echt bereid dat risico te nemen wanneer er alternatieven zijn?</p>
    </intervention>
    <intervention id="3-164-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mijnheer de Voorzitter, we willen hier uitdrukking geven aan onze solidariteit met het Japanse volk en ook wij betonen ons medeleven met de slachtoffers van de ramp die het land getroffen heeft.</p>
      <p sl="pt">We weten dat deze ramp tot ernstige ongelukken heeft geleid in de kerncentrale van Fukushima. De gevolgen daarvan kunnen nog niet op hun ware omvang worden geschat. De ongelukken die zich in de reactoren van deze centrale hebben voorgedaan, zijn veroorzaakt door een combinatie van factoren waarop de kans slechts zeer klein is, maar die zich desondanks mogelijk in andere kerncentrales kunnen herhalen.</p>
      <p sl="pt">We moeten dan ook lering trekken uit de gebeurtenissen in Fukushima. Allereerst moeten de veiligheidseisen zo snel mogelijk opnieuw worden beoordeeld en zo nodig worden aangepast, vooral met betrekking tot de koelsystemen.</p>
      <p sl="pt">Ook moet de locatie van de bestaande kerncentrales opnieuw beoordeeld worden, met name in het licht van het risico op aardbevingen en tsunami’s. Maar daarnaast moet er ook een brede maatschappelijke discussie plaatsvinden over het energievraagstuk: over de huidige en toekomstige energiebehoefte en de manier om hieraan te voldoen. Dit moet op heldere en geïnformeerde wijze gebeuren, op grond van een analyse van de risico’s, effecten, kansen en beperkingen van de verschillende energiebronnen.</p>
    </intervention>
    <intervention id="3-165-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Mijnheer de Voorzitter, dames en heren, allereerst wil ik mijn medeleven tonen met het Japanse volk dat zo zwaar door rampspoed getroffen is. Het verraste mij dat de Japanse technologie het laat afweten als gevolg van natuurverschijnselen die daar vaak voorkomen. Het is een ernstige kwestie dat men een technologisch verouderde kerncentrale open heeft gehouden. Deze gebeurtenissen nopen ons tot het heroverwegen van het Europese nucleaire programma.</p>
      <p sl="it">We mogen ons niet laten leiden door angst of ondoordachte keuzes maken: er moet een algemene overeenkomst worden gesloten over het waarborgen van de veiligheid van de bestaande kerncentrales en over het toezicht op kerncentrales in aanbouw. Gezien de ramp en gezien het feit dat er als gevolg van deze vreselijke ramp waarschijnlijk een financiële crisis zal ontstaan, mag Europa mag zich niet onttrekken aan zijn plicht om de Japanse bevolking hulp te verlenen.</p>
      <p sl="it">Op de korte termijn moeten maatregelen worden getroffen om de stagnering van de Japanse economie en de te verwachten gevolgen voor de belangrijkste handelspartners van Japan op te vangen. We mogen niet vergeten dat de regering al voor de ramp zwak was en geen meerderheid had in het Japanse Hogerhuis, waardoor er ook nog een regeringscrisis kan ontstaan.</p>
    </intervention>
    <intervention id="3-166-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Mijnheer de Voorzitter, allereerst wil ik mijn medeleven uitspreken mat alle slachtoffers van deze rampzalige situatie. De tragische ramp in Japan heeft tot een nucleaire catastrofe geleid, zoals we allemaal weten. Europa heeft vrij snel gereageerd, en min of meer met één stem gesproken. Toch zijn we ons bewust – en ik hoop dat dit ook geldt voor alle voorstanders van kernenergie - van het feit dat radioactiviteit geen grenzen kent, en de natuur geen veiligheidsnormen, hoe streng dan ook. We hebben Tsjernobyl meegemaakt, een soort mislukte stresstest, we hebben Fukushima meegemaakt. Het is de hoogste tijd dat de voorstanders van kernenergie het welzijn van de burgers, de volksgezondheid en de bescherming van de natuur voorrang geven boven alle financiële belangen. We moeten overwegen om in heel Europa te stoppen met kernenergie, en al onze middelen investeren in hernieuwbare energie.</p>
    </intervention>
    <intervention id="3-167-000" speaker_id="96652" name="Alajos MÉSZÁROS" is_mep="True" mode="spoken" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Mijnheer de Voorzitter, de tsunami die volgde op de aardbeving in Japan was de directe oorzaak van het ongeluk in de kernreactor, wat voor het vakgebied en het publiek in de eerste plaats een veiligheidskwestie is geworden. Daarom is de juiste beslissing genomen om onze werkende kernreactoren aan een streng onderzoek te onderwerpen. Het is duidelijk geworden dat we een omvattend, grondig debat nodig hebben zodat er een rationele beslissing kan worden genomen over de toekomst van kernenergie. We moeten ons er tevens van bewust zijn dat na zo’n vreselijke ramp meer angst bij de mensen wordt ingeboezemd, en juist daarom moeten we zorgen voor objectieve en geloofwaardige informatieverstrekking en strengere veiligheidsmaatregelen.</p>
      <p sl="hu">Wat ik echter nog wil benadrukken: kernreactoren in Europa zijn aan totaal andere omgevingsfactoren blootgesteld dan die in Japan. Ons continent wordt niet bedreigd door het gevaar van een tsunami of een grootschalige aardbeving, en daarom mogen we geen rechtstreekse conclusies trekken uit deze betreurenswaardige tragedie. Onze centrales zijn voorbereid op de omstandigheden waardoor ze zouden kunnen worden getroffen, en kernenergie kan ook in de toekomst een onlosmakelijk onderdeel blijven van onze energiebronnen. Ten slotte wil ik mijn medeleven betuigen en mijn respect betonen aan onze Japanse vrienden. Dank u.</p>
    </intervention>
    <intervention id="3-168-000" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie. − Mijnheer de Voorzitter, geachte afgevaardigden, ik heb aandachtig geluisterd naar uw woorden, en dank u voor de hoge mate van objectiviteit, die ook nodig is in verband met deze ramp en de gevolgen ervan. U heeft uw medeleven uitgesproken, uw ontsteltenis, en u heeft hulp aangeboden. Daaraan heb ik niets toe te voegen. U bevestigt de intenties van het voorzitterschap van de Raad en van de Commissie.</p>
      <p sl="de">Het gaat om de civiele bescherming in het algemeen. Denk maar aan Haïti, denk maar aan Pakistan, denk maar aan het toenemende aantal rampen. Ik ben echt van mening dat de mededeling van de Commissie over een versterkte Europese respons bij rampen, die de Raad in december vorig jaar heeft goedgekeurd, de juiste voorstellen bevat. We moeten de samenwerking en de procedures voor de civiele bescherming op Europees niveau verbeteren, er de nodige financiële middelen en het nodige personeel voor ter beschikking stellen, en alles op Europees niveau coördineren. Commissaris Georgieva zal in de loop van dit jaar ongetwijfeld concrete voorstellen voorleggen aan het Parlement en aan de Raad.</p>
      <p sl="de">Ik wil ook ingaan op het Europese energiebeleid en de conclusies uit de recente evaluatie van de gebeurtenissen in Japan. Ik denk allereerst dat we eerlijk moeten zijn en de feiten onder ogen moeten zien. Ik noem als voorbeeld de Duitse regering, en ik ben lid van één van de coalitiepartijen. Die heeft een drastische koerswijziging voorgesteld. In Duitsland zijn op dit moment zeven kerncentrales stilgelegd. De reacties varieerden van "niet erg geloofwaardig" tot "typisch Duits, ze zijn bang". We moeten eens nadenken over de vraag of we niet wat meer respect zouden moeten hebben voor andermans standpunt. Ik heb respect voor het Parlement, dat hier een paar jaar geleden duidelijk kleur heeft bekend ervoor pleitte om kernenergie nog jarenlang als onderdeel van de Europese energiemix te beschouwen, maar dat dit nu ongetwijfeld gedeeltelijk in een ander licht ziet. Ten tweede respecteer ik de verdeling van de bevoegdheden. Ik heb het Euratom-Verdrag nog eens goed gelezen, en ook de richtlijn betreffende de nucleaire veiligheid, die de Raad en het Parlement twee jaar geleden in juni hebben goedgekeurd. Die richtlijn bevat allerlei formele voorschriften, er moeten instanties in het leven worden geroepen, er moet informatie worden verstrekt, er moet worden gerapporteerd, enzovoort, maar er staan nauwelijks concrete bepalingen in over de manier waarop de centrales moeten worden gebouwd of geëxploiteerd, het is allemaal heel algemeen.</p>
      <p sl="de">Nu stelt het Parlement voor om de Europese wetgeving uit te breiden en ik denk zeker niet dat we kunnen wachten op de verslagen die de lidstaten in 2014 voor zullen leggen om dan pas namens de Commissie een verslag voor te leggen, ik vind ook dat we nu al mogen eisen dat deze richtlijn op zijn laatst in juli van dit jaar in het nationale recht wordt omgezet, daartoe zijn de lidstaten verplicht. Dan kunnen we zo nodig met de lessen die we tegen die tijd hebben geleerd uit Japan, en misschien ook uit de stresstests die in heel Europa plaats moeten vinden, al volgend jaar hier in Brussel beginnen met een voorstel van de Commissie voor verdere concrete technische voorschriften voor de nucleaire veiligheid.</p>
      <p sl="de">Er is gezegd dat ik moet "ingrijpen". Dat is verre van mij. Ik wil consequent uitgaan van de vraag: welke bevoegdheden hebben de Europese wetgevers me gegeven, en welke niet? Sommige regeringen hebben mij in de afgelopen dagen bekritiseerd, ze zeggen dat ik de ernst van de situatie overschat, en dat ik te ver ga met mijn conclusies. Andere regeringen zeggen dat ik eindelijk in moet grijpen. Ik bewandel de gulden middenweg, en daar voel ik me eigenlijk altijd heel goed. Wie van beide kanten kritiek krijgt, die bewandelt waarschijnlijk de gulden middenweg.</p>
      <p sl="de">Veel van de 143 kerncentrales zullen niet alleen in dit decennium, maar ook in het komende decennium, en in het decennium daarna, nog in bedrijf zijn. Dat is de wens van de zittende regering in de meeste lidstaten, niet alle lidstaten, maar het zijn er toch veel. Dat betekent dat het absoluut in ons belang is om voor de kerncentrales die op de middellange en lange termijn in bedrijf zijn de maximale veiligheid te garanderen, nieuwe normen voor te stellen en het risico nog verder te beperken.</p>
      <p sl="de">Ten tweede ga ik er tot nader order van uit dat er in Europa nieuwe kerncentrales zullen worden gebouwd, en dat is een bevoegdheid van de lidstaten, van hun parlement en hun regering. We kunnen ons wel voorstellen wat het resultaat zal zijn van het referendum dat in juni in Italië wordt gehouden, en ik heb begrepen dat er in geen van de dertien lidstaten met kerncentrales tot nu toe een koerswijziging heeft plaatsgevonden, behalve in Duitsland. Ik volg op de voet wat er wordt gezegd door de regeringen, de parlementen en de media.</p>
      <p sl="de">Er is nog een ander aspect: het gaat om Europa, maar dit heeft ook een mondiale dimensie. We zullen op deze planeet nog tientallen jaren kernenergie gebruiken, en daarom hebben we er alle belang bij dat we werken met de strengste normen, niet alleen bij ons, maar overal ter wereld. Daarom ben ik blij …</p>
      <a text="(Interrupties)"/>
      <p sl="de">Mijnheer Turmes, ik probeer echt objectief te blijven om commotie te vermijden, en misschien kunt u dat ook doen. U zegt dat ik de heer Sarkozy niet mag vertrouwen. Ik vertrouw hem wel, hij zal dit punt tijdens de Top van de G20 op de agenda plaatsen. Dat is op zich al een mooi resultaat, dat het onderwerp ook daar aan de orde komt, daar nemen de Amerikanen deel, de Chinezen, de Russen, en andere landen die kerncentrales hebben of plannen, of veel knowhow hebben op het gebied van de bouw van kerncentrales, omdat in hun land grote industrieconcerns gevestigd zijn. Daarom ben ik er absoluut van overtuigd dat we de risico's opnieuw moeten evalueren, en strengere veiligheidsnormen moeten opleggen, en de tegenstanders van kernenergie zouden dat ook zo moeten zien, want onze planeet zal gebruik blijven maken van kernenergie.</p>
      <a text="(Interrupties)"/>
      <p sl="de">U moet geen debatten overdoen die u hier twee jaar geleden heeft gevoerd. Daarvoor ben ik in mijn functie volgens mij niet de juiste contactpersoon. Dat kunt u beter doen wanneer iemand anders het woord vraagt.</p>
      <p sl="de">Ik wil even ingaan op de kwestie van de routekaart energie 2050. Er wordt beweerd dat daarin onvoldoende middelen beschikbaar zijn voor hernieuwbare energiebronnen. U onderschat in dit verband uw eigen besluiten, wij controleren en garanderen dat die worden uitgevoerd. 20 procent energie uit hernieuwbare bronnen binnen slechts negen jaar, dat betekent de facto in de sleutelsector, de elektriciteit, 35 procent. Daar draait het primair om. We zijn op weg naar dat streefdoel, 35 procent van de elektriciteit opwekken op uit hernieuwbare energiebronnen – en de lidstaten doen mee. Binnen vier à vijf jaar zal er meer elektriciteit worden opgewekt uit hernieuwbare energiebronnen dan uit kernenergie en steenkolen. Dat betekent dat hernieuwbare energiebronnen in Europa binnenkort de belangrijkste factor voor het opwekken van stroom zullen zijn. Bovendien zullen we tegen het einde van de lente onze concepten en scenario's voorleggen voor een routekaart energie 2050. Het jaar 2050 is nog ver weg, maar het gaat ook om het jaar 2025, en 2030, dat is het tijdperk waarvoor we nu moeten investeren in infrastructuur en productiecapaciteit. Ik kan hier geen vaste toezeggingen doen, maar in 2030 zullen we ongetwijfeld verder zijn gekomen dan 35 procent hernieuwbare energiebronnen, dan zullen we boven de 40 procent liggen, of zelfs bij de 60 procent, of ergens daartussen. Dat toont toch wel aan dat we niet kunnen zeggen dat er te weinig middelen beschikbaar zijn voor de hernieuwbare energiebronnen. Wij zullen het nog meemaken dat hernieuwbare energiebronnen de belangrijkste component van de energiemix worden.</p>
      <a text="(Interruptie van mevrouw Harms)"/>
      <p sl="de">Mevrouw Harms, ik heb het over de routekaart voor energie, maar u heeft het over de routekaart voor CO2 , en dat is niet hetzelfde. We hebben onze doelstellingen voor 2020 helemaal niet verwaterd, die luiden nog steeds 20 procent bij stand alone , en 30 procent wanneer anderen zich bij ons aansluiten, wat van het begin af aan het standpunt was van Parlement, Raad en Commissie, en wat we op het internationale toneel ook hebben aangeboden. Daaraan is niets veranderd. Nu gaat het echter over de hernieuwbare energiebronnen, en daar zullen we boven de 40 procent uitkomen. U zult het met me eens zijn dat we er op deze manier voor hebben gezorgd dat de energiemix al lang niet meer alleen door de lidstaten wordt vastgelegd, zij dragen de helft van die verantwoordelijkheid, misschien iets meer. Ten tweede hebben we ook een voorstel gedaan voor een rechtsgrondslag voor deze ondersteuning, zodat de lidstaten samen met ons kunnen zorgen voor de financiële en technische middelen.</p>
      <p sl="de">Mijnheer Turmes, u kunt ervan uitgaan dat in die scenario's heel serieus wordt getoetst hoe we het aandeel van de hernieuwbare energie zouden kunnen verhogen tot 100 procent, wat verschillende organisaties voorstellen. U moet echter eens kijken naar artikel 194, het kan nooit kwaad om eens een blik op de wet te werpen. Dat artikel houdt nog steeds in dat de energiemix een aangelegenheid is voor de lidstaten zelf. Het Verdrag van Lissabon is niet mijn bijbel, maar wel de basis voor mijn werk. Ik weet dat de lidstaten bepaalde rechten hebben, en daar staan ze op, of de regeringen nu in Berlijn, Luxemburg, Parijs of Londen zitten.</p>
      <p sl="de">Een laatste punt: ik heb heel goed geluisterd naar de woorden van de heer Davies en van mevrouw Hall, die lid zijn van dezelfde partij, uit hetzelfde land komen en het volledig oneens zijn met elkaar. Dat respecteer ik. Wanneer er binnen een kleine partij in een groot land zulke verschillende meningen bestaan, zoals hier tussen de geachte afgevaardigden, wanneer diezelfde partij voor de verkiezingen tegen kernenergie was en er na de verkiezingen geen moeite mee had, dan respecteer ik dat ook. Daaruit blijkt echter wel wat de ecologische, economische en politieke dimensies zijn, en daarom zullen de meningen altijd uiteenlopen. Dat is inherent aan dit onderwerp, overal ter wereld.</p>
    </intervention>
    <intervention id="3-169-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, commissaris, dames en heren, ik beloof dat ik het kort zal houden. Medeleven en kalmte zijn denk ik de twee zaken waardoor we ons nu moeten laten leiden. Medeleven om de Japanners te helpen bij alles wat ze nodig hebben; we moeten naar ze luisteren en actie ondernemen op de terreinen waar zij dat zelf ook nodig achten. Kalmte is nodig om op het juiste moment de juiste beslissingen over onze eigen toekomst te nemen. We moeten in zo’n essentiële kwestie niet beslissen onder invloed van de gebeurtenissen. Één ding is zeker, en dat heeft niemand in deze zaal vandaag bestreden, dat we uit alle macht moeten streven naar het bereiken van maximale veiligheid.</p>
      <p sl="hu">Verder is het onze plicht om de burgers volledig te informeren, zodat ze begrijpen waar we het over hebben, en wanneer, waarover en hoe we beslissen. Het is heel belangrijk dat we conclusies en lering trekken uit het gebeurde. We moeten met analyses komen zonder traag te zijn of vooruit te lopen op de gebeurtenissen en nu al uitspraken te doen waarvan het niet zeker is of ze over een paar weken of maanden ook nog stand houden. Wat betreft de stresstests wil ik alleen maar zeggen dat we daar nu, op grond van de huidige regelgeving, vrijwillig de mogelijkheid toe hebben. Diverse sprekers hebben al genoemd dat de rechtsgronden moeten worden gewijzigd, de kaders die op dit moment van kracht zijn, en ik ben ervan overtuigd dat ook de Raad daar niet afwijzend tegenover staat. Dit moet verder worden uitgewerkt en de juiste voorstellen moeten worden ingediend. We hoeven niet overhaast te handelen, maar we moeten uiteraard wel aan het werk gaan.</p>
      <p sl="hu">Commissaris Oettinger wees er al op dat de energiemix een nationale bevoegdheid is. Alle lidstaten besluiten soeverein met welke energiesoorten ze hun energiebehoeften dekken. De helft van de lidstaten, in orde van grootte de helft, maakt gebruik van kernenergie. We kunnen met de juiste rechtsgrond iedereen verplichten tot veiligheid, maar de mogelijkheid en de verantwoordelijkheid voor deze keuze ligt bij de lidstaten. Ik verwelkom het overigens met genoegen dat het verslag, zoals commissaris Oettinger zei, al in juli 2011 door de Commissie kan worden opgesteld. Nog een laatste gedachte: we hebben het vaak over onderzoek en ontwikkeling, een van de hoekstenen van de Europa 2020-strategie. Het is onze taak om de optimale voorwaarden te scheppen voor onderzoek en ontwikkeling in de Europese Unie. Op dit gebied hebben we zeer zeker nog genoeg te doen. Met behulp van onderzoek en ontwikkeling moeten we de veiligste en meest milieuvriendelijke vormen van energiewinning vinden. Laten we dus de wetenschap in dienst stellen van de mens en de optimale veiligheid van de mens. Dank u zeer, mijnheer de Voorzitter.</p>
    </intervention>
    <intervention id="3-170-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Tot besluit van het debat is er een ontwerpresolutie1 ingediend, overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt morgen (donderdag 24 maart 2011) plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-170-500" speaker_id="96659" name="János ÁDER" is_mep="True" mode="written" nationality="Hungary" birth_date="09-05-1959" birth_place="Csorna" p_group="Group of the European People's Party (Christian Democrats)" m_state="HU">
      <p sl="nl">Staat u mij allereerst toe dat ik mijn diepe medeleven betuig aan de Japanners en de nabestaanden van de slachtoffers van de uitzonderlijke natuur- en industriële ramp die amper twaalf dagen geleden heeft plaatsgevonden. De Japanse tragedie herinnert ons eraan dat natuur- en industriële rampen overal en op elk moment kunnen plaatsvinden, zelfs in Europa. De vraag is alleen wanneer en waar ze zullen plaatsvinden. Juist daarom acht ik het van belang dat de Europese Unie bij een eventuele Europese industriële ramp over een adequaat financieel instrument beschikt om acuut en effectief op te treden en de schade te verlichten. De Europese inspanningen op het gebied van preventie zijn uiteraard heel belangrijk, maar momenteel heeft de Europese Unie geen financieel instrument in handen waarmee ook in bovenstaande behoefte kan worden voorzien. We hoeven ons alleen maar in te denken wat er zou gebeuren als een lidstaat in economisch zwaar weer zou worden getroffen door een ramp. Afgezien van de ingrijpende sociale en milieugevolgen zou dit de begroting van het land in kwestie en de Europese economie ernstig aantasten. Mijns inziens heeft Europa daarom een nieuw verzekeringsstelsel voor rampen nodig, dat is gebaseerd op het principe van de verplichte aansprakelijkheidsverzekering, en dat met de betalingen van mogelijke vervuilers op jaarbasis extra fondsen ter waarde van ongeveer 4 à 5 miljard euro zou genereren voor snelle materiële hulp in het geval van industriële rampen. Daarnaast zouden ook de betalers kunnen profiteren van het systeem doordat ze via aanbestedingen aanspraak zouden kunnen maken op subsidies uit niet bestede fondsen voor het doen van investeringen op het gebied van veiligheid en milieubescherming.</p>
    </intervention>
    <intervention id="3-171-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">De groeiende energiebehoefte maakt diversificatie van de energievoorziening nodig: er zijn duurzame alternatieven voor olie nodig, zoals zonne-, wind- en kernenergie.</p>
      <p sl="it">Mijns inziens mag de discussie over de opwekking van kernenergie niet gevoerd worden met de emotionele toon die nu aan de dag wordt gelegd. Ik vrees dat de welbekende tegenstanders van kernenergie, die vaak worden gefinancierd door de olie-industrie, de gebeurtenissen in Japan willen aangrijpen om ons land afhankelijk te maken van olie en oliederivaten. In Italië sterven jaarlijks meer dan 8 000 en in Europa meer dan 350 000 mensen aan de gevolgen van de vervuiling die veroorzaakt wordt door de verbranding van oliederivaten.</p>
      <p sl="it">Daarnaast wil ik benadrukken dat de bestuurders bij het aanwijzen van mogelijke locaties voor kerncentrales door deskundigen van technisch-wetenschappelijk advies worden voorzien, waardoor zij de beste keuzen kunnen maken in het belang van de veiligheid van de burgers en het milieu. Ik hoop dat de discussies over alternatieven voor olie objectief zullen worden gevoerd en dat de Europese burgers adequaat en correct geïnformeerd worden om te voorkomen dat wij door goedkope manipulatie nog afhankelijker worden van de instabiele olieproducerende landen.</p>
    </intervention>
    <intervention id="3-172-000" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Ik deel de gevoelens van mijn collega’s die hun condoleances hebben uitgesproken voor Japan en het Japanse volk na de tragedie die zij doormaken. De EU moet Japan met alle mogelijke middelen steunen bij het lanceren en uitvoeren van wederopbouwprogramma’s. Ik heb het debat nauwlettend gevolgd, maar ik moet zeggen dat ik niet kan instemmen met de kruistocht die naar aanleiding van deze tragedie ontstaat tegen nucleaire energie. Het gaat om een goedkope, groene energiebron, die door technologische vooruitgang steeds veiliger wordt. Een vliegtuigongeluk is bijvoorbeeld net zo tragisch, maar ik geloof niet dat dit voldoende reden voor ons zou zijn om te twijfelen aan de voordelen en de veiligheid van vliegtuigen. De juiste oplossing is: ja tegen stresstesten, ja tegen toezicht en nee tegen het demoniseren van nucleaire energie.</p>
    </intervention>
    <intervention id="3-172-500" speaker_id="97230" name="Kristiina OJULAND" is_mep="True" mode="written" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Mevrouw de Voorzitter, ik wil mijn welgemeende medeleven betuigen aan de inwoners van Japan. Zij zijn de afgelopen weken getroffen door een vreselijke natuurramp. Japan ontvangt momenteel hulp uit de Europese Unie en uit de lidstaten. De Europese Unie zal iedere vorm van hulp die de Japanse regering nodig acht, blijven verlenen om de bevolking te helpen deze ernstige crisis te boven te komen.</p>
      <p sl="en">De ramp met de kerncentrale in Fukushima heeft echter een emotioneel debat losgemaakt over het gebruik van kernenergie in de Europese Unie in het algemeen. Ik zou iedereen willen adviseren een rationeel standpunt in te nemen. Laten we niet vergeten dat, toen een Ierse wetenschapster, Mary Ward, op 31 augustus 1869 uit de stoomauto van haar neef viel en werd overreden, er geen verbod op het gebruik van auto's werd ingesteld.</p>
      <p sl="en">In plaats daarvan zouden we hiervan moeten leren en meer moeten investeren in nucleaire veiligheid en innovatief onderzoek. Fossiele brandstoffen zijn eindig en duurzame energie is nog altijd sterk experimenteel. Daarentegen zou kernenergie de oplossing kunnen zijn voor onze toekomst. Als de eerste holbewoners bang voor vuur waren geweest, dan zouden we nu nog in het Stenen Tijdperk leven.</p>
    </intervention>
    <intervention id="3-173-000" speaker_id="28330" name="Vladimír REMEK" is_mep="True" mode="written" nationality="Czechia" birth_date="26-09-1948" birth_place="České Budějovice" p_group="Confederal Group of the European United Left - Nordic Green Left" m_state="CZ">
      <p sl="cs">Geachte collega's, ik wil me allereerst aansluiten bij degenen die hun medeleven hebben betuigd aan het door de verwoestende aardbeving en de verwoestende vloedgolf getroffen Japanse volk, een natuurramp die duizenden mensen het leven heeft gekost. Een enorm verlies. Nog eens tienduizenden andere mensen zijn het dak boven hun hoofd, hun persoonlijke spullen en hun hele verdere hebben en houden kwijt. Hun leven heeft plots een dramatisch andere wending genomen. Ook al richten de media zich vooral op de problemen met de kerncentrales, we mogen dit vooral niet uit het oog verliezen. De problemen met de beschadigde kerncentrale in Fukushima stelt alle voorgaande in de schaduw. Maar alle alarmerende scenario’s ten aanzien van die centrale ten spijt is het bombardement van Hiroshima en Nagasaki met atoombommen nog altijd de allergrootste kernramp aller tijden. Het militair kernarsenaal vormt inderdaad de allergrootste bedreiging voor de mensheid. En ondanks alle goede bedoelingen wordt dat arsenaal steeds groter, zonder dat het onder het permanente en uiterst nauwgezette publieke toezicht staat waar de kerncentrales onder staan. Bovendien zullen de gebeurtenissen in Japan de veiligheidseisen en -normen ten aanzien van die centrales ongetwijfeld op een nog hoger plan brengen. Laten we het hoofd koel houden en ons niet laten verleiden tot een overhaaste, welhaast hysterische reactie op de gebeurtenissen in Japan. Vooralsnog is er voor kernenergie - de zo broodnodige, toegankelijke en emissieloze energiebron - nog geen enkel alternatief voorhanden. Het doet mij dan ook deugd dat lidstaten als de Tsjechische Republiek, Finland, Frankrijk en andere zo realistisch tegen deze kwestie blijven aankijken. Dat vormt een schril contrast met de lidstaten waar kernenergie als belangrijke troef wordt ingezet in aanloop naar de verkiezingen, wat gezien de situatie in Japan welhaast onethisch genoemd mag worden.</p>
    </intervention>
    <intervention id="3-174-000" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ik wil graag de situatie in Japan bespreken. Humanitaire hulpverlening voor Japan spreekt voor zich en is een noodzakelijke reactie van de Europese Unie op de tragische ramp die dit land heeft getroffen. Ik ben ervan overtuigd dat alle nodige (technische, administratieve en organisatorische) hulp en financiële steun moet worden verleend aan Japan en de getroffen regio's. Naast deze noodhulp moeten we ook nadenken over de uitwerking van een model voor systematische samenwerking met alle landen die worden bedreigd door allerlei soorten rampen, ook landen die niet tot de Europese Unie behoren. Ik richt mij tot de bevoegde diensten van de Commissie en de Raad met het verzoek om de toepasselijke regelgeving te bestuderen en voorstellen in te dienen om de uitwisseling van goede praktijken op het gebied van crisismanagement te bevorderen.</p>
      <p sl="pl">Steeds meer landen, ook in de Europese Unie, hebben steeds vaker te lijden onder natuurrampen. Daarom is permanente, sterk ontwikkelde samenwerking op internationaal niveau noodzakelijk. Ook een overzicht van de bestaande juridische en administratieve kaders betreffende de veiligheid en bescherming van nucleaire installaties is van belang. Hier wil ik in het bijzonder op twee zaken wijzen: toezicht op de volledige tenuitvoerlegging van de richtlijn betreffende veiligheid van nucleaire installaties en goedkeuring van de richtlijn betreffende radioactieve afvalstoffen.</p>
    </intervention>
    <intervention id="3-175-000" speaker_id="96865" name="Debora SERRACCHIANI" is_mep="True" mode="written" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">De Europese Unie, die al te maken had met de instabiele situatie in Noord-Afrika, voelt nu ook de gevolgen die de aardbeving van 11 maart in Japan heeft voor de nucleaire veiligheid en de wereldeconomie.</p>
      <p sl="it">Ik ben blij met de besluiten die zijn genomen tijdens de bijzondere vergadering van de Raad Energie, die in het teken stond van de gevolgen van de kernramp in Fukushima, en ik vertrouw erop dat de lidstaten de kerncentrales in de EU aan een stresstest zullen onderwerpen en deze tests ook buiten Europa, en dan met name in naburige landen, zullen uitvoeren. Hierop gelet is het van belang dat de Commissie verslag uitbrengt over de veiligheidssituatie van de Europese kerncentrales, daar kernrampen ook de aan lidstaten grenzende gebieden kunnen treffen. Zij moet daarbij het moratorium dat sommige lidstaten hebben ingesteld op kerncentrales en de referenda over de energieontwikkeling die binnenkort worden gehouden, serieus nemen.</p>
    </intervention>
    <intervention id="3-176-000" speaker_id="97008" name="Georgios STAVRAKAKIS" is_mep="True" mode="written" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Ook ik wil mijn deelneming en steun betuigen aan het Japanse volk dat door de verwoestende gevolgen van de hevige aardbeving en de tsunami, die duizenden levens hebben geëist en enorme verwoestingen hebben achtergelaten, zwaar geleden heeft. Natuurlijk, wetenschap en technologie hebben een maximale bijdrage geleverd aan de verbetering van de veiligheid van de gebruikelijke belangrijke constructies, en natuurlijk beschikken wij over zeer strenge voorschriften om de kwetsbaarheid van deze constructies te verminderen, maar de recente immense aardbeving en de daarop volgende verwoestende tsunami, met duizenden slachtoffers, verwoestingen van Bijbelse proporties en met zeer ernstige schade aan de kernreactoren in Fukushima, maken een herziening en zelfs volledige wijziging van de heersende opvatting over de veiligheid van kernreactoren noodzakelijk. Zowel de locatiekeuze als het ontwerp ervan zullen moeten voldoen aan extreme criteria die passen bij de extreme natuurverschijnselen waaraan zij kunnen worden blootgesteld. Wetenschappers voorspellen met een hoge mate van waarschijnlijkheid waar op de middellange en de lange termijn krachtige aardbevingen kunnen plaatsvinden. Politici mogen dus in geen geval kerncentrales plannen in seismisch actieve gebieden. Er bestaan moderne, duurzame, slimme en effectieve methoden voor landen in seismisch actieve gebieden om hun energiebalans in stand te houden. In het andere geval ziet het ernaar uit dat het energieprobleem wordt gecompenseerd met mensenlevens.</p>
    </intervention>
    <intervention id="3-177-000" speaker_id="96855" name="Csanád SZEGEDI" is_mep="True" mode="written" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="nl">Allereerst wil ik namens Jobbik, de Beweging voor een Beter Hongarije, en namens het hele Hongaarse volk, mijn deelneming betuigen aan het Japanse volk. De Hongaren hebben altijd met de genegenheid voor een familielid naar de Japanners gekeken, wat de ramp die zich heeft voltrokken extra schokkend maakt. Het is de plicht van de Europese Unie om het Japanse volk te helpen en alle hulp te bieden waar Japan behoefte aan heeft. Aan de andere kant moeten we de consequenties van deze ramp onder ogen zien, die de mensheid duidelijk laten zien dat deze geglobaliseerde wereld, die steeds verder verwijderd raakt van de natuur, uitermate kwetsbaar is. Volgens een Hongaars gezegde leren slimme mensen van andermans ongeluk. De volkeren van Europa moeten van deze ramp leren en, door zo veel mogelijk terug te keren naar de natuur, naar natuurlijke voeding en natuurlijke energiebronnen, ons milieu beschermen voor toekomstige generaties.</p>
    </intervention>
    <intervention id="3-177-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ten eerste wil ik aan de Japanse bevolking mijn medeleven betuigen in verband met de aardbeving en tsunami die het land hebben geteisterd en die veel levens hebben geëist. Gezien de tragische ramp bij de kerncentrale van Fukushima die op de aardbeving en tsunami volgde, zou ik Europa willen oproepen de toekomst van kernenergie in beschouwing te nemen en naar alternatieven voor het opwekken van energie te kijken. Onze beoordelingen van het effect van de ramp moeten bovendien gebaseerd zijn op informatie en expertise die door specialisten en deskundigen worden aangedragen, en we moeten nieuwe manieren om elektriciteit op te wekken vanuit wetenschappelijke invalshoek bekijken. De gebeurtenissen in Japan moeten alle lidstaten zorgen baren, of ze nu wel of niet zelf kerncentrales hebben, want als soortgelijke rampen zouden plaatsvinden, zou de straling een bedreiging voor heel Europa vormen. Op dit moment zijn de plannen van Rusland en Wit-Rusland om kerncentrales te bouwen een grote zorg voor de landen in Oost-Europa, met name de Oostzeestaten. Het effect van straling uit deze geplande kerncentrales is zelfs nog zorgwekkender, en of de naburige landen aan de internationale veiligheidseisen kunnen voldoen is ook punt van zorg. Ik zou willen benadrukken dat Duitsland direct na de ramp in Japan zijn eigen reactoren die voor 1980 waren gebouwd sloot. Het lid van de Europese Commissie dat verantwoordelijk is voor energie, is ook van mening dat Europa naar een toekomst zonder kerncentrales moet streven. Wanneer we de potentiële bedreiging van straling voor Europa eenmaal hebben vastgesteld, zouden we hier in het Europees Parlement daarom het risico moeten bespreken van kerncentrales vlakbij de buitengrenzen van de Europese Unie.</p>
    </intervention>
    <intervention id="3-177-750" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">De verwoestende aardbeving en tsunami die op 11 maart 2011 Japan en de regio van de Stille Oceaan hebben getroffen en daarbij duizenden slachtoffers hebben gemaakt, zijn een echte tragedie die ons allen raakt. Het is niet alleen onze plicht om onze solidariteit en medeleven te betuigen aan de inwoners en de regering van Japan, maar ook om hun humanitaire, technische en financiële hulp te verlenen. Ik ben blij dat de Europese Unie bijna onmiddellijk de noodzakelijke hulp heeft verleend, en daarbij haar beste reddingsteams en ervaring met rampenbestrijding heeft gebruikt. Deze hulp moet ononderbroken worden voortgezet tot de situatie in Japan gestabiliseerd is. Deze ramp heeft tot een bijzonder ernstig nucleair ongeval in de kerncentrale van Fukushima geleid, waardoor het leven en de gezondheid van de Japanners opnieuw in gevaar is gebracht. Gelet op dit verontrustende feit moeten we de veiligheid van kerncentrales in de Europese Unie controleren en testen. Ondanks het feit dat het ongeval in de kerncentrale in Fukushima voor ons een waarschuwing is, ben ik van mening dat dit niet tot paniek en vooroordelen over kernenergie mag leiden. Japan heeft meermaals de Europese volkeren geholpen in de bestrijding van de gevolgen van rampen en heeft daarbij van zijn rijke en waardevolle ervaring gebruik gemaakt. Nu is het onze beurt om deze rol op ons te nemen. Ik ben ervan overtuigd dat zo’n samenwerking niet enkel voordelen met zich meebrengt in de vorm van noodhulp aan de slachtoffers, maar ook onze banden met een belangrijke vriend als Japan zal versterken.</p>
    </intervention>
    <intervention id="3-177-875" speaker_id="96770" name="Joanna Katarzyna SKRZYDLEWSKA" is_mep="True" mode="written" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">De rampzalige aardbeving die Japan heeft getroffen, heeft ongetwijfeld aangetoond dat geen enkel land, hoe sterk economisch ontwikkeld ook, in staat is om alleen te vechten tegen de tragische gevolgen van zo'n grote ramp. Het is onze plicht om naast het medeleven dat we vandaag allemaal aan de Japanners betuigen, ook hulp te verlenen aan de slachtoffers. Zo’n onvoorspelbare gebeurtenis als een aardbeving, die naast vele duizenden slachtoffers ook de enorme dreiging van een kernramp veroorzaakte, dwingt ons om ook conclusies te trekken, hoewel de gevolgen van deze ramp ons niet rechtstreeks raken. We moeten een duidelijk antwoord geven op de vraag in hoeverre de Europese kerncentrales voorbereid zijn op dit soort situaties. Om zulke risico's in de toekomst te vermijden, hoe weinig waarschijnlijk ze ook mogen zijn, en om de veiligheid van de Europeanen te waarborgen, is het noodzakelijk dat we de beveiligingsvoorzieningen controleren die worden toegepast in kerncentrales in de Europese lidstaten.</p>
    </intervention>
    <intervention id="3-177-937" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="en">We moeten ons niet uitsluitend concentreren op nucleaire veiligheid in de EU, maar ook kijken naar onze directe omgeving. Er zijn twee nieuwe projecten voor kerncentrales met experimentele reactoren in ontwikkeling aan de rand van de EU: een in Kaliningrad en een in Belarus, 23 kilometer van de buitengrens van de EU en 50 kilometer van de hoofdstad van Litouwen.</p>
      <p sl="en">Beide locaties zijn geselecteerd volgens onbekende criteria. Gelet op het gebrek aan transparantie in het proces, de onvoldoende mate van overleg en het verzuim informatie te delen met de betrokken landen, zijn beide projecten aanleiding voor ernstige bezorgdheid. De werkzaamheden zijn al begonnen, hoewel de internationale milieueffectbeoordelingen van beide centrales bij lange na nog niet zijn voltooid.</p>
      <p sl="en">Daarnaast is direct na de ramp in Japan een overeenkomst getekend door Rusland en Belarus over de bouw van de centrale in Belarus. Uit gegevens over Tsjernobyl en Fukushima blijkt dat de radioactieve straling directe gevolgen heeft over een afstand van 50 tot 55 kilometer. Bij een onverhoopt ongeval zou de hoofdstad van een EU-lidstaat dus direct worden getroffen. De EU dient van deze derde landen te eisen dat zij hun verantwoordelijkheden serieus nemen en zich nauwgezet houden aan de internationale verplichtingen en normen voor kernenergie. Ik hoop dat de komende Europese Raad de juiste besluiten zal overeenkomen.</p>
    </intervention>
  </section>
  <section id="creitem19" title="18. Vaststelling van een gemeenschappelijk hervestigingsprogramma van de EU (debat)">
    <intervention id="3-179-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Aan de orde is het debat over de:</p>
      <p sl="nl">mondelinge vraag (O-000042/2011) van Rui Tavares, namens de GUE/NGL-Fractie, aan de Raad, over de instelling van een gezamenlijk hervestigingsprogramma van de EU (B7-0205/2011),</p>
      <p sl="nl">mondelinge vraag (O-000045/2011) van Nadja Hirsch, Sophia in 't Veld, Sonia Alfano en Nathalie Griesbeck, namens de ALDE-Fractie, aan de Raad, over het opzetten van een gemeenschappelijk EU-hervestigingsprogramma voor vluchtelingen (B7-0206/2011),</p>
      <p sl="nl">mondelinge vraag (O-000054/2011) van Manfred Weber, Simon Busuttil en Georgios Papanikolaou, namens de PPE-Fractie, aan de Raad, over de invoering van een hervestigingsprogramma van de EU (B7-0208/2011).</p>
    </intervention>
    <intervention id="3-180-000" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">auteur. − Mijnheer de Voorzitter, vluchtelingen zijn waarschijnlijk de meest kwetsbare groep ter wereld, en de meest kwetsbare mensen in die kwetsbare groep zijn de mensen die niet kunnen terugkeren naar huis, maar ook niet in het doorreisland kunnen blijven. De Hoge Commissaris van de VN voor vluchtelingen (UNHCR) stelt de omvang van deze groep op 200 000 vluchtelingen per jaar. We weten dat de helft hiervan gehervestigd wordt in de Verenigde Staten en andere landen, en we weten dat Europa te weinig doet: 4 500 vluchtelingen per jaar.</p>
      <p sl="pt">We zijn het er allemaal over eens dat het vluchtelingendrama urgent en belangrijk is. Maar hoe belangrijk? De Raad heeft deze vraag zelf al beantwoord. Het Zweedse voorzitterschap had het over de hervestiging van 100 000 vluchtelingen per jaar en het Belgische voorzitterschap zei aan het einde van zijn termijn (premier Leterme was toen hier) dat vluchtelingen het beeld waren van de “raison d’être” van de Europese Unie. Ik hoop dat u het mij vergeeft als ik hieraan toevoeg dat vluchtelingen voor het Hongaarse voorzitterschap om historische redenen van belang zijn, omdat het eerste gezamenlijke initiatief van de internationale gemeenschap om duizenden vluchtelingen te hervestigen, in 1956, ten bate van Hongarije was.</p>
      <p sl="pt">Maar hoe urgent is het vluchtelingendrama eigenlijk echt? Dat is de vraag die we de Raad helaas moeten stellen. Welke prioriteit hebben vluchtelingen eigenlijk voor de Raad? Is de kwestie voldoende urgent dat er eindelijk eens een handtekening op een stuk papier gezet gaat worden? Een jaar geleden heeft het Europees Parlement twee verslagen aangenomen, waarvan er één een medebeslissingsprocedure betrof inzake het Europees Vluchtelingenfonds. Een grote meerderheid in dit Parlement heeft zich achter deze belangrijke kwestie geschaard: van Griekse communisten tot Britse conservatieven. Wij hebben ons huiswerk gedaan. Nu, een jaar later, wachten we nog steeds op de Raad. De medebeslissingsprocedure is een mede-besluiteloosheidsprocedure geworden. En dit zou grappig zijn als het niet zo dramatisch was voor het leven van de mensen die het aangaat.</p>
      <p sl="pt">In het verslag dat we hebben goedgekeurd staan onder andere dringende maatregelen die moeten worden toegevoegd aan de jaarprioriteiten van de Commissie. Dat hebben we gedaan omdat we wisten dat een humanitaire crisis op elk moment kan uitbreken. En die is nu uitgebroken, in Noord-Afrika, op onze stoep, en nu zijn die dringende maatregelen niet klaar om te worden uitgevoerd. En dat komt doordat de Raad de medebeslissingsprocedure helaas nog steeds niet heeft voltooid.</p>
      <p sl="pt">Afgezien daarvan zouden we, naast deze noodprocedures, vanaf de eerste dag dat deze procedure wordt voltooid, extra geld hebben voor de landen die vluchtelingen willen beginnen met het hervestigen van vluchtelingen, evenals duidelijke prioritaire categorieën die door de lidstaten kunnen worden gehanteerd. En we zouden ook al die andere dingen hebben die we in het initiatiefverslag hebben gezet: kwaliteit, snelheid en de oprichting van een hervestigingseenheid bij het Europees Ondersteuningsbureau voor asielzaken (EASO).</p>
      <p sl="pt">Leden van de Raad – en daarmee ga ik afronden, mijnheer de Voorzitter – u bent medewetgevers. Het is niet aan ons om de Raad te vertellen hoe hij wetten moet maken, maar bij dit ‘bureauladenveto’ is niemand gebaat, en de geloofwaardigheid van de instellingen nog het allerminst.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-181-000" speaker_id="96872" name="Nadja HIRSCH" is_mep="True" mode="spoken" nationality="Germany" birth_date="13-07-1978" birth_place="München" p_group="Group of the Alliance of Liberals and Democrats for Europe" m_state="DE">
      <p sl="de">auteur. − Mijnheer de Voorzitter, we hebben ons bijzonder intensief bezig gehouden met het hervestigingsprogramma. We hebben er heel veel energie in gestopt, en dat geldt voor alle fracties. We waren het met elkaar eens, we hebben een duidelijk geluid laten horen. Het gaat om een heel belangrijk onderwerp: het gaat om mensen, en dat is één van de redenen waarom we aan deze kwestie een bijzonder hoge prioriteit hebben gegeven.</p>
      <p sl="de">Desondanks moeten we nu, door de situatie in Noord-Afrika en de ontwikkelingen ter plaatse, heel snel resultaten bereiken. We hebben al een jaar verloren. Van die tijd hebben we gebruikgemaakt om een brede maatschappelijke discussie tot stand te brengen, want uiteindelijk hebben we de steun van de lidstaten, van regionale overheden en van burgers nodig om een dergelijk programma ook in de nieuwe lidstaten op poten te zetten. Deze discussie heeft geleid tot een consensus in de samenleving, die beetje bij beetje is gegroeid en die niet mag worden prijsgegeven, alleen maar omdat de Raad en andere belangrijke belanghebbenden er niet uit komen. Daarvoor is dit onderwerp te belangrijk! We hebben het initiatief genomen om deze discussie te voeren, en juist wij als liberalen willen dit beslist met prioriteit behandelen.</p>
      <p sl="de">Ik denk dat alle fracties het daar wel over eens zijn. We hebben een standpunt bepaald en we verwachten dat nu ook de Raad de handen uit de mouwen steekt, het onderwerp op de agenda zet en de andere lidstaten die hier tot nu toe niets aan hebben gedaan op sleeptouw neemt, zodat die ook hun bijdrage leveren. Tijdens de gesprekken hebben we ook wel gemerkt dat de lidstaten daartoe bereid zijn. Daarom doen de liberalen – en ik denk dat ik dit ook wel namens alle andere fracties mag zeggen, want de samenwerking is echt heel goed verlopen – werkelijk een dringend beroep op u om hieraan prioriteit te geven. De brede maatschappelijke discussie moet worden voortgezet, die mogen we niet in gevaar brengen door de afronding van dit dossier keer op keer uit te stellen.</p>
    </intervention>
    <intervention id="3-182-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">rapporteur voor advies. − Mijnheer de Voorzitter, om te beginnen wil ook ik me aansluiten bij wat mijn collega’s hebben gezegd, mevrouw de minister, namelijk dat we, bijna een jaar na de beslissingen die wij hier in het parlement hebben genomen en waar we ons veel moeite voor hebben getroost – we hebben met dit doel een missie naar Syrië gestuurd en we hebben geprobeerd zo veel mogelijk lidstaten te motiveren om deel te nemen aan het programma voor hervestiging van vluchtelingen – nog steeds niets hebben gedaan. Zelfs als er formele problemen zijn van de kant van de Raad en het Parlement er ook bij betrokken moet worden, zijn wij hier om oplossingen te vinden. Dat is onze taak.</p>
      <p sl="el">We refereren in dit verband aan de humanitaire dimensie van dit programma, maar ook aan het instrument dat Europa wordt aangeboden om een nog effectiever buitenlands beleid te voeren. Zou dit instrument niet een heel belangrijk werktuig in de handen van mevrouw Ashton kunnen vormen als zij in Noord-Afrika is en zou kunnen verwijzen naar het programma waarover wij een besluit hebben genomen?</p>
      <p sl="el">Natuurlijk hebben we het over behoeften die wereldwijd bestaan. Wij moeten echter beseffen dat dit probleem zich nu bij onze buren voordoet. Er wordt een beroep gedaan op Europa om een leidende rol te spelen in het Middellandse Zeegebied. Het is noodzakelijk, mevrouw de minister, dat wij met dit programma beginnen en ermee doorgaan, en we moeten beseffen dat op het moment dat we over de financiële middelen voor na 2013 praten, er voor dit programma maar tot 2013 middelen beschikbaar zijn en dat als we nog een jaar verliezen, we geen gebruik meer kunnen maken van deze middelen en mogelijkheden.</p>
      <p sl="el">Tot slot wil ik op het voorstel wijzen dat wij toen ook hebben gedaan en waarop wij als Fractie van de Europese Volkspartij (Christendemocraten) voortdurend terugkomen, het programma voor binnenlandse hervestiging van vluchtelingen. We kunnen niet afwachten tot er nog een Lampedusa ontstaat om in te zien hoe noodzakelijk dit initiatief is en hoe noodzakelijk het is om er meteen mee aan de slag te gaan.</p>
      <a text="(Applaus)"/>
    </intervention>
    <intervention id="3-183-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad . – Mijnheer de Voorzitter, dank u wel. Geachte afgevaardigden, het Europees Parlement heeft de Raad drie vragen gesteld met betrekking tot de hervestiging van vluchtelingen. Ik wil de drie vragenstellers vriendelijk bedanken voor de gedetailleerde uiteenzetting van de overwegingen op basis waarvan zij de vragen hebben opgesteld. Alle drie de vragen hebben betrekking op het voorstel van de Commissie, dat als doel heeft de beschikking tot instelling van het Europees Vluchtelingenfonds voor de periode 2008-2013 te wijzigen op het punt van de ontwikkeling van een gemeenschappelijke EU-regeling voor hervestiging. Ik denk dat ook deze discussie aantoont dat het Europees Parlement aandacht heeft voor het lot van mensen in nood. Daarom wil ik in de eerste plaats de geachte afgevaardigden bedanken voor het feit dat zij bijzondere aandacht hebben voor het verbeteren van de situatie van de vluchtelingen. En zoals afgevaardigde Tavares ook heeft gezegd, heeft het Hongaarse voorzitterschap, afkomstig zijnde uit Hongarije, met zijn erfenis van de revolutie van 1956 en de verplichting die daaruit voortvloeit, de morele plicht om vooruitgang te boeken op het gebied van een gemeenschappelijke EU-regeling voor hervestiging.</p>
      <p sl="hu">De crisis in Noord-Afrika, waar meerderen van u naar hebben verwezen, heeft aangetoond dat er een goed functionerende, uniforme, Europese vluchtelingenregeling moet worden ontwikkeld. Ik deel het standpunt van het Europees Parlement dat de EU verantwoordelijkheid moet nemen voor het verbeteren van de situatie van de vluchtelingen als zij een leidende rol wil behouden op het gebied van hulpverlening. Staat u mij toe om wat actuele informatie te verstrekken over de huidige ontwikkelingen in de vluchtelingensituatie bij de Libische grenzen. Ik was begin maart bij de grens tussen Tunesië en Libië. Er arriveerden toen per uur duizend vluchtelingen, waarvan het grootste deel uit migrerende arbeiders bestond. De belangrijkste taak was het thuisbrengen, de repatriëring van deze mensen. Diegenen onder hen die geen documenten hadden, bevonden zich in de moeilijkste situatie. Zij werden opgevangen door de aanwezige internationale hulporganisaties. Hun aantal is toegenomen en het probleem van hun repatriëring is niet op te lossen. Zij komen daarom in aanmerking voor het hervestigingsprogramma. De Hongaarse minister van buitenlandse zaken, János Martonyi, was gisteren en is ook vandaag nog aan de andere kant, de Libisch-Egyptische grens. Het voornaamste doel van zijn bezoek was het inwinnen van informatie over de situatie van de vluchtelingen. Hij is bij de grens geweest en heeft de Egyptische autoriteiten aldaar ontmoet. De situatie in dat gebied is veranderd: er is sinds drie dagen geen vluchtelingenstroom meer uit Libië aan dat deel van de grens.</p>
      <p sl="hu">Er zijn nu ongeveer tweehonderd mensen die aan het hervestigingsprogramma zouden moeten kunnen deelnemen. De overige mensen die tot nu toe gearriveerd zijn, worden met hulp van de Egyptische autoriteiten en ook wel van de lidstaten van de EU geëvacueerd. Men probeert deze mensen dus thuis te krijgen. De minister heeft nu overigens ook met de minister van buitenlandse zaken van de Voorlopige Nationale Raad van Benghazi gesproken, evenals met de Egyptische minister van Binnenlandse Zaken, juist om de vluchtelingensituatie door te nemen. Wat het gemeenschappelijk Europees asielbeleid betreft, wil ik benadrukken dat wij al het mogelijke doen om een gemeenschappelijk beleid en systeem te ontwikkelen, in overeenstemming met de verbintenissen die de Europese Raad in het programma van Stockholm is aangegaan en met volledige toepassing van het Verdrag van Genève van 1951 betreffende de status van vluchtelingen en de overige, relevante, internationale verdragen. Het Hongaars voorzitterschap is vastbesloten om werk te maken van de voorstellen in het asielpakket. Dit blijkt ook uit het feit dat wij op basis van de vorige week door de lidstaten gegeven machtiging klaar zijn om zo spoedig mogelijk te beginnen aan de informele trialogen over de kwalificatierichtlijnen om de streefdatum van 2012 te kunnen halen.</p>
      <p sl="hu">Ik wil u nogmaals bedanken voor de discussie die ik in januari met u over dit onderwerp heb kunnen voeren. Ook toen gaf ik antwoord op vragen van afgevaardigden. Ik wil verder benadrukken dat de Raad het door de Commissie in september 2009 ingediende voorstel voor een besluit betreffende de vaststelling van een gemeenschappelijk EU-hervestigingsprogramma en de bijbehorende mededeling heeft verwelkomd, aangezien de Raad het belang van hervestiging als blijvende oplossing voor de vluchtelingen onderkent. Deze initiatieven zijn voortgekomen uit de overeenstemming die de Europese Raad in september 2008 in het kader van het Europees pact inzake immigratie en asiel heeft bereikt, namelijk dat de vestiging op het grondgebied van de Europese Unie van personen die onder bescherming zijn geplaatst van het Bureau van de Hoge Commissaris van de Verenigde Naties voor vluchtelingen voorlopig op vrijwillige basis kan doorgaan.</p>
      <p sl="hu">Als concreet voorbeeld wil ik de conclusies van de Raad van juli en november 2008 noemen, waarin de lidstaten van de EU zich hebben gecommitteerd aan het hervestigen van Iraakse vluchtelingen op hun grondgebied, of beter gezegd: daartoe hebben we ze in deze conclusies aangespoord. De Raad is in september 2009 begonnen met een nauwgezet onderzoek van het voorstel tot wijziging van de beschikking tot instelling van het Europees Vluchtelingenfonds. In de eerste helft van 2010 zijn er meerdere informele ontmoetingen geweest met het Europees Parlement. De lidstaten hebben zich zeer flexibel getoond door de voorstellen van het Europees Parlement bijna volledig te aanvaarden met het oog op een gemeenschappelijk doel, namelijk de ontwikkeling van een beter en flexibeler systeem overeenkomstig het voorstel van de Commissie. Zoals de afgevaardigden in hun vragen correct hebben opgemerkt, hebben de genoemde informele ontmoetingen ertoe geleid dat de Raad en het Europees Parlement het eens zijn geworden over de beleidsinhoud van de beschikking. De Raad steunt bijvoorbeeld een van de belangrijkste voorstellen van het Parlement, namelijk de instelling van een mechanisme waarmee nieuwe lidstaten met onder andere financiële prikkels worden aangespoord om deel te nemen aan het hervestigingsprogramma. De Raad kon echter niet instemmen met het voorstel van het Europees Parlement om de gemeenschappelijke EU-jaarprioriteiten voor hervestiging te laten aanvaarden overeenkomstig artikel 290 van het Verdrag, met toepassing van de procedure voor gedelegeerde handelingen.</p>
      <p sl="hu">De Raad en de Commissie hebben in deze kwestie hetzelfde standpunt. De programmeringscyclus voor het algemene programma Solidariteit en beheer van migratiestromen hanteert krappe termijnen. De uitvoeringshandelingen verzekeren een efficiënte planning. De Raad deelt daarnaast het standpunt van de Commissie dat de vaststelling van de jaarprioriteiten voor hervestiging een louter uitvoerend karakter heeft, aangezien dit in wezen betekent dat we de in de beschikking vastgelegde, gedetailleerde regels in concrete situaties toepassen. Helaas konden de Raad en het Europees Parlement met betrekking tot het voorstel niet tot een overeenkomst komen die het mogelijk maakt om de gemeenschappelijke EU-jaarprioriteiten voor hervestiging per jaar vast te stellen.</p>
      <p sl="hu">Laten we echter niet vergeten dat in het kader van het huidig Europees Vluchtelingenfonds voor de periode 2008-2013 reeds is vastgesteld dat hervestiging moet worden gesteund. Het is waar dat op basis van de voorgestelde wijzigingen de lidstaten die voor het eerst aan het hervestigingsprogramma deelnemen een iets grotere financiële steun ontvangen en er een mogelijkheid ontstaat om per jaar geografische gebieden voor hervestiging en te hervestigen nationaliteiten vast te stellen, maar de lidstaten hebben ook nu al recht op een totaalbedrag van vierduizend euro voor elke gehervestigde persoon die tot een van de in de betreffende beschikking vastgelegde categorieën behoort. Verder zijn er geen bezwaren voor de lidstaten die tot nu nog niet hebben deelgenomen aan het huidige programma om nu te beginnen met hervestigingsactiviteiten. En het verheugt mij u te kunnen meedelen dat ook Hongarije volgend jaar zal deelnemen aan in dit programma en klaar is voor deelname aan het hervestigingsprogramma.</p>
      <p sl="hu">Tot slot wil ik benadrukken dat de Raad natuurlijk nog steeds bereid is alle voorstellen die realiseerbaar zijn in overweging te nemen en een wederzijds aanvaardbare oplossing te bieden in openstaande kwesties in deze zaak. Het is ons doel om het bestaande mechanisme overeenkomstig het voorstel van de Commissie nog flexibeler en efficiënter te maken. Ik zou graag willen dat deze uiterst belangrijke zaak niet vastloopt op een zoveelste kwestie aangaande de interpretatie van de wet. Er zijn heel veel onderwerpen die op heel belangrijke punten vastlopen door de vraag of er sprake is van een uitvoeringshandeling of een gedelegeerde handeling, en ik zou in dit dossier graag positieve resultaten willen bereiken tijdens het Hongaars voorzitterschap. Dank u wel!</p>
    </intervention>
    <intervention id="3-184-000" speaker_id="28397" name="Agustín DÍAZ DE MERA GARCÍA CONSUEGRA" is_mep="True" mode="spoken" nationality="Spain" birth_date="27-09-1947" birth_place="Daimiel " p_group="Group of the European People's Party (Christian Democrats)" m_state="ES">
      <p sl="es">namens de PPE-Fractie. – Mijnheer de Voorzitter, ik denk dat niemand verbaasd zal zijn om mij opnieuw te horen zeggen dat solidariteit met vluchtelingen en ontheemden een essentieel element van het communautair beleid op de terreinen asiel en immigratie moet zijn.</p>
      <p sl="es">Het gaat echter niet alleen om solidariteit met mensen uit zwakkere en minder bedeelde gemeenschappen, maar ook om solidariteit met de lidstaten die vanwege hun geografische ligging, cultuur of taal grotere druk voelen op dit gebied.</p>
      <p sl="es">Tegenover de landen waarvoor het aantal verzoeken om bescherming en de komst van immigranten slechts een kleinigheid vormen, staan vele andere landen die de druk waaronder hun grenzen dagelijks staan zonder hulp niet aankunnen.</p>
      <p sl="es">Na de goedkeuring van de verslagen over de mededeling van de Commissie betreffende het hervestigingsprogramma van de EU en de wijziging van de het Europees Vluchtelingenfonds in mei 2010 door het Europees Parlement, wachten we nog altijd op de afronding van de medebeslissingsprocedure door de Raad.</p>
      <p sl="es">De huidige proefprojecten die in tien lidstaten worden uitgevoerd zijn slechts een druppel op een gloeiende plaat.</p>
      <p sl="es">De zuidelijke lidstaten staan onder grote druk, vooral sinds de volksopstanden in Egypte en Tunesië en de oorlog in Libië.</p>
      <p sl="es">Lampedusa, met een bevolking van vijfduizend inwoners, heeft sinds het begin van de conflicten ongeveer zesduizend immigranten opgevangen .</p>
      <p sl="es">Genoemde proefprojecten zijn bij lange na niet voldoende en zullen de druk op Italië en Malta nauwelijks verlichten, maar in de nabije toekomst zullen andere lidstaten in het Middellandse Zeegebied deze druk ook gaan voelen.</p>
      <p sl="es">De Europese Unie als geheel moet deze landen helpen. De Raad is verplicht om deze obstakels, die op dit moment de ontwikkeling van een Europees hervestigingsprogramma belemmeren, weg te nemen en de blokkerende minderheden te overtuigen.</p>
      <p sl="es">Met het volgende punt wil ik eindigen, mijnheer de Voorzitter. Vorige week verzocht ik het Europees Parlement – en ik herhaal hierbij mijn verzoek – om aanwezig te zijn aan de grenzen van Libië. Het is niet voldoende dat tien collega’s vorige week in Egypte zijn geweest: we moeten zelf de humanitaire situatie kunnen beoordelen.</p>
    </intervention>
    <intervention id="3-185-000" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">namens de S&amp;D-Fractie. – Mijnheer de Voorzitter, er klinkt in dit Huis vandaag vanuit alle fracties een duidelijk verzoek aan de Raad om alles in het werk te stellen om de hervestiging van vluchtelingen tot een realiteit te maken.</p>
      <p sl="en">Hervestiging van vluchtelingen is niet hetzelfde als lastenverdeling. We willen weliswaar verbeteringen in het communautaire asielstelsel zien, maar wat we hier vragen is dat de hindernissen worden weggenomen die nu nog zorgen voor een weinig geloofwaardig Europees hervestigingsstelsel, waarbinnen in de hele Europese Unie zo’n vierduizend vluchtelingen worden opgevangen, vergelijkbaar met de aantallen die we in de Verenigde Staten en Canada zien. Laten we niet vergeten dat de overgrote meerderheid van de ontheemden wereldwijd in ontwikkelingslanden terecht komt. Wat we van de situatie in Noord-Afrika leren is dat al die mensen zich verplaatsen naar landen die de last niet kunnen dragen.</p>
      <p sl="en">De Raad moet de weg vrijmaken voor een geloofwaardig hervestigingsstelsel. Het verzoek dat we vanavond aan de Raad doen is afkomstig van alle fracties.</p>
    </intervention>
    <intervention id="3-187-000" speaker_id="28208" name="Nathalie GRIESBECK" is_mep="True" mode="spoken" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">namens de ALDE-Fractie. – Mijnheer de Voorzitter, mevrouw Győri, ik heb een cijfer, een constatering en een vraag. Een cijfer: er zijn meer dan tien miljoen vluchtelingen in de wereld. Het zijn kwetsbare mensen, bedreigde vrouwen, kinderen en niet-begeleide minderjarigen. Dit is een ernstige crisis, waarvoor we oplossingen moeten aandragen die aantonen dat wij hechten aan de mensenrechten.</p>
      <p sl="fr">Een constatering: een jaar geleden heeft het Parlement zijn goedkeuring verleend, en evenals mijn collega vraag ik mevrouw Győri om nota te nemen van het feit dat er over deze kwestie zeer sterke overeenstemming bestaat in het Parlement.</p>
      <p sl="fr">Een vraag: ik wil niet geloven dat er sprake is van cynisme bij de Raad, in de zin dat het feit dat er geen termijn is vastgesteld voor de voltooiing van de eerste lezing door de Raad zou worden gebruikt om de medebeslissingsprocedure te blokkeren. Dus hoe zit het met hervestiging in noodsituaties? Dat kan niet wachten tot 2012, mevrouw Győri.</p>
      <p sl="fr">Ik stel voor dat we een einde maken aan de schizofrene situatie dat lidstaten duidelijke en samenhangende standpunten innemen tijdens de debatten en het tegenovergestelde uitdragen wanneer het juridisch kader vorm begint te krijgen, zoals we hier merken. Dat kader moet tegemoet komen aan een dringende behoefte, zoals die nu in de wereld bestaat.</p>
    </intervention>
    <intervention id="3-188-000" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">namens de ECR-Fractie. – Mijnheer de Voorzitter, ik spreek als voormalig Brits minister voor immigratie. Het lijdt geen twijfel dat de bescherming van de kwetsbaren en van degenen die werkelijk op de vlucht zijn, in het bijzonder in verband met recente gebeurtenissen wereldwijd, van groot belang en een prioriteit is voor dit Huis en, naar ik hoop, voor de Raad zelfs nog belangrijker is.</p>
      <p sl="en">Evenals andere lidstaten heeft het Verenigd Koninkrijk in het verleden bijgedragen tot de hervestiging van vluchtelingen in het kader van nationale hervestigingsprogramma’s. Het is evenwel van vitaal belang dat we via afstemming, samenwerking en overleg bespreken hoe we de hulp aan de meest behoeftigen het beste kunnen verenigen met de situatie in lidstaten die nu al overbelast zijn met nationale prioriteiten. Ik wil er echter voor waken dat programma’s op dit gebied een ondermijnend effect hebben op het recht van elk land om zelf zijn beleid te bepalen.</p>
      <p sl="en">Er is tevens behoefte aan samenwerking en overleg tussen Parlement en Raad, aan meer actie door de Raad, en aan meer vastberadenheid van de Raad. Ik zou graag van de Raad horen dat hij dit Huis regelmatig zal informeren over de door hem voorgenomen stappen en of, en zo ja in welke zin de recente gebeurtenissen in Noord-Afrika van invloed zullen zijn op tempo en procedure. Verder zou ik willen weten of bij een toename van de lasten in de toekomst voorstellen zullen volgen voor de vaststelling van verplichte quota vluchtelingen voor hervestiging in lidstaten. Ik verzoek de Raad dringend om hier vooruitgang mee te boeken.</p>
    </intervention>
    <intervention id="3-189-000" speaker_id="96734" name="Ska KELLER" is_mep="True" mode="spoken" nationality="Germany" birth_date="22-11-1981" birth_place="W.-P.-St. Guben" m_state="DE">
      <p sl="en">namens de Verts/ALE-Fractie. – Mijnheer de Voorzitter, hervestiging is een belangrijk instrument voor de opvang van vluchtelingen. Andere landen, zoals de VS, hervestigen elk jaar duizenden vluchtelingen op hun grondgebied. Hervestiging is voor mensen die de Europese Unie niet hebben bereikt om hier asiel aan te vragen of dat niet hebben geprobeerd. Tegen alle staatshoofden die steeds weer opmerken dat we de immigratie moeten aanpakken in de landen van oorsprong voordat we er in de Europese Unie mee te maken krijgen, zou dit het perfecte instrument moeten zijn.</p>
      <p sl="en">Het zijn echter niet de lidstaten van de EU, maar landen die veel armer zijn dan welke EU-lidstaat ook, zoals Pakistan en Syrië, die grote aantallen vluchtelingen opnemen. Aangezien deze landen niet beschikken over opvangvoorzieningen, verkeren veel vluchtelingen noodgedwongen in onaanvaardbare omstandigheden. De EU kan en moet daar te hulp komen. De hervestiging van vluchtelingen uit Irak in de EU heeft laten zien dat dit werkt. Het aantal toegelaten vluchtelingen uit Irak was echter belachelijk klein.</p>
      <p sl="en">Nog veel meer internationaal erkende vluchtelingen moeten een eerlijke kans op een nieuw bestaan worden geboden, en ik vind het ongelofelijk dat de Raad en de Commissie proberen het Parlement te beletten zijn parlementaire rechten uit te oefenen. Ik acht het onaanvaardbaar dat u zegt dat wij het proces vertragen: wij proberen slechts gebruik te maken van onze normale parlementaire rechten. Ik denk dat u, de Raad, de zaak traineert door ons die rechten te ontzeggen. Het is niet alleen ons recht, maar ook onze plicht als gekozen vertegenwoordigers van het Europese volk.</p>
      <p sl="en">Ik zou graag weten hoe u precies denkt een praktische oplossing te vinden voor de problemen die u bent tegengekomen. Zegt u persoonlijk toe deze kwestie zo snel mogelijk op de agenda te plaatsen? We raken met de dag verder achterop.</p>
      <p sl="en">Er zijn andere instrumenten die in de huidige situatie goed van pas zouden komen. Hervestiging kan ook op de langere termijn een rol spelen bij de aanpak van de situatie in Noord-Afrika, maar we beschikken over nog meer instrumenten, instrumenten die momenteel niet worden gebruikt. Er is bijvoorbeeld de richtlijn inzake tijdelijke bescherming of interne verdeling van vluchtelingen. Dat zijn instrumenten waarover we beschikken maar waarvan we geen gebruikmaken. Dat geeft me de indruk dat de lidstaten niet bereid zijn de mensenrechten te beschermen, dat ze, als het aankomt op internationale bescherming, niet goed durven. Ik zou graag weten hoe u probeert het gemeenschappelijke asielstelsel in 2012 in te voeren, want dat lijkt me aan de late kant.</p>
    </intervention>
    <intervention id="3-190-000" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Voorzitter, dames en heren, het is duidelijk dat als we vandaag de dag over migratie spreken, we wel moeten beginnen met een analyse van de situatie in Noord-Afrika. Het is enerzijds een verheugend feit dat de Noord-Afrikaanse volkeren democratie hebben geproefd, maar het is betreurenswaardig dat de laatste dagen en zelfs uren massa’s mensen zijn omgekomen. Kinderen, vrouwen, onschuldige burgers. Ik moet erbij zeggen dat dit nog maar het effect op korte termijn is. Het negatieve effect van de migratie zal zich immers pas op de lange termijn manifesteren. Denk alleen al aan het eenvoudige feit dat in Libië in de afgelopen dagen bijna een half miljoen mensen hun land zijn ontvlucht. De hervestiging van deze vluchtelingen wordt vooral bemoeilijkt door het feit dat West-Europa vol is. In Oost-Europa daarentegen wordt de opvang van meer immigranten bemoeilijkt door de sterke procentuele aanwezigheid van de Roma. In West-Europa geldt overigens hetzelfde voor zwarte Afrikanen of Arabieren.</p>
      <p sl="hu">Laten we ons de vraag stellen: wat als we deze immigranten in Europa laten wonen? Wat gebeurt er daarna? Wie geeft ze werk? Hoe gaan we om met sociale spanningen? Hoe gaan we om met de religieuze, etnische en culturele spanningen? In de huidige situatie is het absurd om op een dergelijke, geforceerde wijze meer migranten in Europa toe te laten. Dit proces, deze liberale structuur is vastgelopen, omdat dit migratieconcept fundamenteel onjuist is. De liberale afgevaardigden moeten zich afvragen waarom ze in deze zaal met zo weinig mensen vertegenwoordigd zijn, terwijl ze dit thema zo belangrijk vinden! Van de liberale fractie zijn een of twee afgevaardigden komen opdagen. Dat is toch beschamend! Als ze met een dergelijke inzet deelnemen aan de plenaire vergaderingen, moeten ze niet verwachten dat hun doelen worden verwezenlijkt. Het Europees Vluchtelingenfonds moet worden gebruikt om die mensen een bestaan te geven in Noord-Afrika en ter plaatse, in de landen van de vluchtelingen. Laten we de Europeanen hun zelfrespect en hun werk teruggeven! Dank u wel!</p>
    </intervention>
    <intervention id="3-191-000" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Mijnheer de Voorzitter, ik was blij de fungerend voorzitter van de Raad het belang te horen onderstrepen van de vluchtelingen en van het hervestigingsprogramma. De gegevens van de Hoge Commissaris voor vluchtelingen van de VN spreken voor zich: het gaat hier om miljoenen vluchtelingen en om meer dan tweehonderdduizend mensen per jaar die een hervestigingsprogramma nodig hebben.</p>
      <p sl="pt">Er is dus sprake van een humanitaire noodsituatie in de wereld, in de wereld die ons omringt. Het betreft al lang niet meer alleen Afghanistan, Somalië en Congo, maar ook Egypte, Libië en vele andere landen. Maar afgezien van de humanitaire urgentie, gaat het ook – zoals de heer Papanikolaou al zei – om de begrotingsmiddelen die we niet uitgeven omdat deze programma’s niet zijn goedgekeurd.</p>
      <p sl="pt">Dat is wat er gebeurt, mevrouw Enikő. Ik was ook blij van u horen dat deze procedure niet zal vastlopen op juridische kwesties. Maar in werkelijkheid is deze procedure wel vastgelopen, en hoofdzakelijk om juridische redenen. Het gaat hier om een medebeslissingsprocedure en de Raad was het niet oneens met de oplossingen van het Parlement. De heer Tavares heeft een uitstekend verslag afgeleverd en we zien geen voorstellen van de Raad die ingaan tegen het model van het hervestigingsprogramma dat daarin geschetst wordt. Wat we zien is dat de Raad gehinderd wordt door juridische kwesties, en dat mag niet gebeuren. De vraag die de heer Tavares aan het begin van dit debat heeft gesteld, namelijk in hoeverre deze kwestie prioriteit heeft en in hoeverre de hervestiging van vluchtelingen belangrijk is voor het voorzitterschap en de Raad, is van groot belang.</p>
      <p sl="pt">En we krijgen het gevoel dat het niet zo belangrijk is. Morgen komt u in de Raad bijeen, en vervolgens - we kennen de ontwerpconclusies van deze Raad al - zal de kwestie van de migratiestromen worden doorgeschoven naar de Raad van juli. De aanbeveling die we graag hier zouden meegeven, mevrouw Enikő, is de volgende: het Europees Parlement vraagt de Raad niet om deze kwestie uit te stellen, het Europees Parlement vraagt de Raad om een besluit te nemen.</p>
    </intervention>
    <intervention id="3-192-000" speaker_id="96952" name="Sylvie GUILLAUME" is_mep="True" mode="spoken" nationality="France" m_state="FR">
      <p sl="fr">Mevrouw Győri, dames en heren, tegen de achtergrond van de humanitaire crisis in Libië is het nu meer dan ooit noodzakelijk dat Europa gezamenlijke actie op het gebied van hervestiging mogelijk maakt.</p>
      <p sl="fr">Hoewel de UNHCR de internationale gemeenschap sinds 1 maart oproept om deel te nemen aan de inspanningen voor urgente hervestiging, heeft tot nu toe geen enkele lidstaat de intentie uitgesproken om deel te nemen. Alleen Italië heeft 58 Eritreërs opgenomen die met spoed uit Tripoli waren geëvacueerd, maar ik hoor dat er een programma of een voorstel zou zijn voor hervestiging van 4 000 mensen die in Libië in nood zijn. Daar zou ik dus meer over willen weten.</p>
      <p sl="fr">De verantwoordelijkheid van de Europese Unie op dit gebied staat eigenlijk geen passiviteit toe. We moeten meer solidariteit met deze landen en hun bevolking tonen. Tunesië en Egypte hebben hun grenzen geopend voor de vluchtelingen uit Libië. Europa moet hen steunen en mag niet weglopen voor haar aandeel in de internationale inspanningen om de vluchtelingen te beschermen.</p>
      <p sl="fr">Behalve de urgentie van de humanitaire crisis in Libië moet Europa echter nog vele andere uitdagingen op het gebied van hervestiging het hoofd bieden. Ik noem er drie.</p>
      <p sl="fr">Enerzijds moet de Europese Unie werken aan een ruimhartiger hervestigingsbeleid voor degenen voor wie hervestiging een laatste toevlucht is. In dit opzicht moeten we allen in gedachten houden dat er in 2009 wereldwijd ongeveer 85 000 vluchtelingen zijn gehervestigd, maar dat daarvan slechts 8,4 procent is opgenomen in de lidstaten van de Europese Unie.</p>
      <p sl="fr">Naast de kwantitatieve doelstelling moet een geloofwaardig Europees hervestigingsbeleid ook gericht zijn op de kwaliteit van de voorbereidingen voorafgaand aan de hervestiging van de kandidaten, waarbij rekening moet worden gehouden met de meest kwetsbare personen, en op de kwaliteit van de voorzieningen voor opvang en integratie bij aankomst.</p>
      <p sl="fr">Tot slot, zoals reeds duidelijk is gemaakt in het standpunt van het Parlement van 2010, zou het Europese hervestigingsprogramma, dat aanvullend is op de bestaande nationale asielwetgevingen, gebaseerd moeten zijn op de verschillende ervaringen en resultaten van de lidstaten en sterker moeten worden gecoördineerd.</p>
    </intervention>
    <intervention id="3-193-000" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">Mijnheer de Voorzitter, overal ter wereld zijn vluchtelingenstromen op gang gekomen, deels vanwege oorlog en onrust en deels vanwege natuurrampen. Deze mensen zijn op zoek naar tijdelijk onderdak. Verreweg de meeste vluchtelingen keren terug naar hun thuisland, maar ongeveer tweehonderdduizend mensen moeten elders ter wereld worden gehervestigd. De omstandigheden veranderen echter doorlopend en vanwege de onrust en oorlogen in Noord-Afrika staan de zuidelijke grenzen van Europa nu zwaar onder druk door de aanwezigheid van duizenden vluchtelingen. De mogelijkheden van de nationale staten om vluchtelingen op te nemen variëren sterk.</p>
      <p sl="da">Daarom wil ik de Raad vragen welke gevolgen deze vluchtelingenstroom zal hebben, dat wil zeggen welk percentage ervan onder het hervestigingsprogramma kan vallen. Met dit programma wordt de bevoegdheid van de EU op het gebied van vluchtelingen en asiel uitgebreid. Dat beschouw ik als problematisch. Zoals andere collega’s die vragen hebben gesteld, zou ook ik willen weten of de Raad een termijn kan noemen voor het antwoord op de vraag of de Raad voor of tegen een gemeenschappelijk hervestigingsprogramma van de EU is.</p>
    </intervention>
    <intervention id="3-194-000" speaker_id="96990" name="Carmen ROMERO LÓPEZ" is_mep="True" mode="spoken" nationality="Spain" birth_date="15-11-1946" birth_place="Sevilla" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, dames en heren, het probleem waarover we hier discussiëren heeft duidelijk te maken met de publieke opinie.</p>
      <p sl="es">Hoe kunnen we de lidstaten ervan overtuigen dat een gemeenschappelijk hervestigingsbeleid beter is? Het feit dat een lidstaat het alleenrecht op dit gebied wil behouden vormt geen obstakel voor een communautair beleid waarin een aantal prioriteiten worden gesteld en deze prioriteiten vorm krijgen door middel van steun uit het Europees Vluchtelingenfonds.</p>
      <p sl="es">Het is daarom dringend noodzakelijk dat deze blokkade wordt beëindigd, en daar bestaan vele oplossingen voor. Misschien zou de Raad zich hierover moeten beraden.</p>
      <p sl="es">Als de lidstaten zonder voorwaarden middelen van het Europees Vluchtelingenfonds mogen ontvangen, zal er nooit een gemeenschappelijk hervestigingsbeleid komen.</p>
      <p sl="es">Daarom is het gemeenschappelijk asielbeleid een belangrijke zaak die niet veronachtzaamd mag worden. Het is dom en kortzichtig om geen gemeenschappelijke strategie te ontplooien, omdat de situatie met de dag zal verslechteren als er geen antwoord op komt.</p>
      <p sl="es">Het is niet alleen een kwestie van normen en waarden. Als er geen gemeenschappelijke coördinatie en solidariteit komt, zal dit voor de lidstaten uiteindelijk duurder uitvallen .</p>
    </intervention>
    <intervention id="3-195-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Mijnheer de Voorzitter, bijna een jaar geleden heb ik in deze plenaire vergadering opgemerkt dat nog niet de helft van de Europese lidstaten officiële hervestigingsprogramma’s voor vluchtelingen uit derde landen had.</p>
      <p sl="sk">Die programma’s worden bovendien slecht gecoördineerd. Als gevolg van de beperkte coördinatie en samenwerking tussen de lidstaten zijn de kosten voor hervestiging onevenredig hoog. Feit blijft dat we met voldoende politieke wil een effectief, rechtvaardig en solidair hervestigingsprogramma kunnen opzetten. Om dat voor elkaar te krijgen moeten we niet alleen een programma opzetten, maar ook een speciaal fonds voor de hervestiging van vluchtelingen in Europa. Uit dat fonds zouden nationale hervestigingsprogramma’s moeten worden opgezet in de landen waar die nog niet bestaan, alsmede coördinatieactiviteiten op centraal niveau.</p>
      <p sl="sk">Hoewel genoemde feiten al lang bekend zijn en er al minstens een jaar politieke consensus tussen het Parlement, de Commissie en de Raad over bestaat, is er nog steeds geen definitieve beslissing genomen. Daarom sluit ik me aan bij de oproep van mijn collega’s aan de Raad om prioriteit te geven aan de afronding van het gezamenlijke besluitvormingsproces.</p>
    </intervention>
    <intervention id="3-196-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mijnheer de Voorzitter, we maken ons ernstige zorgen over de humanitaire situatie van de vluchtelingen: mensen die oorlogen ontvluchten, gewapende conflicten, honger, uitbuiting en ellende, vrouwen en kinderen die slachtoffer zijn van mensenhandel. Solidariteit met deze mensen is van centraal belang en dit vraagt om concrete maatregelen ter ondersteuning van de vluchtelingen en ter ondersteuning van de landen waar vanwege hun geografische nabijheid het grootste beroep op wordt gedaan.</p>
      <p sl="pt">De recente conflicten in de landen in Noord-Afrika, die nog eens bovenop de oorlogen in het Midden-Oosten komen, hebben een toch al moeilijke situatie nog verder verergerd. Daarom moeten er dringend doeltreffende maatregelen komen om vluchtelingen te hervestigen en hen op een waardige manier op te vangen, zoals ze verdienen. We kunnen niet langer wachten op besluiten die maar uitblijven terwijl er dagelijks duizenden mensen aan onze deur kloppen en niet het antwoord krijgen waarop ze recht hebben.</p>
    </intervention>
    <intervention id="3-197-000" speaker_id="28150" name="Kinga GÁL" is_mep="True" mode="spoken" nationality="Hungary" m_state="HU">
      <p sl="hu">Voorzitter, mevrouw de staatssecretaris, we zien, en u hebt ook gezegd, dat de gebeurtenissen van de afgelopen weken de beste indicatie zijn van het feit dat het vluchtelingenvraagstuk zich op elk willekeurig moment kan ontwikkelen tot een ernstige, acute kwestie in Europa. Het is ook duidelijk dat de EU niet is voorbereid op een noodtoestand, een grotere vluchtelingenstroom of het strategisch oplossen van de situatie van de vluchtelingen. Een belangrijk instrument in deze zaak is hervestiging. Natuurlijk mag meer solidariteit en een betere coördinatie worden verwacht. Zoals in deze discussie al eerder is gezegd, is op dit gebied echter maatschappelijke consensus vereist. Op dit punt hebben wij allen, en ook de lidstaten, nog iets te doen. Wij waarderen het in elk geval dat het Hongaars voorzitterschap geen wettelijke obstakels wenst op te werpen en zich open en toegewijd toont in de oplossing van deze kwestie.</p>
    </intervention>
    <intervention id="3-198-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Mijnheer de Voorzitter, een klein, elitair en politiek correct groepje is blijkbaar van mening dat er nog te weinig vluchtelingen zijn in Europa en dat we in het kader van het Europees Vluchtelingenfonds vluchtelingen die al naar een aangrenzend derde land zijn gevlucht naar de EU moeten halen omdat de welvaart hier hoger is. Dat is een bijzonder wereldvreemde visie wanneer we bedenken dat op dit moment honderdduizenden vluchtelingen uit Noord-Afrika voor de poorten van Europa staan en het eiland Lampedusa nu al bijna explodeert.</p>
      <p sl="de">Het zou beter zijn om de vluchtelingen in de buurt van hun eigen land te vestigen, in een omgeving die cultureel zo vertrouwd mogelijk is. Ik denk daarbij aan Egypte en Tunesië. Zo kunnen we problemen bij de integratie in Europa vermijden. Die twee landen moeten na de democratische omwentelingen nu worden beschouwd als voor vluchtelingen veilige derde landen, en die zouden duurzame structurele hulp moeten krijgen, waarop we ook toezicht moeten kunnen uitoefenen.</p>
    </intervention>
    <intervention id="3-199-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerende voorzitter van de Raad . – Voorzitter, geachte afgevaardigden, ik zal proberen ook specifiek te antwoorden op de belangrijkste vragen. Laten we in de eerste plaats kijken naar de staat van dienst van de Europese Unie, omdat meerdere afgevaardigden hier geopperd hebben dat wij achterblijven bij de vrijgevigheid van de Verenigde Staten en andere landen. Ik denk dat dit niet klopt. Het totale aantal door de EU gehervestigde vluchtelingen is op jaarbasis inderdaad kleiner dan in de VS, Canada of Australië, en hoewel de Raad volledig erkent dat hervestiging noodzakelijk is om de situatie van de vluchtelingen permanent op te lossen, moeten we voor ogen houden dat het aantal spontane asielaanvragen dat wordt ingediend bij de EU vele malen groter is dan in veel andere delen van de wereld. Volgens de statistieken die zijn uitgebracht door het Bureau van de Hoge Commissaris van de Verenigde Naties voor vluchtelingen hebben de 27 lidstaten van de EU tussen 2005 en 2009 1 150 980 asielaanvragen ontvangen. Voor Canada en de VS bedraagt dit 391 090.</p>
      <p sl="hu">Ik denk dus dat deze getallen voor zichzelf spreken. Velen hebben gevraagd wat de precieze agenda is waarmee het Hongaars voorzitterschap vooruitgang wil boeken. We zijn het erover eens dat we vooruitgang moeten boeken, aangezien de situatie buitengewoon nijpend is. Dit heb ik ook in januari gezegd, toen de situatie van de vluchtelingen in Noord-Afrika nog niet zo acuut was. We hadden dus toen al concrete plannen en proberen deze nu versneld uit te voeren. U weet dat het Belgisch voorzitterschap voorstelde om ons te richten op vier bijzondere wetten, opdat de uiterste termijn van 2012 kan worden aangehouden. U kent deze wetten, het zijn de erkenningsrichtlijn, de Dublin-verordening, de Eurodac-verordening en de richtlijn inzake langdurig verblijf.</p>
      <p sl="hu">De besprekingen over de twee richtlijnen die het meeste werk vereisen, namelijk de richtlijn inzake procedures en de richtlijn opvangvoorzieningen, zijn voortgezet. Deze strategie heeft destijds brede steun gekregen in de Raad, het Parlement en de Commissie en heeft tot concrete resultaten geleid. U weet dat het Parlement en de Raad overeenstemming hebben bereikt over de richtlijn inzake langdurig verblijf, die binnen enkele weken officieel door de Raad zal worden aangenomen. Wat de kwalificatierichtlijn betreft, heeft het Hongaars voorzitterschap het mandaat gekregen om de informele trialoog te beginnen. We zijn dus voornemens om hier zo spoedig mogelijk mee te beginnen en vragen het Europees Parlement om hierin onze partner te zijn.</p>
      <p sl="hu">Wat de Dublin- en de Eurodac-verordening betreft, is er binnen de Raad aanzienlijke vooruitgang geboekt en zijn alleen een paar sterk politiek getinte kwesties nog niet afgesloten. Over de richtlijn inzake procedures en de richtlijn opvangvoorzieningen heeft de Commissie gemeld dat zij een nieuw voorstel wenst in te dienen. In de voorgaande cyclus heeft het Europees Parlement de eerste lezing van de richtlijn opvangvoorzieningen voltooid, terwijl de commissie Burgerlijke vrijheden, justitie en binnenlandse zaken momenteel het voorstel van de Commissie tot wijziging van de richtlijn inzake procedures onderzoekt. Zowel het Europees Parlement als de Raad preciseert dus nu zijn standpunt. Dit stelt de twee wetgevers in staat om de besprekingen over de erkenningsrichtlijn, de Dublin-verordening en de Eurodac-verordening te starten. Zodra de Commissie haar voorstellen aangaande de richtlijn procedures en de richtlijn opvangvoorzieningen heeft ingediend, kan ook het werk aan deze twee wetten worden voortgezet.</p>
      <p sl="hu">Wat betreft Noord-Afrika heb ik melding gemaakt van het bezoek van het voorzitterschap aan het grensgebied vanwege de situatie aldaar. Op de vergadering van de Raad Justitie en Binnenlandse Zaken (JBZ) van 11 april zullen we de situatie rond de migratie beoordelen. Ik wil echter nu reeds aangeven – want er is hier kritiek geuit op dit punt – dat ook in de ontwerpconclusies van de huidige Europese Raad wordt verwezen naar het belang van de vluchtelingensituatie. Als we dat nodig achten, kunnen we beoordelen hoe het werk vordert. Wij zijn ook bereid om nog tijdens het Hongaars voorzitterschap een buitengewone vergadering van de Raad JBZ in te lassen. We streven dus naar versnelling van de wetgevingswerkzaamheden en we willen ook u en de Europese Commissie daartoe inspireren. Dit probleem omtrent de wijziging van de beschikking inzake vluchtelingen is door meerderen, waaronder de heer Coelho, genoemd. In mijn inleiding heb ik gezegd dat er overeenstemming is over de politieke inhoud en dat we nu verstrikt zijn in een juridische kwestie. De Raad en het Parlement twisten overigens bij wel meer onderwerpen, van nieuwe voedingsmiddelen tot diverse instrumenten voor buitenlands beleid en externe financiën, over de vraag of de zaak via een uitvoeringshandeling of via een gedelegeerde handeling moet worden opgelost.</p>
      <p sl="hu">Ik wil graag het belang van deze kwestie benadrukken. Een staatsburger van de Europese Unie moet van goeden huize komen wil hij deze wettelijke procedure, het verschil tussen een uitvoeringshandeling en een gedelegeerde handeling, begrijpen. Het is onze taak om een oplossing te vinden voor dringende kwesties, en de wettelijke formule is daarbij niet van belang. Ik doe mijn uiterste best om bij al mijn handelingen het Verdrag van Lissabon te respecteren. Volgens het Verdrag kan er geen duidelijke grens tussen de verschillende handelingen worden getrokken. Wij zijn van mening dat dit een uitvoeringshandeling is, en daarom moeten we deze kwestie met een uitvoeringshandeling regeluren. Laten we hierover discussiëren en streven naar consensus. We willen alleen wel voorkomen dat we verstrikt raken in juridische kwesties. In onze oorspronkelijke agenda voor de vergadering van de Europese Raad van juni stond al gepland dat we ons met de vluchtelingenproblematiek moesten bezighouden, en dat is nu nog nadrukkelijker het geval. Ik geloof echter dat als we de vergaderingen op een relevante manier kunnen invullen, wat onze plicht is, ook de Europese Raad beslissingen van groter gewicht kan nemen dan we zo’n een of twee maanden geleden hoopten.</p>
      <p sl="hu">Mij is ook gevraagd wat er gebeurt als de vluchtelingen ook deze kant op komen. Ik denk dat we niet te veel op de zaken moeten vooruitlopen. We hebben tot nu toe reeds zeer veel gedaan op het gebied van vluchtelingen, in de meest uiteenlopende raadsformaties. De Commissie presteert uitstekend op humanitair gebied, hetgeen overigens ook geldt voor de Egyptische en de Tunesische autoriteiten en de plaatselijke bevolking, alsmede de internationale vluchtelingenorganisaties. Mijn indruk is dat iedereen de situatie de baas is. De repatriëring, die het belangrijkst is, verloopt goed. Dit betekent niet dat bijvoorbeeld hervestiging niet relevant zou zijn.</p>
      <p sl="hu">Overigens heeft Italië, ondanks het juridische probleem dat we nog niet hebben kunnen oplossen (hetgeen iedereen op vrijwillige basis mag doen), bij mijn weten reeds 125 personen vrijwillig gehervestigd. Het probleem wordt dus deels opgelost dankzij de inspanningen van de lidstaten, waarvoor mijn respect. Dit betekent niet dat er geen wetgeving nodig is. Deze is zeker nodig. Laten we proberen het eens te worden. Ik dank u vriendelijk voor uw aandacht. En zoals het Hongaars voorzitterschap destijds heeft aangekondigd dat het als voorzitter zal aantonen dat het ook een hart heeft, wat het heeft laten zien door aandacht te schenken aan de Romastrategie, wil ik u verzekeren dat dit ook het geval is op het gebied van vluchtelingen. Dank u wel!</p>
    </intervention>
    <intervention id="3-200-000" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="en">auteur . − Mijnheer de Voorzitter, mijn opmerkingen zijn methodologisch van aard. De Raad heeft ons gezegd zich in alles te kunnen vinden, behalve in artikel 290. Na afstemming met onze schaduwrapporteurs, en als rapporteur voor hervestiging, zou ik twee opmerkingen willen maken over de methodologie.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-201-000" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Mijnheer Tavares, ik hoop dat u het mij niet kwalijk neemt, maar we lopen zo ver achter op schema dat ik u wel moest onderbreken.</p>
      <p sl="nl">Het debat is gesloten.</p>
    </intervention>
  </section>
  <section id="creitem20" title="19. Dwangbevelen van de VS en EU-regels inzake gegevensbescherming (debat)">
    <intervention id="3-204-000" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="nl">Aan de orde zijn de verklaringen van de Raad en de Commissie over dwangbevelen van de VS en EU-regels inzake gegevensbescherming.</p>
    </intervention>
    <intervention id="3-205-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad . – Mijnheer de Voorzitter, commissaris, geachte afgevaardigden, het Parlement vertegenwoordigt de bezorgdheid van veel Europese burgers door er uitvoeriger aandacht aan te besteden dat de autoriteiten van de Verenigde Staten na het lekken van Amerikaanse staatsgeheimen door WikiLeaks gegevens opvragen bij mediabedrijven. Uiteraard deelt de Raad de bezorgdheid van het Parlement in verband met de naleving van de EU-voorschriften inzake gegevensbescherming. De Raad beschikt echter niet over informatie op grond waarvan hij zou kunnen constateren dat de gerechtelijke procedure van de VS de EU-voorschriften inzake gegevensbescherming heeft geschonden. In verband met de WikiLeaks-affaire waaraan een aantal parlementsleden heeft gerefereerd, heeft de procureur-generaal van de Verenigde Staten officieel toegegeven dat er een strafrechtelijk onderzoek aan de gang is. Bij mijn weten hebben aanklagers uit de Verenigde Staten er in verband met dit onderzoek op aangedrongen dat een Amerikaanse rechtbank Twitter in een beslissing zou gelasten om bepaalde gegevens over te dragen en heeft de rechtbank de desbetreffende beslissing ook genomen.</p>
      <p sl="hu">De Raad heeft niet tot taak te becommentariëren hoe rechterlijke instanties van de VS hun beslissingen nemen. Bovendien beschikt de Raad niet eens over informatie op grond waarvan hij de grondgedachte van een met redenen omklede rechterlijke beslissing in twijfel zou kunnen trekken. Er hebben gerechtelijke procedures in de Verenigde Staten plaatsgevonden waarbij Twitter zijn eigen standpunt heeft kunnen verdedigen. Dit wordt onder meer bewezen door het feit dat de Amerikaanse rechtbank het verzoek van Twitter om zijn cliënten van de rechterlijke beslissing op de hoogte te brengen heeft goedgekeurd. De Europese Unie eerbiedigt in het algemeen de gerechtelijke procedures van derde landen. En het spreekt voor zich dat de vervolgingsautoriteiten bij het onderzoeken van een vermeend delict aan informatie moeten komen. Ook is het een bekend gegeven dat de procedure van de Verenigde Staten voor het verkrijgen van informatie afwijkt van de procedure die door de meeste EU-lidstaten wordt gevolgd, in eerste instantie doordat de Amerikaanse procedure een bredere werkingssfeer heeft, dat wil zeggen de mogelijkheid verschaft om veel meer informatie van veel meer personen op te vragen dan in een strafonderzoek of strafprocedure in Europa over het algemeen mogelijk is.</p>
      <p sl="hu">Dit is heel eenvoudig het gevolg van de ontwikkeling van het recht van de Verenigde Staten, wat betekent dat dit geen kwestie is waarover de Raad zijn mening zou moeten geven. Voor de handhaving van EU-voorschriften inzake gegevensbescherming zijn in het algemeen de autoriteiten van de lidstaten verantwoordelijk, in het bijzonder de autoriteiten voor gegevensbescherming. Dat zijn de autoriteiten die ervoor moeten zorgen dat de voorschriften inzake gegevensbescherming in acht worden genomen, en problemen met de competentie en de verenigbaarheid met de Europese of nationale wetten inzake gegevensbescherming vallen onder hun bevoegdheid. Het zou niet juist zijn om aangelegenheden die in het kader van een gerechtelijke procedure worden onderzocht tot onderwerp van een politieke beoordeling te maken. Met het oog op de bredere context van de zaak is bij weten van de Raad niet eerder een soortgelijke rechterlijke beslissing genomen. Toen de autoriteiten van de VS eerder op het grondgebied van de Europese Unie opgeslagen informatie over EU-burgers wilden verwerven, heeft de Europese Unie met de Verenigde Staten onderhandeld over de sluiting van een internationale overeenkomst inzake de doorgifte en verwerking van deze gegevens.</p>
      <p sl="hu">Dit betreft bijvoorbeeld de persoonsgegevens van passagiers, de PNR, waarvoor een PNR-overeenkomst bestaat die in 2007 met de Verenigde Staten is gesloten en waarover momenteel op initiatief van het Parlement nieuwe onderhandelingen worden gevoerd. Een soortgelijk geval is de doorgifte van op het grondgebied van de Europese Unie opgeslagen gegevens betreffende het financiële berichtenverkeer ten behoeve van het door het ministerie van Financiën van de VS uitgevoerde programma voor het traceren van terrorismefinanciering, het TFTP. Het Parlement heeft de desbetreffende TFTP-overeenkomst in juli 2010 goedgekeurd.</p>
      <p sl="hu">Tot slot wil ik benadrukken dat de Twitter-affaire sterk verschilt van het geval van de PNR of het TFTP. In de laatste twee gevallen vragen autoriteiten uit de Verenigde Staten systematisch en voortdurend om persoonlijke gegevens ten behoeve van rechtshandhaving, in eerste instantie voor de bestrijding van terrorisme. Bij de Twitter-affaire is daarentegen sprake van een concrete rechterlijke beslissing die door de rechtbank in het kader van een concreet strafonderzoek is genomen. Het is belangrijk dat we de beslissingen van de rechtbanken van andere landen zo veel mogelijk erkennen. Uiteraard met uitzondering van gevallen waarin sprake is van factoren die het tegenovergestelde rechtvaardigen. Dank u wel, voorzitter.</p>
    </intervention>
    <intervention id="3-206-000" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie . − Mijnheer de Voorzitter, in een geglobaliseerde wereld is de bescherming van persoonsgegevens die aan derde landen worden overgedragen een steeds belangrijker en juridisch zeer ingewikkelde kwestie. Het spreekt voor zich dat het grondrecht op bescherming van persoonsgegevens ook geldt in de elektronische wereld en in grensoverschrijdende gegevensverwerking. Net als bij andere grondrechten kunnen er desondanks grenzen zijn aan dit recht; deze grenzen moeten in overeenstemming zijn met de wet en moeten evenredig zijn. Ze moeten ook gerechtvaardigd worden door legitieme belangen: nationale veiligheid, openbare veiligheid, preventie van chaos of misdaad, bescherming van de gezondheid of zeden, enzovoort.</p>
      <p sl="en">Volgens het recht van de VS is een subpoena (dagvaarding) een rechterlijk bevel dat een persoon dwingt om specifieke informatie te verstrekken aan een staat of lokale bestuurlijke instantie. De rechtsgeldigheid van een actie moet worden vastgesteld op basis van het recht van het land waar de actie plaatsvindt. De beoordeling van de rechtsgeldigheid, evenredigheid en noodzaak van de verzoeken van de Amerikaanse regering moet daarom worden gebaseerd op de grondwet en het rechtssysteem van de VS. De Commissie heeft geen bevoegdheid met betrekking tot de wijze waarop een derde land zijn procesrecht toepast in onderzoeken naar vermoedelijke criminele activiteiten.</p>
      <p sl="en">Wanneer Europese burgers Twitter gebruiken, verklaren zij zich akkoord met het privacybeleid van Twitter. Dit beleid beschrijft de procedures van Twitter met betrekking tot het verzamelen, gebruiken en openbaar maken van persoonsgegevens aan derde partijen, met inbegrip van de situaties waarin het nodig is om te voldoen aan wetten, verordeningen of verzoeken om rechtsbijstand van de Amerikaanse regering. De Europese wetgeving inzake gegevensbescherming is bovendien niet van toepassing, omdat deze persoonsgegevens door de Amerikaanse autoriteiten bij Twitter worden opgevraagd in de context van een strafrechtelijk onderzoek. De Europese richtlijn betreffende de bescherming van persoonsgegevens is niet van toepassing op activiteiten van staten op het gebied van het strafrecht, en evenmin is het kaderbesluit over de bescherming van persoonsgegevens in het kader van de politiële en justitiële samenwerking in strafzaken in dit geval van toepassing, aangezien bij de uitvoering van het Amerikaanse rechterlijk bevel geen instantie van een EU-lidstaat betrokken is en er geen persoonsgegevens worden doorgegeven of ter beschikking worden gesteld door de bevoegde instantie van een andere lidstaat. Dit is op dit moment dus de juridische situatie.</p>
      <p sl="en">De mondiale dimensie van gegevensbescherming mag echter niet betekenen dat het niveau van de bescherming voor Europese burgers wordt verlaagd. Mondiale verwerkingsactiviteiten laten zelfs zien hoe belangrijk en noodzakelijk het is om de rechten van degenen op wie de gegevens betrekking hebben te beschermen en de van toepassing zijnde regels te verduidelijken. Dit is tegenwoordig, nu er steeds meer gegevens rondzweven, extra belangrijk.</p>
      <p sl="en">Dus wat gaan we hieraan doen? Op de eerste plaats zal het aanstaande voorstel van de Commissie om het Europese kader voor gegevensbescherming te herzien zich in het bijzonder richten op de uitdagingen die de mondialisering en moderne technologieën met zich meebrengen, vooral wanneer marktdeelnemers uit derde landen zich richten op Europese consumenten.</p>
      <p sl="en">Op de tweede plaats heeft de Raad de Commissie, zoals u weet, op 3 december 2010 een stevig mandaat met duidelijk omschreven Europese doelstellingen gegeven voor het voeren van onderhandelingen over de toekomstige overeenkomst tussen de EU en de VS over de bescherming van persoonsgegevens in het kader van politiële en justitiële samenwerking. Een van de hoofddoelstellingen van de EU in de komende onderhandelingen is het waarborgen van handhaafbare rechten op de bescherming van gegevens voor betrokkenen aan beide zijden van de Atlantische Oceaan, ongeacht hun nationaliteit, en het bieden van effectieve administratieve en gerechtelijke beroepsmogelijkheden. Ik reken erop dat het Parlement dit helpt verwezenlijken.</p>
      <p sl="en">En wat doen we ondertussen, voordat dit nieuwe instrument in werking treedt? Ik raad marktdeelnemers ten zeerste aan om heel transparant te zijn naar hun consumenten en duidelijk aan te geven dat als het om strafrechtelijke onderzoeken gaat, in de eerste plaats het recht van de VS van toepassing op hun dienst is. Het is dan duidelijk dat consumenten de jurisdictie van de EU verlaten, ook al verlaten ze zelf niet het grondgebied van de EU.</p>
    </intervention>
    <intervention id="3-207-000" speaker_id="96761" name="Axel VOSS" is_mep="True" mode="spoken" nationality="Germany" birth_date="07-04-1963" birth_place="Hameln" m_state="DE">
      <p sl="de">namens de PPE-Fractie. – Mijnheer de Voorzitter, ik zou de Raad en de Commissie willen bedanken voor deze toelichting. Dit soort zaken zijn typisch voor deze tijd van mondialisering. We houden ons natuurlijk onder alle omstandigheden aan het Amerikaanse recht. We zijn ons ook bewust van de problemen die uit het mondiale medium internet en de rechtshandhaving voortvloeien.</p>
      <p sl="de">Het begint intussen echter een gebruikelijk patroon te worden – en daarop moeten we reageren – dat strafrechtelijke instanties toegang krijgen tot particuliere databanken. Daarom zijn uw woorden me uit het hart gegrepen, mevrouw de commissaris, want ik heb dezelfde ideeën als u over hoe het verder moet. We moeten deze kwestie binnenkort regelen in een eigen wet inzake gegevensbescherming, maar we moeten zo’n geval ook als aanleiding nemen om erop te wijzen dat we willen dat er een kaderovereenkomst inzake gegevensbescherming tussen de EU en de US komt. We moeten dat met nadruk eisen, omdat we nu eenmaal zien dat een dergelijk overdracht van gegevens in dit tijdperk van de mondialisering geregeld moet worden.</p>
      <p sl="de">Daarom is het, zoals gezegd, belangrijk dat we dit niet uit het oog verliezen. We willen natuurlijk niet dat een dergelijk initiatief de verwerking van gegevens in het algemeen in een slecht daglicht stelt, maar het kan geen kwaad dat wij het goede voorbeeld geven, goede wetten uitwerken, verder onderhandelen over de kaderovereenkomst, en de rechtshandhaving in verband met de toegang tot gegevens van particulieren en de criteria voor het toestaan en beëindigen van de toestemming verduidelijken en beter reguleren.</p>
    </intervention>
    <intervention id="3-208-000" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">namens de S&amp;D-Fractie. – Mijnheer de Voorzitter, ik denk dat de commissaris, vaardig als altijd, de vragen die we hebben al had verwacht. Op de eerste plaats: wat doen we ondertussen, nu algemeen bekend is dat de VS een aantal dagvaardingen heeft betekend aan sociale netwerken en providers van internetdiensten, zoals Yahoo, Twitter en Google? Dit geeft de VS duidelijk toegang tot informatie over het delen van gegevens tussen WikiLeaks en derde entiteiten. Natuurlijk zijn het de derde entiteiten – Europese burgers, mensen die argeloos internet op gaan, jonge mensen, mensen die nieuwsgierig zijn – die het doelwit worden en die door dit gegevensregime schade oplopen.</p>
      <p sl="en">Dit heeft enorme gevolgen voor het recht op privacy van alle Europese burgers. Mensen die zich hebben geabonneerd op tweets van WikiLeaks uit belangstelling voor de zaak-Assange zijn ironisch genoeg kwetsbaar geworden voor Amerikaanse dagvaardingen en het verzamelen van hun persoonsgegevens. Sites zoals Twitter vallen onder Amerikaanse wetgeving, omdat hun servers in de VS staan. Ik begrijp u wanneer u zegt dat we geen invloed kunnen uitoefenen op de wetgeving van derde landen, maar we kunnen ondertussen wel iets doen.</p>
      <p sl="en">Ik denk dat het voor ons allemaal in dit Parlement een terecht punt van zorg is dat we aan onze kiezers moeten uitleggen wat voor bescherming ze van de Europese Unie kunnen krijgen. Wat heeft het voor nut om normen voor gegevensbescherming voor Europese burgers te waarborgen als deze normen simpelweg kunnen worden opgeheven door een Amerikaanse dagvaarding?</p>
      <p sl="en">Het is duidelijk dat er meer moet worden gedaan om de persoonsgegevens van Europese burgers te beschermen. Deze gegevens zouden beschermd moeten worden door krachtige Europese wetgeving van hoog niveau. Ik weet dat u hieraan werkt. Tot nu toe heeft kaderrichtlijn 94/46/EG voorzien in zeer krachtige bescherming in de interne markt, maar de tijd is gekomen om de richtlijn te herzien, het beschermingsniveau te verhogen en de beschermingsmaatregelen uit te breiden tot justitiële en politiële samenwerking.</p>
      <p sl="en">We zullen ervoor zorgen dat deze doelstellingen door onze toekomstige wetgevingswerkzaamheden worden verwezenlijkt. U hebt dit ook genoemd. In dit verband is Europese bescherming tegen Amerikaanse dagvaardingen een van de belangrijkste elementen die de Commissie voornemens is om bij de herziening in te voeren. We mogen niet vergeten dat dit probleem niet ophoudt bij sites als Twitter, maar zich ook kan voordoen in zaken binnen de nationale jurisdictie. We zien dit momenteel in een van onze eigen lidstaten, namelijk bij de Britse census, een reusachtige onderneming waarop een Amerikaans bedrijf toezicht houdt. Dit is een oprechte en doorlopende zorg voor Europese burgers. U hebt vandaag enkele gedeeltelijke antwoorden gegeven, maar ik denk dat we dit terecht ter sprake brengen en vragen om gedetailleerdere antwoorden.</p>
    </intervention>
    <intervention id="3-209-000" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="en">namens de ALDE-Fractie. – Mijnheer de Voorzitter, ik wil de Raad en de Commissie bedanken. Ik constateer met genoegen dat zij onze zorg delen. Laten we heel duidelijk zijn: ik geloof niet dat iemand hier beweert dat de VS buiten hun jurisdictie hebben gehandeld. Dat is niet het probleem. Het probleem is dat hun jurisdictie, via het Internet, zeer groot wordt. Deze jurisdictie lijkt zich zelfs uit te strekken tot in de Europese Unie, want het probleem is hier dat het merendeel van de internetbedrijven waarover we het hebben, weliswaar in de VS is gevestigd, maar veel gebruikers in de Europese Unie wonen.</p>
      <p sl="en">Ik moet erop wijzen dat deze mondelinge vraag al een beetje achterhaald is, omdat er inmiddels nog een andere rechterlijke beslissing ligt, maar het argument dat door de Amerikaanse rechtbanken wordt gebruikt, is dat je geen privacy meer kunt verwachten, wanneer je eenmaal, zoals in dit geval, Twitter gebruikt. Dat betekent dat niemand die in de Europese Unie woont – Europese burgers – nog enige wettelijke bescherming geniet, omdat Twitter in de VS is gevestigd. Zoals commissaris Reding heeft aangegeven, is dat een groot probleem, dat moet worden aangepakt in het kader van de herziening van de richtlijn gegevensbescherming.</p>
      <p sl="en">Commissaris, u zegt dat iemand die Twitter eenmaal heeft gebruikt, toestemming heeft gegeven. Maar wat houdt ‘toestemming’ eigenlijk in? Het betekent dat we vogelvrij worden, dat we onze rechten op wettelijke bescherming opgeven. Ik besef dat we hier heel weinig kunnen doen, maar ik wil toch vragen wat de Commissie en de Raad gaan doen om Europese burgers wettelijke bescherming te bieden. Gaan ze met onze Amerikaanse tegenhangers praten en proberen meer informatie te krijgen? Er zijn waarschijnlijk nog andere bedrijven die een dagvaarding hebben ontvangen.</p>
      <p sl="en">Tot slot, commissaris, zegt u dat deze zaak niet kan worden vergeleken met SWIFT, omdat het een zeer specifiek onderzoek betreft, wat waar is. Tegelijkertijd hebben ze gevraagd om grote hoeveelheden …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-210-000" speaker_id="96736" name="Jan Philipp ALBRECHT" is_mep="True" mode="spoken" nationality="Germany" birth_date="20-12-1982" birth_place="Braunschweig" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie. – Mijnheer de Voorzitter, allereerst wil ik erop wijzen dat dit opnieuw een geval is waarin we debatteren over de verschillen in de rechtscultuur aan deze en gene kant van de Atlantische Oceaan, met name als het gaat om persoonsgegevens en om politiële en justitiële samenwerking.</p>
      <p sl="de">Ik vind het werkelijk schokkend dat de Raad in zijn antwoord zegt dat de onderneming Twitter tenslotte op het grondgebied van de Verenigde Staten is gevestigd en dat alle maatregelen die daar worden genomen en het hele juridische kader ons eigenlijk niets aangaan. Daar ben ik het helemaal niet mee eens! En ik weet ook vrij zeker dat de burgers van de Europese Unie dat heel anders zien, want we hebben in het kader van de politiële en justitiële samenwerking al vaker te maken met derde landen, met name met de Verenigde Staten. Burgers worden al vaker geconfronteerd met het recht van andere staten, niet alleen binnen de Europese Unie, waar het recht ook van lidstaat tot lidstaat varieert, maar vooral ook met het recht van de VS. En dat gebeurt met name in verband met persoonsgegevens.</p>
      <p sl="de">Ik verwacht eigenlijk dat de regering van de Europese Unie, de Raad dus, dit probleem aanpakt en de burgers van de Europese Unie in staat stelt om het recht te vertrouwen waarmee ze op internet worden geconfronteerd, met name wanneer dit hun burgerrechten en vrijheden raakt.</p>
    </intervention>
    <intervention id="3-211-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Voorzitter, de Partij voor de vrijheid hecht bijzonder veel waarde aan eenieders privacy en bescherming van persoonsgegevens. We zijn daar niet kortzichtig in, maar pragmatisch. Ook privacy kent zijn grenzen. Privacy moet gewaarborgd worden waar het kan, maar de veiligheid van burgers moet ondergeschikt zijn aan het voorkomen en opsporen van terrorisme.</p>
      <p sl="nl">Voorzitter, hedendaags terrorisme wordt gedomineerd door islamitisch terrorisme. Dat is de reden waarom we helaas allemaal een stukje van onze privacy dienen op te offeren, om de veiligheid van de burger te beschermen. De persoonsgegevens van internetgebruikers, zoals bijvoorbeeld IP-adressen, verdienen uiteraard bescherming. Deze bescherming weegt echter niet op tegen een sterk vermoeden dat de personen die achter die gegevens schuilgaan terroristische motieven hebben.</p>
      <p sl="nl">Indien de Amerikaanse autoriteiten gegevens verlangen van personen op EU-grondgebied die in verband worden gebracht met terrorisme, dan moeten de Amerikanen die gewoon kunnen krijgen. Uiteraard in goed overleg en met goede argumenten, om misbruik te voorkomen. Maar laten we vooral niet vergeten dat ze de informatie niet voor de lol vragen. Ze hebben verdomd goede redenen.</p>
    </intervention>
    <intervention id="3-212-000" speaker_id="96812" name="Juan Fernando LÓPEZ AGUILAR" is_mep="True" mode="spoken" nationality="Spain" birth_date="10-06-1961" m_state="ES">
      <p sl="es">Mevrouw Reding, ik waardeer uw aanwezigheid op dit late tijdstip hier in Brussel om in dit plenaire debat de leden van het Europees Parlement aan te horen. Ik wil u graag succes wensen bij het opnieuw vaststellen van de Europese gegevensbeschermingsnormen. Ik wil in dezen met name wijzen op de mededeling van de Commissie inzake gegevensbescherming die u zou moeten presenteren, als een uitgelezen mogelijkheid om de klok gelijk te zetten tussen enerzijds de technologische revolutie en de kennisinstrumenten en anderzijds de vooruitgang van het Europees grondwettelijk recht, het Verdrag van Lissabon, het Handvest van de grondrechten van de Europese Unie, het grondrecht op bescherming van de persoonlijke levenssfeer en alle rechten die gepaard gaan met het recht op rectificatie en verwijdering van persoonsgegevens, in overeenstemming met het vrije recht van toestemming van de Europese burger, maar ook met het internationaal recht. We hebben het hier namelijk over een bilateraal onderhandelingskader van de Europese Unie en haar lidstaten met derde landen, in het bijzonder de Verenigde Staten.</p>
      <p sl="es">De boodschap moet heel duidelijk zijn: Richtlijn 2008/977 en Richtlijn 95/46/EG moeten worden geactualiseerd, het uurwerk moet worden bijgesteld. Dit is niet alleen om politiële en justitiële samenwerking aan te kunnen gaan met de Verenigde Staten, in overeenstemming met de techniek van rechtshulp bij dwangbevelen of gerechtelijke bevelen die de grondrechten mogelijk aantasten, maar ook om het vrije recht van toestemming te versterken en om uit te vinden welke persoonlijke gegevens in het bezit van derde landen zijn en aan derde landen worden doorgespeeld en hoe we het recht op rectificatie en verwijdering van persoonlijke gegevens en privégegevens die automatisch, en dus online worden verwerkt kunnen verbeteren. Ze zullen daarom online worden verwerkt.</p>
      <p sl="es">Ik maak me vooral zorgen over het recht van minderjarigen. Want de handelingsbekwaamheid van kinderen en de mogelijkheid van kinderen om grondrechten uit te oefenen zijn beperkt, en dit vraagt om informatie. Niet alleen minderjarigen, maar ook hun hele omgeving heeft te maken met de technieken en instrumenten voor privacybescherming op het internet.</p>
      <p sl="es">Ik wil u daarom mededelen dat we dit debat en de actualisering van de gegevensbescherming en de richtlijnen op de voet zullen volgen, met name de bilaterale onderhandelingen over de instrumenten met derde landen en vooral met de Verenigde Staten.</p>
    </intervention>
    <intervention id="3-213-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, wij hebben een oud spreekwoord: "Iedereen houdt van het verraad, maar niemand houdt van de verrader". Keer op keer blijkt dat dit waar is. Wie misstanden aan de kaak stelt, wordt door de publieke opinie en door de media geprezen als iemand die dingen aan het licht brengt, maar de betrokken instellingen behandelen hem als een verrader. Bradley Manning, een rekruut in het Amerikaanse leger, zit bijvoorbeeld in hechtenis vanwege de informatie die hij aan WikiLeaks heeft doorgespeeld, dat is algemeen bekend. De manier waarop men in het land van de onbeperkte mogelijkheden en van de vrijheid omspringt met deze explosieve informatie is echter een veeg teken, net als het feit dat Twitter door de rechter gedwongen wordt om persoonsgegevens ter beschikking te stellen. Er wordt beweerd dat van andere internetondernemingen, zoals Google, Facebook en Amazon, wordt geëist dat ook zij klantgegevens ter beschikking stellen. We zullen zien of het zover komt.</p>
      <p sl="de">Naast het feit dat de rechters van mening zijn dat de privacy niet wordt aangetast wanneer namen, e-mailadressen en bankgegevens worden overgedragen, spreekt de werkwijze van de Amerikaanse autoriteiten in ieder geval boekdelen over de bepalingen voor de gegevensbescherming aan de andere kant van de oceaan. Die staan blijkbaar nog in de kinderschoenen!</p>
    </intervention>
    <intervention id="3-214-000" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik wil over enkele van deze kwesties iets zeggen vanuit het perspectief van de voorzitter van de Commissie interne markt en consumentenbescherming, omdat ik denk dat het hier gaat om zeer fundamentele economische en internemarktvraagstukken, alsook om de werkelijk belangrijke kwesties met betrekking tot de bescherming van de rechten van onze burgers waarover we vandaag spreken.</p>
      <p sl="en">Ik schrijf voor mijn commissie een verslag over deze kwestie. Ik wil mevrouw Reding bedanken voor het groenboek waarop dat is gebaseerd, omdat ik denk dat een van de essentiële en ambitieuze punten die zij daarin naar voren heeft gebracht, centraal staat in wat we vanavond bespreken. Zij zei dat ik, als gegevens van mij, als Europese burger, op een server of in een database in een land buiten de jurisdictie van Europa worden bewaard, dezelfde rechten met betrekking tot die gegevens zou moeten hebben als wanneer de server binnen de Europese Unie zou staan. Dat is een heel ambitieus programma. Ik hoop dat we dat kunnen bereiken. Er zullen heel wat onderhandelingen voor nodig zijn. Ik wil alleen tegen mijn collega’s zeggen, in het bijzonder tegen mevrouw In ‘t Veld, dat als we dat gaan aanbieden, andere landen omgekeerd ook zulke rechten zullen eisen.</p>
    </intervention>
    <intervention id="3-215-000" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie. − Mijnheer de Voorzitter, ik deel de gerechtvaardigde zorgen van dit Parlement over de bescherming van de persoonsgegevens van Europese burgers. Omdat ik deze zorg deel, heb ik een eerste analyse gepresenteerd van de wijze waarop de herziening van de richtlijn uit 1995 eruit zou kunnen zien, teneinde antwoord te geven op de vragen die vandaag zijn gesteld, waarop bij de huidige Europese wetgeving geen juridisch antwoord mogelijk is.</p>
      <p sl="en">Er is goed nieuws over de betrekkingen met onze Amerikaanse tegenhangers. Op 16 maart heeft het Witte Huis een doorslaggevende stap gezet en bekendgemaakt dat het voornemens is om met het Congres te gaan werken aan het opstellen van een wetsvoorstel inzake privacy. Dat is een enorme verandering in de Verenigde Staten, en het zou ook ons kunnen helpen bij onze inspanningen om een algemene overeenkomst tussen de EU en de VS over de vertrouwelijkheid van gegevens in het kader van politiële en justitiële samenwerking tot stand te brengen.</p>
      <p sl="en">Ik hoop dat we binnenkort een begin zullen kunnen maken met de onderhandelingen in deze richting. Ik reken erop dat het Parlement zal helpen bij deze inspanning en bij de herziening van de richtlijn uit 1995.</p>
    </intervention>
    <intervention id="3-217-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad . – Mijnheer de Voorzitter, commissaris, dames en heren, dank u voor uw begrip, dat wil zeggen voor het feit dat u niet hebt betwist dat we ons van hieruit niet kunnen inmengen in een aanhangige strafzaak en dat in elk geval het ten tijde van de feiten geldende recht moet worden toegepast.</p>
      <p sl="hu">Ik wil u meedelen dat de inzet van het Hongaarse voorzitterschap voor gegevensbescherming niet beter wordt aangetoond dan door het feit dat we in februari op de vergadering van de Raad Justitie en Binnenlandse Zaken met betrekking tot gegevensbescherming een conclusie van de Raad van ongeveer vijftig punten hebben aangenomen. Daarin hebben we in aansluiting op het huidige debat ook twee belangrijke vragen aan de Commissie gesteld. We hebben gewezen op het belang van voorlichting van burgers, alsmede op het belang van gegevensbescherming in verband met internet, en ik weet zeker dat – en de commissaris refereerde daar al aan, de Commissie dit bij het opstellen van haar voorstel in aanmerking zal nemen.</p>
      <p sl="hu">De Raad is het er ook volledig over eens dat het belangrijk is om het recht te moderniseren en aan technische ontwikkelingen aan te passen. We hopen het voorstel betreffende een nieuwe richtlijn inzake gegevensbescherming van de Commissie te ontvangen. We hebben het voor juni beloofd, wanneer het Hongaarse voorzitterschap nog maar weinig tijd over heeft, maar we zullen alles doen wat in ons vermogen ligt, en ik weet zeker dat het Poolse voorzitterschap zich even geëngageerd op de kwestie van gegevensbescherming zal richten.</p>
      <p sl="hu">Voorzitter, wij zijn van mening, en daarmee wil ik mijn betoog besluiten, dat we niet hoeven te kiezen tussen vrijheid en veiligheid, en wel in de vorm van gegevensbeveiliging, maar dat beide ook tegelijk gewaarborgd kunnen worden, en het is onze doelstelling om zo’n gegevensbeschermingswetgeving voor de Europese Unie te creëren.</p>
    </intervention>
    <intervention id="3-218-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Het debat is gesloten.</p>
    </intervention>
  </section>
  <section id="creitem21" title="20. Consumentenrechten (debat)">
    <intervention id="3-220-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is het verslag (A7-0038/2011) van Andreas Schwab, namens de Commissie interne markt en consumentenbescherming, over het voorstel voor een richtlijn van het Europees Parlement en de Raad betreffende consumentenrechten [COM(2008)0614 - C6-0349/2008 - 2008/0196(COD) ].</p>
    </intervention>
    <intervention id="3-221-000" speaker_id="28223" name="Andreas SCHWAB" is_mep="True" mode="spoken" role="rapporteur" nationality="Germany" birth_date="09-04-1973" birth_place="Rottweil" m_state="DE">
      <p sl="de">Mijnheer de Voorzitter, mevrouw de commissaris, dames en heren, allereerst zou ik alle collega’s die hebben meegewerkt aan deze richtlijn en aan het compromis dat we vandaag behandelen heel hartelijk willen bedanken. Ik noem mevrouw Wallis als rapporteur voor advies van de Commissie juridische zaken, mevrouw Gebhardt, mevrouw Turunen en de heer Rochefort, maar ook de heren Triantaphyllides en Bielan. Dat is in dit geval niet alleen maar een kwestie van beleefdheid, ik meen dat heel oprecht. Het is in die twee jaar niet altijd gemakkelijk geweest om besluiten te nemen, er zijn meer dan tweeduizend amendementen ingediend, maar het proces was altijd gebaseerd op constructieve samenwerking, en daarvoor wil ik iedereen hartelijk bedanken.</p>
      <p sl="de">Er bestaan over verschillende concrete punten meningsverschillen, die in de vorm van compromissen zijn opgelost, maar toch zeggen de leden van het Europees Parlement uit allerlei fracties vandaag: we willen de interne markt versterken, in het belang van de consumenten en van de ondernemers. Nu, twintig jaar na de start van de interne markt op basis van de Europese Akte, stellen we nog steeds vast dat er geen werkelijke standaardisering tot stand is gekomen, ondanks alle richtlijnen en verordeningen. De lidstaten hebben hun armslag gebruikt, vaak terecht, maar soms ook ten onrechte.</p>
      <p sl="de">Deze richtlijn is een goed compromis. We leggen een uniforme regeling vast voor zaken die relevant zijn voor de interne markt, maar bij alle andere onderwerpen behouden de lidstaten hun wetgevingsbevoegdheid. Door deze gemengde aanpak kunnen we veel bereiken, met de steun van een groot aantal fracties. Op die manier hebben we flink gesnoeid in het voorstel van de Commissie, en we hebben allerlei passages duidelijk verbeterd. We hebben ervoor gezorgd dat consumentenbescherming in deze richtlijn de nodige aandacht krijgt, door in de hele EU een herroepingsrecht van veertien dagen in te voeren voor alle overeenkomsten die online zijn afgesloten, door de consument bij verkoop aan de deur het recht te geven om te kiezen of hij het contractdocument schriftelijk of via e-mail wil krijgen, door te garanderen dat hij 'op een knop kan klikken', wat leidt tot meer transparantie bij transacties via internet en een versterking van de bestrijding van oplichterij op internet, en tot slot door de informatieverplichtingen te harmoniseren, met name over de prijs, ofwel de totale prijs voor alle transacties op internet en aan de deur.</p>
      <p sl="de">We hebben ervoor gezorgd dat het midden- en kleinbedrijf en ambachtelijke bedrijven ook met de richtlijn uit de voeten kunnen door met name allerlei diensten flexibel aan te pakken en daarvoor een uitzondering te voorzien, door toe te staan dat een transactie via de telefoon wordt herroepen, door uit te sluiten dat ondernemingen misbruik maken van de regels, maar door tegelijkertijd duidelijke voorwaarden vast te leggen voor het geval dat de consument bestelde goederen wil terugzenden wanneer hij de koop heeft herroepen, en door ten slotte een standaardformulier voor herroeping in te voeren dat het voor veel consumenten in heel Europa makkelijker maakt om van dit recht gebruik te maken.</p>
      <p sl="de">Bovendien kunnen we er met behulp van een procedure voor de coördinatie tussen de lidstaten voor zorgen dat het voor de Raad nu veel eenvoudiger wordt om het recht in deze sector, die zo belangrijk is voor de consumentenbescherming, verder te ontwikkelen. Het zal voor de Commissie makkelijker worden om de Raad hierop aan te spreken, want één ding is duidelijk: voor een gezamenlijk interne markt hebben we gezamenlijke regels nodig. Dat is tijdens de eurocrisis maar al te duidelijk geworden. Het is niet genoeg dat we gezamenlijke principes uitdragen, om vervolgens de lidstaten vrije baan te geven. Aan gezamenlijke principes moet met behulp van gezamenlijke regels de hand worden gehouden. Daarom beschermen wij met deze richtlijn de consumenten. Wanneer zij overal dezelfde rechten hebben, en die rechten kennen, kunnen ze die doen gelden tegenover ondernemingen die zich niet aan de regels houden. We beschermen vooral het midden- en kleinbedrijf, omdat gelijkluidende rechten tot rechtszekerheid leiden, en daardoor scheppen we een gunstig klimaat voor de culturele en economische diversiteit, die we zo vaak noemen. Ik dank u voor de goede samenwerking en verheug me op de verdere discussie.</p>
    </intervention>
    <intervention id="3-222-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad . – Mijnheer de Voorzitter, commissaris, mijnheer Schwab, geachte parlementsleden, het verheugt mij dat we het debat over dit voorstel eindelijk op de agenda hebben kunnen zetten.</p>
      <p sl="hu">Zoals u weet is in december van vorig jaar in de Raad overeenstemming terzake bereikt, en op 24 januari 2011 - reeds onder het Hongaarse voorzitterschap - heeft de Raad haar voorlopige standpunt ook officieel aangenomen, dat wil zeggen de algemene benadering.</p>
      <p sl="hu">Om overeenstemming in de Raad te bereiken hebben we meer dan twee jaar moeten onderhandelen over de vraag wat voor het waarborgen van consumentenrechten het ideale evenwicht tussen de EU-regelgeving en het rechtskader van de lidstaten zou zijn en welke aspecten van consumentenrechten dienovereenkomstig zouden kunnen worden geharmoniseerd. Niets getuigt beter van de moeilijkheden rond dit voorstel dan dat er meer dan zestig zittingen in de Raadsgroep voor nodig waren om een tekst tot stand te brengen die door een gekwalificeerde meerderheid van lidstaten ondersteund kon worden. Daarnaast is het onmogelijk gebleken om overeenstemming te bereiken over de hoofdstukken 5 en 5 van het Commissievoorstel, die betrekking hebben op de verkoop van waren, respectievelijk met oneerlijke clausules in contracten. Vanwege de aanhoudende moeilijkheden heeft de Raad uiteindelijk besloten om deze twee hoofdstukken weg te laten uit de tekst en zich in plaats daarvan te concentreren op buiten de verkoopruimte gesloten overeenkomsten en op afstand gesloten overeenkomsten. Deze benadering is ook door de Commissie ondersteund, aangezien de tekst van de Raad op EU-niveau meerwaarde toevoegt aan deze overeenkomsten.</p>
      <p sl="hu">Het Voorzitterschap is van mening dat het Europees Parlement een extra impuls aan het debat kan geven. Daarom is de stemming die morgen over de voorgestelde ontwerpamendementen wordt gehouden zo belangrijk. Als het Europees Parlement morgen op de plenaire vergadering besluit om het dossier terug te verwijzen naar de Commissie interne markt en consumentenbescherming, zal het Hongaarse voorzitterschap er toegewijd naar streven om een akkoord in eerste lezing te bereiken. Daarvoor zullen we alle moeite doen. Uiteraard hangt heel veel af van de amendementen die het Parlement zal voorstellen.</p>
      <p sl="hu">Zoals ik al zei, bestaan er aanzienlijke meningsverschillen tussen de lidstaten met betrekking tot de inhoud van de hoofdstukken 4 en 5, dat wil zeggen met betrekking tot de vraag of bepaalde aspecten van leveringsvoorwaarden en garanties respectievelijk van oneerlijke clausules in contracten op EU-niveau volledig moeten worden geharmoniseerd. Naar de mening van het voorzitterschap zouden we ons op andere bepalingen van de richtlijn, dat wil zeggen op de hoofdstukken één en drie, moeten concentreren, omdat we daar een ware Europese meerwaarde kunnen toevoegen. Met betrekking tot deze punten wijkt de algemene benadering van de Raad niet aanmerkelijk af van de ontwerpamendementen van het Parlement, die door de Commissie juridische zaken en de Commissie interne markt en consumentenbescherming op 20 januari respectievelijk 1 februari zijn aangenomen.</p>
      <p sl="hu">Voorzitter, commissaris, geachte parlementsleden, wij zijn bereid om voor het behalen van succes volledig samen te werken met het Parlement en de Commissie. Bij dezen wil ik ook de rapporteur en voorzitter van de Commissie interne markt en consumentenbescherming, de heer Harbour, en alle leden van deze commissie bedanken voor de volledige samenwerking die ze het Hongaarse voorzitterschap tot dusver verleend hebben. Ik weet niet wat het eindresultaat wordt en of we volledig tevreden zullen zijn met de resultaten van onze onderhandelingen, maar ik ben ervan overtuigd dat we de kans om EU-burgers consumentenrechten met een veel ruimere werkingssfeer dan tot dusver te geven niet voorbij mogen laten gaan.</p>
    </intervention>
    <intervention id="3-223-000" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie. − Mijnheer de Voorzitter, volgend jaar vieren we de twintigste verjaardag van de interne markt. We moeten ervoor zorgen dat de interne markt consumenten en bedrijven voordelen biedt. Meer dan twee jaar van onderhandelingen hebben laten zien dat het politiek heel moeilijk is om op basis van wat door de Commissie is voorgesteld tot overeenstemming te komen over de hele richtlijn. Velen van u willen – terecht – geen verlaging van het niveau van de nationale consumentenbescherming zien.</p>
      <p sl="en">We zijn nu een eind gevorderd in het derde jaar dat we over dit stuk wetgeving discussiëren. Ik denk dat het hoog tijd is dat de medewetgevers een oplossing vinden. In dit verband ben ik uw commissies, de rapporteurs, de heer Schwab en mevrouw Wallis, en de schaduwrapporteurs bijzonder dankbaar voor hun harde werk op zoek naar een compromis. De Raad heeft begin dit jaar overeenstemming bereikt over een algemene benadering. Er is besloten om de werkingssfeer van het voorstel aanzienlijk te beperken en om het voorstel in het bijzonder te richten op op afstand en buiten verkoopruimten gesloten overeenkomsten.</p>
      <p sl="en">De Commissie is van mening dat de algemene benadering van de Raad een goed beginpunt is voor onze zoektocht naar een goed compromis. In algemene termen is deze benadering in overeenstemming met het doel van verbetering van het functioneren van de interne markt en zorgt zij toch voor toegevoegde waarde voor consumenten. Ik weet uit uw amendementen dat u probeert aanvullende verbeteringen te realiseren. Ik zie veel redelijke suggesties voor verdere verhogingen van de consumentenbescherming, en de richtlijn betreffende consumentenrechten moet, zoals ik eerder heb gezegd, een richtlijn over rechten zijn. De richtlijn moet zijn titel waard zijn.</p>
      <p sl="en">Om enkele voorbeelden te noemen: ik kan probleemloos amendement 122 accepteren, dat ervoor zorgt dat consumenten niet hoeven te betalen voor het terugzenden van goederen na een herroeping als de waarde van de goederen meer dan veertig euro bedraagt. Ik ben evenmin tegen de verlenging van de herroepingstermijn tot één jaar als de consument geen informatie over zijn recht op herroeping heeft ontvangen (amendement 116). Ik kan ook een geharmoniseerde oplossing voor de bestrijding van de zogenoemde verholen kosten van internet steunen (lid 1, onder a) en b) van amendement 107).</p>
      <p sl="en">Het zal u niet verbazen als ik zeg dat ik niet al uw amendementen kan accepteren. Neem bijvoorbeeld amendement 141. Zelfs als het mijn doel is om de interne markt te dienen, gaat het een stap te ver om handelaren op afstand te verplichten om goederen te leveren of diensten te verlenen in een andere lidstaat.</p>
      <p sl="en">Na al deze tijd, en ondanks de verschillen die blijven bestaan, zie ik licht aan het einde van de tunnel. Ik heb er vertrouwen in dat een aanvaardbaar en evenwichtig compromis nu binnen ons bereik ligt. Ik zal doen wat ik kan om u te helpen zo’n compromis te bereiken.</p>
    </intervention>
    <intervention id="3-224-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="en">rapporteur voor advies van de Commissie juridische zaken. − Mijnheer de Voorzitter, we hebben allemaal een heel lange weg afgelegd samen, en we zijn nog steeds op weg, in de hoop dat we snel onze bestemming zullen bereiken. Ik wil de heer Schwab bedanken voor zijn werk namens de Commissie juridische zaken. In de loop van de jaren hebben we duidelijk de problemen gezien die gepaard gaan met verschillende rechtsbegrippen en die een belemmering vormen voor echte mogelijkheden voor consumenten en KMO’s binnen de interne markt.</p>
      <p sl="en">Met de overeenkomst die nu aan het Parlement is voorgelegd, boeken we enige vooruitgang. Ik denk dat de Commissie juridische zaken wel meer had willen doen, bijvoorbeeld in hoofdstuk 5 over het oneerlijke karakter van bedingen in overeenkomsten, en in het bijzonder op het gebied van de transparantie. Onze commissie zou echt graag vooruitgang boeken op dat gebied. Ik weet dat de Raad van mening is dat het mogelijk een stap te ver is. Voor ons is het echter een stap die heel belangrijk zou kunnen zijn voor de interne markt en zelfs voor consumentenrechten, zoals u het zo treffend hebt verwoord, commissaris.</p>
      <p sl="en">We zijn van ver gekomen. We hebben het consumentenacquis herzien. We hebben niet alle richtlijnen doorlopen waarvan de voorganger van de commissaris wilde dat we ze zouden herzien. Wellicht kunnen we enkele kleine stappen voorwaarts zetten. Ik hoop dat we zullen blijven praten, dat we zullen blijven debatteren. Misschien dat we dan iets zullen voortbrengen dat de moeite waard is.</p>
    </intervention>
    <intervention id="3-225-000" speaker_id="40599" name="Sirpa PIETIKÄINEN" is_mep="True" mode="spoken" nationality="Finland" birth_date="19-04-1959" birth_place="Parikkala" m_state="FI">
      <p sl="en">rapporteur voor advies van de Commissie economische en monetaire zaken. − Mijnheer de Voorzitter, ik wil op de eerste plaats mijn collega’s bedanken voor hun uitstekende samenwerking, en in het bijzonder de heer Schwab van de Commissie interne markt en consumentenbescherming voor zijn niet-aflatende en zeer coöperatieve inspanningen om dit verslag vooruit te helpen. Het voorstel van de Commissie bood veel ruimte voor verbetering.</p>
      <p sl="en">Vanuit het perspectief van de Commissie economische en monetaire zaken zijn er drie punten die ik naar voren wil brengen. Het is goed dat digitale goederen in het voorstel zijn opgenomen. Het is goed dat er een duidelijk signaal wordt afgegeven in verband met de ontwikkeling van alternatieve methoden van geschillenbeslechting in de toekomst. Kleine en/of innovatieve financiële producten moeten worden behandeld in specifieke richtlijnen voor de financiële sector of in een toekomstige richtlijn betreffende consumentenbescherming.</p>
      <p sl="en">Tot slot, maar niet in de laatste plaats, hoop ik dat de volgende stappen die de Commissie neemt een hoog niveau van consumentenbescherming zullen waarborgen en dat dit uiteindelijk kan leiden tot volledige harmonisatie van de regelgeving inzake consumentenbescherming in de Europese Unie.</p>
    </intervention>
    <intervention id="3-226-000" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">namens de PPE-Fractie . – Mijnheer de Voorzitter, commissaris, dames en heren, ik complimenteer de heer Schwab met het tot nu toe geleverde werk en met de uitstekende samenwerking tussen de Commissie burgerlijke vrijheden, justitie en binnenlandse zaken en de Commissie interne markt en consumentenbescherming.</p>
      <p sl="it">Door verschillende harmonisatiegraden voor de wetgeving te hanteren kunnen belangrijke resultaten worden geboekt die van toegevoegde waarde zijn voor de Europese burgers. Met name het recht op herroeping binnen veertien dagen en de nieuwe voorschriften inzake informatieverstrekking, die niet alleen gelden voor de prijs, maar ook voor de identiteit en contactgegevens van de verkoper, zijn belangrijk. Met deze maatregelen, die een verbetering betekenen, krijgen de consumenten meer vertrouwen in het doen van aankopen over de grens, daar er een vorm van juridische zekerheid wordt geboden die essentieel is voor de ontwikkeling van de onlineverkoop.</p>
      <p sl="it">Met deze richtlijn wordt bovendien de basis gelegd voor andere aanvullende maatregelen, van de hervorming van het Europees verbintenissenrecht tot de herziening van de alternatieve methoden voor conflictoplossing. Deze essentiële harmonisatiemaatregel is een voorwaarde voor de verwezenlijking van een interne markt waar de consumentenrechten en de dienstbaarheid aan de EU-burgers centraal staan.</p>
      <p sl="it">Ongeveer een jaar geleden schreef de heer Monti het volgende in zijn rapport aan de heer Barroso: “De consumenten en hun welzijn moeten centraal staan in de toekomstige interne markt”. De wetgevende instanties moeten in de eerste plaats zo snel mogelijk overeenstemming bereiken over het voorstel voor een richtlijn betreffende consumentenrechten teneinde een hoog niveau van bescherming op de interne retailmarkt te bereiken. Deze maatregel voldoet aan alle eisen en ik ben ervan overtuigd dat de heer Schwab vastberaden blijft optreden tijdens de ingewikkelde onderhandelingen die voorafgaan aan de stemming over de definitieve tekst.</p>
    </intervention>
    <intervention id="3-227-000" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">namens de S&amp;D-Fractie. – Mijnheer de Voorzitter, dames en heren, we hebben inderdaad moeizame en harde onderhandelingen achter de rug, want aan het begin van de gesprekken bestonden er grote meningsverschillen, mijnheer Schwab. En het is niet bepaald gemakkelijk geweest om een redelijke basis voor de gesprekken te vinden.</p>
      <p sl="de">Tijdens deze onderhandelingen en door de stemming in de commissie hebben we de tekst echter aanzienlijk kunnen verbeteren, waardoor mijn fractie nu toch kan instemmen met het compromispakket. U weet dat dit geen kleinigheid is, na de discussies die we hebben gevoerd.</p>
      <p sl="de">We hebben inderdaad van alles verbeterd. De minimale harmonisatie is bijvoorbeeld nu weer de basis van de richtlijn – met uitzondering van de onderwerpen die volledig geharmoniseerd zijn. Dat was voor ons een heel belangrijk punt. We hebben de sociale diensten, de gezondheidsdiensten en gokactiviteiten uit het toepassingsgebied van de richtlijn gehaald, want dat zijn sectoren waarvoor een heel speciale regeling nodig is. Die kunnen we niet op dezelfde manier behandelen als gewone commerciële diensten, goederen of handel. Dat was dus een belangrijk punt. We hebben de informatieverplichting tegenover de burgers, de consumenten, duidelijk aangescherpt. Daarom zeg ik tegen de voorzitter van de Raad: wanneer u hoofdstuk 2 schrapt, zou dat betekenen dat deze informatieverplichting volledig verdwijnt, en wij als sociaaldemocraten doen daar niet aan mee, dat kan ik u nu al zeggen!</p>
      <p sl="de">We hebben de elektronische handel opgenomen in het toepassingsgebied, wat niet het geval was in het oorspronkelijke voorstel van de Commissie. De verkoop op afstand via internet is namelijk een van de belangrijkste sectoren die in dit voorstel thuis horen. Op de laatste rechte lijn zijn we erin geslaagd om ook de regels voor transacties aan de huisdeur te verbeteren. Dat zijn de verbeteringen die ons in staat stellen om hiermee in te stemmen.</p>
      <p sl="de">Ik steek echter niet onder stoelen of banken dat er nog wel een paar problemen zijn, met name in hoofdstuk 5 met betrekking tot oneerlijke bedingen in overeenkomsten. Daarmee zijn we helemaal niet tevreden en daar moeten we aan werken, en als het niet anders kan moeten we dit helemaal schrappen. Een nog veel groter probleem is echter dat er voor financiële diensten helemaal geen informatieverplichting geldt. Daar hebben wij grote moeite mee, en dat moeten we nog eens bespreken, mevrouw de commissaris, want in uw voorstel was dat wel zo, en dat zou ook zo moeten blijven.</p>
      <p sl="de">Ik vat het samen: we zullen instemmen met het compromispakket, we zullen er ook mee instemmen dat het voorstel wordt terugverwezen naar de bevoegde commissie, maar dat bekent nog niet dat we ermee instemmen dat de zaak in eerste lezing wordt afgerond.</p>
    </intervention>
    <intervention id="3-228-000" speaker_id="97022" name="Robert ROCHEFORT" is_mep="True" mode="spoken" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">namens de ALDE-Fractie. – Mijnheer de Voorzitter, dames en heren, deze tekst is belangrijk. Het is geen revolutie: we zullen niet kunnen zeggen dat eerst alles verkeerd was en dat het nu perfect is. Toch bevat de tekst een aantal grote voordelen, in dit voorlopige stadium van de werkzaamheden.</p>
      <p sl="fr">De belangrijkste voordelen hebben naar mijn idee betrekking op een betere regulering van verkoop op afstand, en in het bijzonder de verkoop via internet (hoofdstuk 3), want de rechten van de consument moeten versterkt worden op dit gebied. E-handel is heel nuttig. Het vergroot de keuze van de consument, stelt hem of haar in staat om de laagste prijzen te krijgen en stelt kleine en middelgrote ondernemingen en ambachtsmensen in staat om nieuwe afzetmarkten te vinden.</p>
      <p sl="fr">Om op dit gebied voortgang te boeken moesten we op een echt Europese wijze te werk gaan, namelijk door voor enkele zeer gerichte punten een volledige harmonisatie van ieders rechten en plichten toe te passen. Heel concreet betekent dat dat een Italiaanse klant die iets koopt op een Belgische website of op een Duitse website moet weten dat hij of zij voortaan van dezelfde rechten en dezelfde bescherming profiteert. Dat zal deze richtlijn mogelijk maken.</p>
      <p sl="fr">Dat betekent dat de herroepingstermijn van de consument overal in de Europese Unie veertien dagen zal bedragen. Dat betekent dat de consument direct het totale bedrag kent dat hij of zij moet betalen, zonder angst voor een vervelende verrassing achteraf. Dat betekent dat de consument dankzij de dubbele klik zijn of haar bestelling goed kan verifiëren.</p>
      <p sl="fr">Dat alles zal uiteraard bepaalde gewoonten omverwerpen. In veel lidstaten bevat het nationale recht details waarvan iedereen overtuigd is dat ze fundamenteel zijn, terwijl daar in buurlanden soms geen spoor van te bekennen is. Samen leven in Europa betekent echter ook leren om onze gewoonten een beetje aan te passen, in dienst van het algemeen belang en van het communautair belang.</p>
      <p sl="fr">Laten we duidelijk zijn: deze tekst moet nog worden verbeterd en dat moeten we de komende weken doen, met de Raad en de Commissie. Ik ben verheugd over de openheid die zojuist is betoond. Wij hebben al heel wat werk verricht dankzij onze rapporteur, de heer Schwab, die ik hartelijk bedank. Het echte resultaat van dit werk bestaat er echter vooral uit dat de amendementen morgen door alle fracties worden goedgekeurd. Het vertrouwen van de consument in de interne markt van de Unie is erg kwetsbaar. Deze politieke eensgezindheid was nodig om dat vertrouwen te behouden en hopelijk te versterken.</p>
    </intervention>
    <intervention id="3-229-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">namens de ECR-Fractie. – Mijnheer de Voorzitter, om te beginnen wil ik de rapporteur van dit verslag, de heer Schwab, bedanken voor zijn grote inzet tijdens de werkzaamheden aan het voorstel voor deze richtlijn.</p>
      <p sl="pl">Tweeënhalf jaar intensieve arbeid aan dit document heeft geleid tot een compromis, dat in zijn definitieve vorm – dat hoop ik toch – aan de consumenten van de 27 lidstaten een grotere rechtszekerheid biedt op het gebied van verkoop op afstand, in het bijzonder bij internettransacties. Ik hoop ook dat de consumenten dankzij deze richtlijn meer vertrouwen zullen krijgen in grensoverschrijdende handel en aankopen via internet doordat bepaalde nieuwe rechten worden verbeterd en geharmoniseerd en bestaande rechten worden verduidelijkt. Door een standaardisering van bijvoorbeeld de informatieverplichtingen voor overeenkomsten die op afstand en buiten de verkoopruimte worden gesloten, heeft de richtlijn ook tot doel om meer handelaars aan te zetten om nieuwe markten in de Europese Unie te verkennen, wat tot een betere werking van de interne markt kan leiden. Ik hoop dat dit een positieve impuls zal zijn, in het bijzonder voor de bevordering van verkoop via internet. Ik hoop ook dat de consumenten voordeel zullen halen uit de verhoogde concurrentie op de interne markt.</p>
      <p sl="pl">Ik zou enkele belangrijke kwesties willen benadrukken. Ten eerste hebben we gepoogd om een evenwichtige tekst uit te werken, met voordeel voor de consumenten in de hele Europese Unie, maar ook een tekst die geen negatieve effect heeft op de handelaars, in het bijzonder op de activiteiten van kleine en middelgrote ondernemingen in de Unie.</p>
      <p sl="pl">Ten tweede ben ik blij dat we erin geslaagd zijn, door de toepassing van een gemengde aanpak van minimumharmonisatie en volledige harmonisatie, om een pragmatische tekst uit te werken. De lidstaten die op bepaalde punten al een heel hoog niveau van consumentenbescherming hebben, zijn hierdoor niet benadeeld. Bovendien zijn we er in concrete gevallen in geslaagd om coherente en duidelijke voorschriften in te voeren, die bijvoorbeeld transacties via internet vergemakkelijken.</p>
      <p sl="pl">Ik ben ook blij dat de Commissie juridische zaken erin geslaagd is om hoofdstuk 5 over oneerlijke bedingen in overeenkomsten een constructieve vorm te geven. Dit hoofdstuk regelt overeenkomsten waarover gewoonlijk niet individueel door de consument wordt onderhandeld en die vaak een bron van misbruik door oneerlijke handelaars zijn.</p>
      <p sl="pl">Ik vind het spijtig dat de tekst van de richtlijn ondanks het compromis nog steeds bepaalde onvolkomenheden bevat, maar ik ben er zeker van dat we er met onze inzet in zullen slagen om deze tijdens de volgende onderhandelingsronde te corrigeren en zo concrete voordelen voor de consument en de Europese handelaars te bereiken, want die laatsten we mogen toch ook niet vergeten.</p>
    </intervention>
    <intervention id="3-230-000" speaker_id="96703" name="Emilie TURUNEN" is_mep="True" mode="spoken" nationality="Denmark" birth_date="13-05-1984" birth_place="København" p_group="Group of the Greens/European Free Alliance - Vice" m_state="DK">
      <p sl="da">namens de Verts/ALE-Fractie. – Mijnheer de Voorzitter, geachte collega’s, geachte rapporteurs, de interne markt van de EU is een hoeksteen van onze Europese samenwerking en zoals de Commissie vorig jaar geheel terecht in haar ontwerp voor een ”Single Market Act” schreef, moeten de burgers, wij Europeanen, centraal worden gesteld bij de inspanningen om de interne markt verder uit te bouwen. Het is belangrijk om dit in gedachten te houden wanneer we morgen in het Parlement stemmen over de richtlijn betreffende consumentenrechten, waaraan we vele jaren hebben gewerkt. Zoals we allemaal weten, is de tekst waarover we morgen stemmen ingrijpend herzien ten opzichte van de ontwerptekst die we in het najaar van 2008 van de Commissie hebben gekregen. In het Parlement hebben we namelijk bijzondere aandacht besteed aan de gebieden waar gemeenschappelijke EU-regels reëel voordeel zouden opleveren voor zowel consumenten als bedrijven. Anderzijds wilden we dat het de lidstaten zou worden toegestaan om verdergaande wetgeving op te stellen waar dat zinvol is.</p>
      <p sl="da">Concreet betekent dit dat de Europese consumenten in de eerste plaats veranderingen zullen merken wanneer ze via het internet aankopen doen in buitenlandse internetwinkels. Met de nieuwe richtlijn worden er uniforme regels voor de handel via internet in Europa gecreëerd, en dit brengt een aantal voordelen voor consumenten met zich mee. Ik zal slechts drie voorbeelden noemen: ten eerste krijgen alle consumenten in Europa een veertien dagen durend herroepingsrecht wanneer ze een aankoop doen in een internetwinkel in een EU-lidstaat. Ten tweede moet de totale prijs van het product duidelijk zijn voordat een consument akkoord gaat met de aankoop van een product. Ten derde moeten consumenten gemakkelijk in contact kunnen komen met de verkoper als er problemen ontstaan. Een vierde punt dat erg belangrijk was voor ons in de Fractie De Groenen/Vrije Europese Alliantie, is dat deze richtlijn ook aangepast moest worden met het oog op de toekomstvastheid ervan. Een product is tegenwoordig immers niet meer alleen iets wat we fysiek mee kunnen nemen en tastbaar is, maar kan ook iets immaterieels zijn, zoals een stuk software of een stukje muziek dat we downloaden. Daarom verheugt het me ten zeerste dat digitale producten nu ook in de tekst zijn opgenomen.</p>
      <p sl="da">Het voorstel waarover we morgen stemmen en dat de Fractie De Groenen/Vrije Europese Alliantie kan steunen, is geen perfect stuk wetgeving. Wij hadden liever een bredere en meer ambitieuze richtlijn gezien en we hadden op alle gebieden vooruitgang willen boeken. Politiek draait echter ook om de kunst van het mogelijke en dit is wat nu mogelijk is. Al met al ben ik van mening dat het Parlement een positief resultaat heeft bereikt, dat gunstig zal zijn voor consumenten in Europa.</p>
    </intervention>
    <intervention id="3-231-000" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">namens de GUE/NGL-Fractie. – Mijnheer de Voorzitter, als fractie hebben wij van begin af aan het standpunt verdedigd dat een beperking van de consumentenrechten in de Europese Unie vermeden moet worden. Het oorspronkelijke voorstel van de Commissie, hoewel bijzonder ambitieus, bleek niet aan de behoeften van alle consumenten in de Europese Unie tegemoet te komen. Daarom werd een rode streep getrokken door het voorstel voor een volledig geharmoniseerde richtlijn toen duidelijk werd dat dit zou gelijkstaan aan minder bescherming van de consumenten in de EU.</p>
      <p sl="el">Twee punten zijn van bijzondere betekenis inzake het voorstel van het Parlement voor de richtlijn. We hebben een geheel nieuw voorstel van het Parlement voor ons, dat sterk afwijkt van het voorstel van de Commissie en een ander perspectief heeft dan de Raad. De kern van dit voorstel is een gemengde benadering op het vlak van harmonisering, terwijl het aan de lidstaten wordt overgelaten om, wanneer zij daartoe besluiten, een hoger niveau van consumentenbescherming vast te stellen.</p>
      <p sl="el">Het tweede punt heeft te maken met de uitzonderingen van de werkingssfeer van de richtlijn. Wij hebben er van begin af aan op aangedrongen dat de sociale diensten, de gezondheidsdiensten en de kansspelen moeten worden uitgezonderd van de onderhavige richtlijn omdat er geen samenhang bestaat met de relatie producent-consument en omdat deze diensten een andere benadering vereisen. Wij zijn er tevreden over dat daarmee rekening is gehouden.</p>
      <p sl="el">De steun voor het voorstel van het Parlement betekent geenszins dat wij het voorstel van de Commissie onvoorwaardelijk steunen. Integendeel, wij streven naar een sterke en coherente positie en roepen de Commissie, maar ook de Raad op om de kern van het voorstel van het Parlement serieus in overweging te nemen, met name wat betreft de mate van harmonisering en de overige bepalingen over verkoopcontracten.</p>
    </intervention>
    <intervention id="3-232-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">namens de EFD-Fractie . – Mijnheer de Voorzitter, dames en heren, naast de consumentenrechten zijn er vele andere voorbeelden die illustreren dat de Europese instellingen in dit belangrijke tijdsgewricht veel moeite hebben om grote juridische en politieke beslissingen te nemen.</p>
      <p sl="it">Wij willen niet dat het gedane werk en de goede resultaten verloren gaan, zoals het door ons per amendement ingebrachte herroepingsrecht, waarmee het werk van de kleine handelaren wordt vergemakkelijkt zonder dat wordt ingeboet op de consumentenrechten. Als de uitkomst van de onderhandelingen met de Raad is dat de goede elementen die de rapporteur en de fracties aan een in eerste instantie slecht voorstel hebben toegevoegd worden geschrapt, of dat de richtlijn tot verdergaande harmonisering leidt, kunnen wij enkel tegen stemmen.</p>
      <p sl="it">Hoe dan ook is niet het Parlement, maar de Commissie verantwoordelijk voor deze situatie. Op bepaalde gebieden zijn ook wij als eurosceptische leden van de Lega Nord bereid verregaande harmonisatie te steunen, maar dan wel op basis van gezond verstand en als dat in overeenstemming is met het algemeen belang, het belang van kleine en middelgrote ondernemingen en – waarom ook niet – de bevoegdheden van de lidstaten.</p>
      <p sl="it">Bij de behandeling van een complex onderwerp als consumentenbescherming had van meet af aan rekening met dit alles moeten worden gehouden. Tot onze tevredenheid zijn veel amendementen waarmee bereikte oplossingen weer ter discussie werden gesteld, ingetrokken. Het is essentieel dat de Raad de tekst volledig overneemt, mocht het Parlement de overeengekomen amendementen aannemen.</p>
    </intervention>
    <intervention id="3-233-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Mijnheer de Voorzitter, het is voor de consument vaak niet zo gemakkelijk om te overzien wat de gevolgen van zijn keuzes zijn, bijvoorbeeld bij het downloaden van digitale inhoud. We zijn er tenslotte aan gewend dat we op het net gratis kunnen downloaden. De consument merkt nog niet dat hij soms moet betalen, en dan sluit hij zonder het te merken een abonnement af, hoewel hij dacht dat hij gebruik maakte van een eenmalige dienst. Hier moeten we werkelijk bij de wet vastleggen dat de consument het abonnement kan herroepen.</p>
      <p sl="de">Een ander punt van kritiek is natuurlijk het samenvoegen van transacties op afstand en transacties aan huis. Aan de huisdeur is het gevaar dat de koper overrompeld wordt namelijk echt groter. Aan de andere kant mogen we het midden- en kleinbedrijf het leven niet onnodig zuur maken wanneer het gaat om contracten die buiten verkoopruimten worden gesloten. Een voorbeeld: een consument laat op eigen initiatief een klusjesman of een kapper naar zijn huis komen. Hier hoeft geen hoger niveau van bescherming te worden geboden, omdat het gevaar dat de consument overrompeld wordt zeker niet bijzonder groot is. Dat betekent dat we een goede en verreikende consumentenbescherming moeten garanderen, maar ook op gepaste wijze rekening moeten houden met de belangen van het midden- en kleinbedrijf.</p>
    </intervention>
    <intervention id="3-234-000" speaker_id="96674" name="Anna Maria CORAZZA BILDT" is_mep="True" mode="spoken" nationality="Sweden" birth_date="10-03-1963" birth_place="Rom" p_group="Group of the European People's Party (Christian Democrats)" m_state="SE">
      <p sl="en">Mijnheer de Voorzitter, het compromis dat voor ons ligt is een heel goede stap in de juiste richting. Ik verwelkom de consensus die we hebben bereikt over het recht op herroeping en over een informatie-eis voor op afstand en buiten verkoopruimten tot stand gekomen overeenkomsten. We moeten echter wel de moed hebben om verder te gaan, in het bijzonder op het gebied van de rechtsmiddelen bij gebrek aan overeenstemming, garanties en oneerlijke bedingen.</p>
      <p sl="en">Ik heb jarenlang aandachtig geluisterd naar de argumenten, maar mijn visioen is en blijft volledige harmonisatie. Ik ben ervan overtuigd dat het bestaan van gemeenschappelijke regels een win-winsituatie voor consumenten en bedrijven is. Transparantie, rechtszekerheid en concurrentie verhogen de vrije keuze voor de consument en verlagen de bureaucratie voor bedrijven. De uitdaging is om het juiste evenwicht te vinden.</p>
      <p sl="en">Als we een hoge consumentenbescherming en lage kosten voor bedrijven willen realiseren, mag de richtlijn betreffende consumentenrechten geen touwtrekwedstrijd worden tussen markt en mensen. Evenmin mogen we de foute aanname maken dat nationale regels consumenten beschermen, terwijl het bedrijven zijn die van gemeenschappelijke Europese regels zouden profiteren. Dat is een onjuiste voorstelling van zaken. Het valt niet te ontkennen dat extra kosten voor KMO’s zich zullen vertalen in extra kosten voor consumenten.</p>
      <p sl="en">In de loop van het hele proces heeft de PPE-Fractie zich flexibel en constructief opgesteld. Links is daarentegen star en obstructief geweest, waardoor het debat werd gereduceerd tot een oefening in muggenziften over vergelijkend recht en onderhandelen over nationale regels. Ik denk in plaats daarvan dat het gemeenschappelijk belang van de mensen in Europa moet prevaleren. Minimumnormen voor het harmoniseren en nationale uitzonderingen, zoals bepleit door de socialisten en democraten, beletten burgers eenvoudigweg om volledig te profiteren van een gemeenschappelijke markt. In een tijd van crisis, waarin sprake is van opkomend protectionisme, is het even gemakkelijk als onverantwoord om populistisch te zijn. Ik steun het schitterende werk van Andreas Schwab volledig en ik wens hem succes tijdens de komende onderhandelingen.</p>
      <p sl="en">Ik sluit af met de opmerking dat de richtlijn betreffende consumentenrechten een mijlpaal is in het geven van nieuw elan aan de eengemaakte markt om vertrouwen te geven, groei te stimuleren, het concurrentievermogen de vergroten en de banen te scheppen waarnaar de mensen in Europa uitkijken.</p>
    </intervention>
    <intervention id="3-235-000" speaker_id="28338" name="Antonio MASIP HIDALGO" is_mep="True" mode="spoken" nationality="Spain" birth_date="03-05-1946" birth_place="Oviedo" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, er zijn nog fundamentele punten die verbeterd moeten worden. Daarom moeten we het verslag weer terugsturen naar de commissie.</p>
      <p sl="es">De parlementaire iter van dit verslag eindigt hier dus niet.</p>
      <p sl="es">Het initiële voorstel was volgens de consumentenorganisaties op nationaal en Europees niveau niet goed. Ik heb in het bijzonder waardering voor het werk van de consumentenorganisatie van Asturië en haar onvermoeibare voorzitter Dacio Alonso.</p>
      <p sl="es">We hebben het voor elkaar gekregen dat het algemene beginsel van volledige harmonisatie uit het oorspronkelijke artikel 4 is afgewezen. We moeten luid en duidelijk stellen dat een volledige harmonisatie, door in iedere lidstaat een gelijk niveau van consumentenbescherming in te stellen, zou betekenen dat de bescherming voor veel consumenten juist slechter zou worden omdat in sommige lidstaten van oudsher een hogere graad consumentenbescherming bestaat.</p>
      <p sl="es">Ik wil in ieder geval benadrukken dat de lijst van oneerlijke bedingen in overeenkomsten niet volledig moet zijn, zodat iedere lidstaat deze lijst kan blijven aanvullen met bedingen in overeenkomsten van consumenten die in zijn ogen onaanvaardbaar en ongeldig zijn. De bewijslast in individuele bedingen moet omgekeerd zijn; het zijn de handelaars die moeten bewijzen dat er individueel is onderhandeld over bedingen die afwijken van de norm. Verder moeten bedingen in overeenkomsten in een heldere en begrijpelijke bewoordingen zijn gesteld.</p>
      <p sl="es">We zijn nog steeds tegen volledige harmonisatie inzake oneerlijke bedingen.</p>
      <p sl="es">De Eurobarometer geeft aan dat 79 procent van de handelaars denkt dat volledige harmonisatie op dit gebied geen enkel effect zal hebben op zijn of haar activiteiten in het buitenland.</p>
    </intervention>
    <intervention id="3-236-000" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik denk dat u zult merken dat ik tweeënhalve minuut heb, want niet al mijn collega’s zijn hier aanwezig. Als voorzitter van de commissie wil ik allereerst hulde brengen aan alle afgevaardigden die hieraan hebben gewerkt. Het doet mij genoegen dat ze hier vanavond allemaal aanwezig zijn, onder leiding van Andreas Schwab, met een heel sterk team van schaduwleden die blijk hebben gegeven van werkelijk grote belangstelling voor en deskundigheid op heel dit ingewikkelde gebied.</p>
      <p sl="en">Ik denk dat het klopt dat, zoals Viviane Reding heeft gezegd, de medewetgevers nu stappen moeten zetten en beslissingen moeten nemen. De tijd die dit heeft gekost is een teken van de politieke moeilijkheden, zowel aan de kant van de Raad als aan de kant van het Parlement. Ik denk dat het Parlement, zoals in veel dossiers in het verleden, heeft laten zien dat het in staat is om een compromis te bereiken. Ik denk dat het Parlement morgen over de amendementen moet stemmen, een duidelijk politiek signaal moet afgeven met betrekking tot wat wij willen, en dit vervolgens moet terugverwijzen naar de commissie.</p>
      <p sl="en">Ik wil het voorzitterschap bedanken, alsook mevrouw Győri, die een zeer actieve exponent van het voorzitterschap is geweest, voor het feit dat zij zich hebben opengesteld voor ons standpunt als gevolg van die verandering. Dat betekent niet dat wij op enigerlei wijze gehouden zijn om verder te gaan en deze onderhandelingen af te sluiten. We zijn het echter wel aan onze burgers en consumenten verplicht om ten minste een openbare vergadering te beleggen om te zien of er een basis voor overeenstemming is. Ik denk dat alle collega’s het daarmee eens zullen zijn.</p>
      <p sl="en">Wanneer ik kijk naar wat we hier hebben, wil ik op de eerste plaats zeggen dat ik het enthousiasme van mevrouw Corazza Bildt bewonder. Maar ikzelf beschouw deze richtlijn betreffende consumentenrechten niet echt als een mijlpaal. Eerlijk gezegd denk ik dat het eerder een springplank is, want op het punt waarop we ons nu bevinden worden we nog volop omringd door moeilijke wateren. Ik denk dat het een eerste voorzichtige stap is op weg naar een oplossing voor het vraagstuk van harmonisatie op gebieden die veel emoties en veel politieke beroering oproepen. Consumenten en consumentenorganisaties in verschillende landen zien, heel begrijpelijk, niet graag dat rechten worden afgenomen. Ik denk dat dat een van de grootste problemen is geweest waarvoor we gesteld stonden.</p>
      <p sl="en">Ik denk dat we een compromis hebben dat zorgt voor echte toegevoegde waarde voor consumenten en bedrijven, in het bijzonder op de gebieden internet- en grensoverschrijdende handel. We moeten deze gebieden, en ook bepaalde andere gebieden, ondersteunen, maar mijn laatste woorden tot de commissaris zijn de volgende: we hebben heel hard een kader nodig waarbinnen we vooruitgang kunnen boeken in de richting van meer harmonisatie. We hebben een hele reeks versnipperde initiatieven, met inbegrip van uw werk aan consumentenovereenkomsten, en andere herzieningen. We hebben heel hard die strategische langetermijnbenadering nodig om de springplank te voltooien, zodat we een mijlpaal kunnen bereiken.</p>
    </intervention>
    <intervention id="3-237-000" speaker_id="28275" name="Małgorzata HANDZLIK" is_mep="True" mode="spoken" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, Mevrouw de commissaris, allereerst wil ik de heer Schwab bedanken voor zijn werk bij het opstellen van dit voorstel. Hij weet waarschijnlijk beter dan wie ook dat dit geen gemakkelijke opdracht was. Bij het werk aan de richtlijn hebben we vaak benadrukt dat deze niet alleen belangrijk is voor de consument, maar ook voor de handel, in het bijzonder voor elektronische handel en grensoverschrijdende aankopen.</p>
      <p sl="pl">Consumenten die via internet kopen willen in de eerste plaats een waarborg krijgen dat de goederen of diensten die ze bestellen ook worden geleverd en dat ze aan de vermelde kwaliteit voldoen. Daarom moeten we ervoor zorgen dat de voorschriften die de consument beschermen helder en overzichtelijk zijn. In dit debat mogen we ook de handelaars niet vergeten, die voorschriften verwachten die voor hen geen overdreven belasting vormen. Zijn we er bij ons werk aan deze richtlijn in geslaagd om de belangen van de consumenten te verenigen met de belangen van de handelaars?</p>
      <p sl="pl">De discussies die nu al bijna twee jaar aan de gang zijn hebben ons volgens mij dicht bij dit doel gebracht, maar we hebben dit doel nog niet bereikt. Ik denk dat de Europese consumenten veel meer voordeel zouden hebben van een volledige harmonisering van de voorschriften. Ook bedrijven die actief zijn in de sector van elektronische handel zouden het veel gemakkelijker hebben. Ik ben wel blij dat het gelukt is om voor enkele cruciale kwesties oplossingen te vinden, die perfect aansluiten bij de behoeften van de consumenten en tegelijkertijd tegemoet komen aan de realia van het bedrijfsleven. Als voorbeeld wil ik wijzen op de voorschriften die de consument een termijn van veertien dagen geven om een overeenkomst te herroepen. Anderzijds ben ik erg tevreden over het amendement dat de handelaars de mogelijkheid geeft om met de terugbetaling te wachten tot de consument heeft aangetoond dat hij de goederen heeft teruggezonden. Dit zijn belangrijke bepalingen in deze richtlijn, die aangeven dat niet alleen de handelaar in bepaalde gevallen verplichtingen heeft, maar ook de consument.</p>
      <p sl="pl">Ter afsluiting wil ik de Raad en de Europese Commissie aanmoedigen om naar een ambitieus akkoord te streven.</p>
    </intervention>
    <intervention id="3-238-000" speaker_id="28177" name="Bernadette VERGNAUD" is_mep="True" mode="spoken" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, commissaris, dames en heren, allereerst wil ik de rapporteur, de heer Schwab, en alle schaduwrapporteurs, in het bijzonder mevrouw Gebhardt, feliciteren met het werk dat zij hebben verricht.</p>
      <p sl="fr">Het oorspronkelijke voorstel van de Commissie was in feite een dwaling, dat het niveau van consumentenbescherming in gevaar bracht door het volledig te willen harmoniseren. Dat is echter slechts te rechtvaardigen onder de voorwaarde dat er opwaartse harmonisatie plaatsvindt en geen neerwaartse, zoals voorgesteld.</p>
      <p sl="fr">Ik ben daarom verheugd over het merendeel van de bereikte compromissen, die de mogelijkheid respecteren dat lidstaten desgewenst strengere regels invoeren, terwijl er toch een hoog minimaal niveau wordt gewaarborgd voor consumenten in de Unie. Zo is de maximale looptijd van de overeenkomsten vastgesteld op twaalf maanden, is de informatie over overeenkomsten op afstand of r telefonischeverkoopovereenkomsten verbeterd en is betaling pas vereist na afloop van de herroepingstermijn, die is vastgesteld op veertien dagen.</p>
      <p sl="fr">Het is daarentegen onaanvaardbaar om de gerichte volledige harmonisatie met betrekking tot hoofdstuk 5 over oneerlijke bedingen in stand te houden. Niet alleen is het vastgestelde beschermingsniveau ontoereikend, maar ook wordt voorbijgegaan aan de realiteit van frauduleuze praktijken, die een reactievermogen vereisen dat de Europese wetgeving niet kan bieden.</p>
      <p sl="fr">Het lijkt daarom onverantwoord om de lidstaten alle handelingsruimte op dit gebied te ontnemen. Ik hoop daarom dat de medewetgevers tot een evenwichtige tekst komen, die een daadwerkelijk gemeenschappelijke basis waarborgt voor een hoog niveau van bescherming.</p>
    </intervention>
    <intervention id="3-239-000" speaker_id="96704" name="Edvard KOŽUŠNÍK" is_mep="True" mode="spoken" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">Geachte Voorzitter, allereerst zou ik graag mijn grote waardering willen uitspreken voor het werk van de heer Schwab en hem daar hartelijk voor willen bedanken. Hij heeft het namelijk voor elkaar gebokst om alle zestienhonderd amendementen in goede banen te leiden en te komen tot een redelijke compromistekst voor het verslag. Het doet me deugd dat hij er daarbij in is geslaagd om de twee basisbeginselen van het oorspronkelijke voorstel van de Commissie in stand te houden, en wel om te beginnen het beginsel van “beter reguleren”. De regels zijn nu dusdanig vereenvoudigd en geactualiseerd dat een aantal barrières in de interne markt waar ondernemers en bedrijven in de EU dag in dag uit tegenaan lopen, uit de weg wordt geruimd. Ten tweede is er het beginsel van een zo groot mogelijke harmonisatie van de consumentenrechten en de afschaffing van het grote aantal door de verschillende lidstaten toegepaste uitzonderingen.</p>
      <p sl="cs">Hoewel we er uiteindelijk niet in zijn geslaagd om het eens te worden over een volledige harmonisatie van alle hoofdstukken van de richtlijn, betekent deze nieuwe wetgeving een zeer grote stap vooruit als het gaat om het afbreken van barrières voor de grensoverschrijdende handel. En dat komt de mededinging in de interne markt uiteindelijk rechtstreeks ten goede.</p>
    </intervention>
    <intervention id="3-240-000" speaker_id="4283" name="Kurt LECHNER" is_mep="True" mode="spoken" nationality="Germany" birth_date="26-10-1942" birth_place="Kaiserslautern" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, ik moet de algemene tevredenheid helaas een beetje relativeren. In de parlementaire commissie hebben we het voorstel van de Europese Commissie in allerlei opzichten verbeterd, en dat hebben we primair te danken aan de rapporteur, Andreas Schwab, maar desondanks bevat dit pakket volgens mij talloze voorbeelden van overdreven regelgeving. We maken het recht te ingewikkeld. Met name het midden- en kleinbedrijf kan dat nauwelijks aan, en het levert niet veel op voor de consument. Het leidt trouwens nauwelijks tot harmonisatie en levert niet veel op voor de interne markt en voor de positie van het Europese bedrijfsleven.</p>
      <p sl="de">Ik heb niet veel tijd, en daarom kan ik maar op één punt ingaan. Het voorstel van de Commissie heeft twee definities veel ruimer gemaakt, en al met al heeft de Commissie veel te veel hooi op haar vork genomen, dat blijkt wel uit het feit dat er zestienhonderd amendementen zijn ingediend. Die kunnen in het Parlement eigenlijk niet fatsoenlijk worden behandeld. De Commissie heeft ook helemaal niet toegelicht waarom ze die definities ruimer heeft gemaakt – in de bijlagen en in de documenten die het Parlement heeft ontvangen wordt dat nergens toegelicht. Het eerste punt is de overeenkomst op afstand. Ik ben blij dat deze verruiming tijdens de behandeling van dit voorstel is teruggenomen. Dat is rechtgezet. Het tweede punt is het concept van de ‘buiten verkoopruimten gesloten overeenkomst’, en daar wil ik graag op ingaan.</p>
      <p sl="de">Van nu af aan gelden er voor iedere overeenkomst die buiten verkoopruimten wordt gesloten principieel allerlei voorschriften. Die overeenkomst kan worden herroepen, zelfs wanneer de consument de elektricien, de schilder, de stukadoor, of wie dan ook, zelf heeft laten komen. Daar heeft de heer Obermayr net al op gewezen. Ik weet heel goed dat er allerlei uitzonderingen zijn, en die zijn trouwens door jou, beste Andreas, en door de commissie inhoudelijk en qua formulering verbeterd. Toch bestaan er nog steeds allerlei juridische valkuilen, die met name voor kleine en heel kleine ambachtelijk bedrijven fatale gevolgen kunnen hebben of hun overleven in gevaar kunnen brengen.</p>
      <p sl="de">Ik ben van mening dat dit deel van het voorstel overbodig is, het kan gewoon worden geschrapt. Dat geldt trouwens ook voor de hoofdstukken 4 en 5. Als dat gebeurt, zou de rest van het voorstel na alle veranderingen helemaal niet zo slecht zijn.</p>
    </intervention>
    <intervention id="3-241-000" speaker_id="96925" name="Sylvana RAPTI" is_mep="True" mode="spoken" nationality="Greece" birth_date="10-11-1958" birth_place="Kerkyra" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, ik wil de rapporteur, de heer Schwab, en de socialistische schaduwrapporteur, mevrouw Gebhardt, bedanken. Ik bedank hen en tegelijkertijd bewonder ik hen, want ze hebben veel doorzettingsvermogen en bijzonder veel geduld nodig gehad om ons tot het punt te brengen dat wij vandaag in het debat hebben bereikt en dat naar mijn mening ook een goed vertrekpunt vormt voor commissaris Reding, wier uitlatingen ons naar mijn mening reden tot optimisme geven.</p>
      <p sl="el">Persoonlijk vind ik minimale harmonisering een heel goede en tegelijkertijd realistische basis om mee te werken. Ik kom uit een land, Griekenland, dat een zeer hoog niveau heeft bereikt op het vlak van bescherming van consumentenrechten. En zoals u begrijpt, zou ik niet willen dat aan dit hoge niveau van consumentenbescherming afbreuk wordt gedaan.</p>
      <p sl="el">Ik geeft toe dat ik zeer bezorgd was toen ik voor de eerste keer de argumenten van de heer Schwab voor maximale harmonisering hoorde. Ik moest op dat moment denken aan iets wat ik ooit in een tijdschrift had gelezen: iemand probeerde de mooiste vrouw te maken en nam daarvoor de ogen van een actrice, de neus van een zangeres en de lippen van een andere actrice. Het resultaat was een wangedrocht.</p>
      <p sl="el">Ik maak deze vergelijking om aan te tonen dat we met de beste voornemens kunnen beginnen, maar mogelijk toch niet het gewenste resultaat bereiken. Daarom ben ik van mening dat minimale harmonisering de juiste basis is.</p>
    </intervention>
    <intervention id="3-242-000" speaker_id="96850" name="Damien ABAD" is_mep="True" mode="spoken" nationality="France" birth_date="05-04-1980" birth_place="Nîmes" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, allereerst verwelkom ik het werk van onze rapporteur, de heer Schwab, dat ons vandaag in staat stelt om met alle fracties een breed gedragen akkoord over deze tekst te bereiken ondanks dat die tekst aanvankelijk toch moeilijk van de grond kwam.</p>
      <p sl="fr">Ja, Europa moet een synoniem zijn voor vooruitgang en tastbare resultaten, en dat zien we bij deze voorstellen over consumenten. De Europeanen zullen voortaan kunnen profiteren van een herroepingsrecht als zij aankopen doen op online veilingsites als Ebay.</p>
      <p sl="fr">We zijn erin geslaagd een tekst te presenteren waarmee we enerzijds de randvoorwaarden voor een toename van de grensoverschrijdende handel binnen de Europese Unie versterken en anderzijds het beschermingsniveau van de consument in de lidstaten niet verlagen, maar juist verhogen.</p>
      <p sl="fr">Ik onderschrijf de mening dat we, om niet opnieuw in een crisis te geraken, nieuwe groeimarkten tot stand moeten brengen en dat onze ondernemingen door vereenvoudiging en optimalisering van het Europees recht beter zullen kunnen profiteren van de mogelijkheden van de interne markt. Wist u dat slechts 22 procent van de aankopen in Europa van grensoverschrijdende aard is? Met een beter wetgevingskader voor ondernemingen dragen we dus ook bij aan een opleving van de economie.</p>
      <p sl="fr">In de onderhandelingen over deze tekst wilden we uitgaan van een ambitieuze, maar ook pragmatische benadering. Het beginsel was eenvoudig: geen harmonisering zonder een gelijkwaardig beschermingsniveau. Daarom ben ik blij dat we bepaalde aspecten van nationale wetgevingen waar de consumenten van de betreffende lidstaat zeer aan hechten hebben kunnen behouden. Voor de Franse consumenten betekent dat dat zij kunnen blijven rekenen op de bescherming van de garantie tegen verborgen gebreken en de handhaving van onze zeer beschermende wetgeving voor huis-aan-huisverkoop.</p>
      <p sl="fr">Bovendien tonen we vandaag aan dat het Europees Parlement – de linkse en rechtse fracties samen – in staat is om tegemoet te komen aan de dagelijkse zorgen van de bevolking, en dat verheugt me. De oplossing is natuurlijk meer Europa, maar niet om het even welk Europa. We hebben behoefte aan een Europa dat beschermt, een Europa dat geruststelt en een Europa dat kansen biedt aan Europeanen, burgers, consumenten en ondernemingen.</p>
    </intervention>
    <intervention id="3-243-000" speaker_id="96718" name="Olga SEHNALOVÁ" is_mep="True" mode="spoken" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Mijnheer de Voorzitter, ooit, in een ver verleden, gold het motto “De klant is koning”. Er werd vaak levenslange garantie gegeven en kwaliteit was een erezaak. Dat lijkt echter bepaald niet meer het geval te zijn. Vandaar de noodzaak om ons actief over de consumentenrechten te buigen en actief te bekijken hoe deze kunnen worden beschermd en welke wetgeving er nodig is om die te waarborgen. Het heeft er alles weg van dat klantentevredenheid tegenwoordig commercieel gezien niet langer altijd de beste optie is. Daarvan zijn talloze voorbeelden uit de dagelijkse praktijk op te noemen.</p>
      <p sl="cs">Het is dan ook van groot belang dat deze wetgeving uitgebreid wordt behandeld. In geen geval mogen de consumentenrechten er als gevolg hiervan verder op achteruit gaan. Bovendien dient te worden ingespeeld op de nieuwe uitdagingen. Bij dit alles dient goed in het oog te worden gehouden dat de consumentenrechten in lang niet alle lidstaten in gelijke mate in acht worden genomen. We dienen er dan ook alles aan te doen om ervoor te zorgen dat vooral in die lidstaten waar onzekerheid en wildwestpraktijken momenteel hoogtij vieren - een eldorado voor oplichters en uiterst schadelijk voor het vertrouwen in de interne markt - een grote sprong vooruit wordt gemaakt. Bovendien moeten we ervoor zorgen dat daar waar reeds een hoog niveau van consumentenbescherming bestaat, deze intact blijft. Dat is de tweevocale bril waarmee ik naar deze richtlijn inzake de consumentenrechten kijk. Ik sluit mij dan ook volledig aan bij het standpunt van mijn fractie. Uiteraard ook mijn dank aan de rapporteurs voor de enorme hoeveelheid werk die zij verzet hebben. Consumentenbescherming druist echt niet in tegen de belangen van winkeliers en bedrijven. Integendeel.</p>
    </intervention>
    <intervention id="3-244-000" speaker_id="5956" name="Regina BASTOS" is_mep="True" mode="spoken" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Mijnheer de Voorzitter, ik wil op de allereerste plaats de heer Schwab feliciteren met zijn volharding in de onderhandelingen, die geleid heeft tot dit belangrijke compromis, en ik wil ook eenieder complimenteren die met hem heeft samengewerkt aan dit verslag.</p>
      <p sl="pt">Niet alleen willen we een hoger beschermingsniveau voor de Europese consument tot stand brengen, maar ook willen we ervoor zorgen dat Europese ondernemingen, van welke omvang dan ook, hun goederen en diensten zonder onnodige juridische belemmeringen kunnen verkopen aan consumenten in alle 27 lidstaten van de Unie.</p>
      <p sl="pt">Met deze richtlijn komt er een einde aan de versnippering van de wetgeving, die consumenten en ondernemingen ervan weerhoudt handel te bedrijven over de grenzen heen. Dit zal een belangrijke impuls geven aan de interne markt. Ik vind met name de bepalingen inzake informatie aan de consument van belang. Deze moet duidelijk en begrijpelijk zijn en ruim op tijd worden verstrekt.</p>
      <p sl="pt">Ook van belang is het feit dat de bewijslast met betrekking tot de naleving van de informatieverplichtingen bij de handelaar moet liggen. Ten aanzien van op afstand gesloten overeenkomsten, in het bijzonder overeenkomsten die gesloten zijn via internet of telefoon, moeten duidelijke regels worden vastgesteld en moet de consument beschermd worden met eenvoudige en doeltreffende maatregelen. We zijn ervan overtuigd dat deze richtlijn, als de onderhandelingen tussen de instellingen eenmaal zijn afgerond, zal bijdragen aan een meer concurrerende en dynamische Europese Unie, wat in een mondiale economie van groot belang is.</p>
    </intervention>
    <intervention id="3-245-000" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, het zou positief zijn als we een richtlijn op het gebied van consumentenrechten konden vaststellen; een horizontaal instrument dat de bestaande vier richtlijnen vereenvoudigt, samenvoegt en aanvult.</p>
      <p sl="es">Een interne markt die wordt gekenmerkt door een hoge graad van consumentenbescherming is essentieel voor groei en duurzame werkgelegenheid.</p>
      <p sl="es">Om dit in overeenstemming met het Verdrag te verwezenlijken, mogen de lidstaten niet belemmerd worden in het aannemen van maatregelen die de consumentenbescherming vergroten. Er moet daarom alleen volledige harmonisatie komen op de punten die noodzakelijk zijn voor een consistent kader bij grensoverschrijdende operaties, zodat er meer slagkracht geboden kan worden.</p>
      <p sl="es">In de Commissie economische en monetaire zaken bestaat brede overeenstemming dat alle financiële diensten aan deze regelgeving moeten voldoen, zodat deze daadwerkelijk horizontaal is, dat deze moet worden gecoördineerd met sectorale wetgeving op EU- en nationaal niveau, zodat er geen hiaten zijn, en dat er specialistisch advies moet worden gevraagd.</p>
      <p sl="es">Dit streven komt in de huidige tekst onvoldoende naar voren. De tekst moet dus geperfectioneerd worden voor de eindstemming.</p>
      <p sl="es">We moeten ook blijven streven naar een Europees Handvest voor consumenten van financiële diensten.</p>
    </intervention>
    <intervention id="3-246-000" speaker_id="96652" name="Alajos MÉSZÁROS" is_mep="True" mode="spoken" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Mijnheer de Voorzitter, commissaris, dames en heren, laten we de heer Schwab bedanken voor het waardevolle verslag dat hij heeft ingediend. Uniforme voorschriften ter bescherming van de consument en begrippen die overal hetzelfde betekenen wekken vertrouwen bij burgers en garanderen tegelijk ook grotere rechtszekerheid. Dit alles telt het meest voor burgers en ondernemingen die hun rechten op handelsgebied binnen de interne markt vrijelijk willen benutten. Het voorstel van de rapporteur om minimumharmonisatie van de consumentenbescherming te combineren met volledige harmonisatie van de technische voorschriften is in de huidige situatie de enige aanvaardbare oplossing. De combinatie van een minimum- en volledige harmonisatie kan een optie worden die voor iedereen aanvaardbaar is.</p>
      <p sl="hu">De thans bestaande hinderpalen voor grensoverschrijdende transacties belemmeren handelaars- en kopersactiviteiten die de grenzen van de lidstaten overschrijden. De statistieken tonen aan dat velen nog huiverig zijn om aankopen binnen de EU via internet te doen, en daar zou ook iets aan gedaan moeten worden. Verder zou ik willen zeggen, en daarbij denk ik voornamelijk aan de Centraal-Europese lidstaten, dat er grote behoefte is aan een alomvattend, constructief regelgevingskader. Een systeem dat op transparantere gemeenschappelijke regels is gebaseerd intensiveert het nog niet volledig ontwikkelde consumentenbewustzijn dat in West-Europa reeds lang bekend is. Een ontwikkeld beleid ter bescherming van de consumenten is tevens een manier om KMO’s te steunen. Daarom moeten we voorzichtig zijn en hun situatie niet compliceren via rechtsregels die te strikt zijn.</p>
      <p sl="hu">Een nadere bepaling van de informatieverplichting voor handelaars is een kernelement dat bijdraagt aan de groei van rechtmatige markttransacties die vanuit commercieel oogpunt fair zijn. Het is geen toeval dat ook het Hongaarse voorzitterschap dit voorstel voor richtlijn als een van zijn prioriteiten voor zijn mandaat van zes maanden beschouwt. Het is symbolisch en veelzeggend dat het Parlement het verslag enkele dagen na de Werelddag van de rechten van de consument aan de orde heeft gesteld. Door de juiste beslissing te nemen kunnen we het leven van bijna vijfhonderd miljoen consumenten en 22 miljoen ondernemingen op de interne markt van de Europese Unie gemakkelijker maken.</p>
    </intervention>
    <intervention id="3-247-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Mijnheer de Voorzitter, mag ik in de eerste plaats de heer Schwab en zijn collega’s complimenteren voor het goede werk dat zij nu meer dan twee jaar lang hebben verricht. Dat is ongetwijfeld een grote prestatie geweest. Mag ik ook mevrouw Győri van het Hongaarse voorzitterschap prijzen: ze is zeer enthousiast, ze is hier de hele dag en ze is er ook altijd in Straatsburg. Ik geloof niet dat ik ooit iemand heb gezien die zo enthousiast is als zij.</p>
      <p sl="en">Het gaat hier over de interne markt, harmonisatie, waarde toevoegen: allemaal heel belangrijk. Het is geen eindproduct, maar een werk in wording: noemenswaardige zaken zijn het herroepingsrecht, oneerlijke bedingen in overeenkomsten en met name de clausules die nationale regeringen flexibiliteit bieden. Als deze zaken ook in andere richtlijnen waren opgenomen, zoals het Europees Fonds voor aanpassing aan de globalisering, zouden ze beter functioneren. Tot slot wil ik nog zeggen dat dit voorstel een aanvulling is op zaken zoals de dienstenrichtlijn en de richtlijn inzake gegevensbescherming waar ik aan werk. Er wordt dus vooruitgang geboekt.</p>
      <p sl="ga">Ik prijs de heer Schwab voor het voltooien van het werk.</p>
    </intervention>
    <intervention id="3-250-000" speaker_id="105192" name="María IRIGOYEN PÉREZ" is_mep="True" mode="spoken" nationality="Spain" birth_date="01-10-1952" birth_place="Soria" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, mevrouw de commissaris, staat u mij allereerst toe om de heer Schwab en mevrouw Gebhardt te complimenteren met het uitstekende werk dat zij hebben verricht.</p>
      <p sl="es">Daarnaast wil ik een algemene gedachte uitspreken. Dit gaat niet over het vergroten van het protectionisme, maar over het niet snijden in bestaande rechten in sommige lidstaten.</p>
      <p sl="es">Als we inderdaad willen blijven streven naar een echte interne markt voor bedrijven en consumenten, moeten we tevens een evenwicht zien te vinden tussen een hoog niveau van bescherming van consumentenrechten en bescherming van het concurrentievermogen van bedrijven.</p>
      <p sl="es">Dit evenwicht moet bestaan uit een minimaal niveau van harmonisatie en de mogelijkheid voor de lidstaten om bestaande regelgeving te behouden en om nieuwe normen in te stellen die de bescherming van consumentenrechten verbeteren.</p>
      <p sl="es">We mogen niet toestaan dat er een Europese norm wordt ingevoerd die ertoe leidt consumenten en gebruikers een minder goede bescherming genieten.</p>
      <p sl="es">Het doet mij deugd dat de onderhandelingen in het Europees Parlement zijn verbeterd, maar ik wil nogmaals benadrukken dat we niet moeten gaan snijden in reeds bestaande rechten.</p>
    </intervention>
    <intervention id="3-251-000" speaker_id="38420" name="Cristian-Silviu BUŞOI" is_mep="True" mode="spoken" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="en">Mijnheer de Voorzitter, ik feliciteer de rapporteur, de heer Schwab, en zijn team van rapporteurs voor advies en schaduwrapporteurs voor hun inspanningen ten aanzien van dit verslag. We hebben er lang over gedaan om een lijn te kiezen die zowel voor consumenten als voor bedrijven evenwichtig genoeg is. Ik ben blij met het algehele compromis dat alle fracties zijn overeengekomen en ik ben van mening dat dit voor alle consumenten in de Europese Unie een belangrijke stap vooruit is.</p>
      <p sl="en">Er zijn belangrijke verbeteringen aangebracht, zoals de bepalingen betreffende duidelijke informatieverplichtingen in overeenkomsten en de harmonisatie van de bepalingen betreffende het herroepingsrecht. Het is natuurlijk een compromis, het is niet volmaakt. Een voorbeeld is artikel 22 bis, dat de handelaar verplicht om ook in andere lidstaten te leveren. Er zijn producten en diensten die hier vanwege hun aard niet onder zouden moeten vallen, namelijk bederfelijke goederen. Ook met digitale producten kunnen zich problemen voordoen. Het oorspronkelijke doel van de bevordering van grensoverschrijdende transacties is heel belangrijk en zeer goed, en ik hoop echt dat we er tijdens de komende onderhandelingen met de Raad in slagen om deze aanpassingen door te voeren om tot een optimaal resultaat te komen.</p>
    </intervention>
    <intervention id="3-252-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mijnheer de Voorzitter, ik denk dat iedere consument het recht moet hebben op informatie voordat hij of zij een contract tekent. Bedrijven moeten hun klanten informeren en hun toestemming verkrijgen, ook in iedere situatie waarin een bedrag is geblokkeerd op hun bankpas of creditcard.</p>
      <p sl="ro">Het is ook belangrijk om consumenten te beschermen tegen oneerlijke contractvoorwaarden. Helaas staan de contractuele voorwaarden van bancaire diensten, verzekeringen, elektronischecommunicatiediensten of toeristische dienstverlening vaak in kleine lettertjes op de achterkant vermeld. Klanten tekenen zeer vaak een registratieformulier of factuur zonder eerst de tekst van de contractvoorwaarden te lezen.</p>
      <p sl="ro">Zelfs als klanten de contractvoorwaarden wel lezen en aangeven dat ze het niet eens zijn met een ervan, hebben ze geen onderhandelingspositie. In dergelijke gevallen krijgt de consument als antwoord dat het een standaardcontract van het bedrijf is dat niet kan worden gewijzigd.</p>
      <p sl="ro">Nationale autoriteiten voor consumentenbescherming moeten deze standaardcontracten controleren om consumenten te beschermen tegen oneerlijke voorwaarden.</p>
    </intervention>
    <intervention id="3-253-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Geachte Voorzitter, ik zou de heer Schwab allerhartelijkst willen bedanken voor zijn uitmuntende werk en zijn steun voor mijn voorstellen. Dat consumenten nu onder bepaalde voorwaarden het recht krijgen op levering van via internet in andere lidstaten aangekochte goederen, is echt een grote stap vooruit in de e-handel. Een derde van de via internet verkopende partijen weigert momenteel nog om goederen te bezorgen in andere lidstaten, met name in de nieuwe lidstaten.</p>
      <p sl="cs">Ik ben ervan overtuigd dat ook de Raad met onze compromistekst zal instemmen, en wel met inbegrip van mijn voorstellen ten aanzien van de verplichting om melding te maken van de interoperabiliteit van computerapparatuur en elektronica, de leesbaarheid van contractuele voorwaarden, consumentenrechten bij georganiseerde verkoopsreizen, alsook de mogelijkheid voor lidstaten om de consumentenrechten uit te breiden, met inbegrip van garanties aan organisaties zonder winstoogmerk en zelfstandige ondernemers. Het belang van deze richtlijn is duidelijk. Een Europese consument met duidelijke rechten is de beste katalysator voor een eerlijke interne handel in de Europese Unie.</p>
    </intervention>
    <intervention id="3-254-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mijnheer de Voorzitter, volgens de Europa 2020-strategie is een hoog niveau van consumentenbescherming een garantie voor producten van hoge kwaliteit, maar ook van consumentenvertrouwen. De werking van de interne markt wordt erdoor verbeterd.</p>
      <p sl="ro">Met betrekking tot consumentenrechten biedt de huidige minimumregeling alle lidstaten de vrijheid om EU-regels aan te passen aan nationale principes. Ik vind dat we deze benadering moeten vasthouden.</p>
      <p sl="ro">De Europese Unie kan een betere harmonisatie van de interne markt met een hoog niveau van consumentenbescherming dichterbij brengen door het huidige minimumniveau van harmonisatie op te voeren naar het niveau van de beste bestaande nationale praktijken.</p>
      <p sl="ro">Naar mijn mening moet het Europese systeem van aansprakelijkheid, dat niet eenduidig is, eerlijk zijn, zodat consumentenbescherming en vertrouwen in de markt worden verbeterd en producten langer meegaan.</p>
    </intervention>
    <intervention id="3-255-000" speaker_id="102886" name="Ildikó GÁLL-PELCZ" is_mep="True" mode="spoken" nationality="Hungary" birth_date="02-05-1962" birth_place="Szikszó" p_group="Group of the European People's Party (Christian Democrats)" m_state="HU">
      <p sl="hu">Mijnheer de Voorzitter, de thans geldende Europese consumentenvoorschriften volgen het principe van minimale harmonisatie. Ze geven lidstaten de mogelijkheid om af te wijken, maar tegelijkertijd betekent dit ook een concurrentienadeel voor de EU. Het verheugt mij dat de heer Schwab zo’n geweldig verslag heeft opgesteld. Na jaren van onderhandelingen is het moment aangebroken om een akkoord terzake te bereiken, en zoals Minister Győri heeft gezegd, zal ook het Hongaarse voorzitterschap hiernaar streven. Voor een vermindering van de segmentering van de interne markt van de EU is een sterkere handhaving van consumentenrecht nodig en moet gezorgd worden dat consumenten betere beslissingen kunnen nemen zonder dat ondernemingen als gevolg van de nieuwe wetgeving benadeeld worden. Voor een eengemaakte interne markt zijn eengemaakte Europese consumentenvoorschriften nodig. Daarom is het belangrijk dat we een akkoord in eerste lezing bereiken.</p>
    </intervention>
    <intervention id="3-256-000" speaker_id="photo_generic" name="Viviane Reding" is_mep="True" mode="spoken">
      <p sl="en">vicevoorzitter van de Commissie. − Mijnheer de Voorzitter, ik moet zeggen dat dit een zeer constructief debat in dit Parlement was. Alle geledingen van het Parlement waren het erover eens dat er een betere, constructievere, efficiëntere richtlijn inzake consumentenrechten moet komen dan we nu hebben – en dat de nieuwe richtlijn misschien niet volmaakt is, maar in ieder geval beter is dan de bestaande richtlijn, die alles behalve volmaakt is, zoals iedereen zal beamen.</p>
      <p sl="en">Ik heb in het Parlement ook zelden zoveel eensgezindheid gezien als vandaag wat betreft de lof voor de rapporteur Andreas Schwab en zijn corapporteurs. Ik hoop dat deze eensgezindheid blijvend is, want we stappen nu in een heel nieuw soort proces en er is heel weinig tijd voor het verwezenlijken van deze betere wetgeving, die door alle afgevaardigden van alle politieke partijen die het woord hebben gevoerd gewenst wordt. Ik moedig u dan ook aan om dit verslag aan uw rapporteurs te geven als startpunt voor de onderhandelingen. Ik weet dat het Hongaars voorzitterschap alles zal doen wat binnen zijn macht ligt om deze nieuwe procedure tot een positief einde te brengen.</p>
    </intervention>
    <intervention id="3-257-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad. – Mijnheer de Voorzitter, commissaris, dames en heren, ik wil me graag aansluiten bij degenen die hebben gezegd dat dit een uitstekend debat was. Het is een zeer constructief debat geweest, en ik wil u namens het Hongaarse voorzitterschap en onze deskundigen bedanken voor uw steun. Ik vertrouw erop dat we verder overleg in dezelfde stemming kunnen voortzetten. Staat u mij toe dat ik inga op enkele concrete kwesties die in het debat ter sprake zijn gekomen. Er is door een aantal mensen aangedrongen op regulering van de lijsten die oneerlijke clausules in contracten bevatten. We zijn het er met het Europees Parlement over eens dat een lijst op Europees niveau waarde zou toevoegen. Maar ofschoon het toepasselijk recht een indicatieve lijst van voorbeelden omvat, zou de toegevoegde waarde bestaan in de totstandbrenging van een één enkele Europese lijst. Er is daar echter nog onvoldoende steun voor in de Raad, en dat is een van de redenen waarom de Raad dit heeft geschrapt.</p>
      <p sl="hu">Sommigen hebben gevraagd, ofschoon mevrouw Gáll-Pelcz daar al voor mij op heeft geantwoord, waarom we in eerste lezing tot een akkoord zouden moeten komen. Zoals bekend zijn we in oktober 2008 tijdens het Franse voorzitterschap met de onderhandelingen begonnen. In tweeënhalf jaar hebben we meer dan zestig vergaderingen van werkgroepen gehouden. Daarom zijn we van mening dat er verder geen scenario’s meer zijn voor het opbreken van de blokkerende minderheden, en om die reden hebben we moeten besluiten om het toepassingsbereik van de richtlijn aanzienlijk te beperken, namelijk tot op afstand en buiten de verkoopruimte gesloten overeenkomsten. Ik ben ervan overtuigd dat het beperkte toepassingsbereik en daarmee ook de beoogde harmonisatie tot een sneller akkoord kunnen leiden, en ik zie niet in welke meerwaarde doorgaan en het houden van een tweede lezing zouden kunnen opleveren.</p>
      <p sl="hu">Het voorlopige standpunt van het Europees Parlement komt in talrijke opzichten dicht in de buurt van de benadering van de Raad, en daarom denk ik – en daar dring ik op aan – dat we de gelegenheid voor een akkoord in eerste lezing niet voorbij mogen laten gaan.</p>
      <p sl="en">Ik waardeerde de opmerking van de heer Harbour over de vraag of de huidige situatie een springplank is of een mijlpaal. Als we realistisch willen zijn – en ik overdrijf niet graag – denk ik dat deze situatie een springplank is en geen mijlpaal. Dit had een mijlpaal kunnen zijn, maar het ontbrak gewoon aan de juiste voorwaarden. We kunnen het als een springplank zien wanneer we de belangen van onze burgers en onze consumenten in ogenschouw nemen.</p>
      <p sl="en">We weten allemaal dat de juridische omstandigheden in de lidstaten sterk uiteenlopen. Een vollediger harmonisatie was in dit stadium niet mogelijk. Het is veel beter om een overeenkomst met een kleiner toepassingsgebied te hebben dan geen overeenkomst. Dit komt de consumentenrechten echt ten goede en helpt ons derhalve verder op weg naar de voltooiing van de interne markt.</p>
    </intervention>
    <intervention id="3-259-000" speaker_id="28223" name="Andreas SCHWAB" is_mep="True" mode="spoken" role="rapporteur" nationality="Germany" birth_date="09-04-1973" birth_place="Rottweil" m_state="DE">
      <p sl="de">Mijnheer de Voorzitter, er is gevraagd of dit nu wel of niet een mijlpaal is. Daar zouden we het lang en breed over kunnen hebben. Het is wel duidelijk dat bijvoorbeeld de oprichters van de Europese Gemeenschap, zoals Altiero Spinelli, naar wie wij vandaag onze fractiezaal hebben genoemd, zich met principiëlere Europese vragen bezig konden houden, maar ik ben ervan overtuigd dat we Europa vandaag opbouwen met kleine stapjes, die tot vooruitgang leiden. Daarom zou ik alle collega’s die aan de discussie hebben deelgenomen en die door hun amendementen dit compromis mogelijk hebben gemaakt willen bedanken. Een compromis is altijd een mogelijkheid om verschillende belangen met elkaar te verzoenen. Niemand zal ooit voor de volle honderd procent tevreden zijn, maar iedereen is bereid om het compromis te steunen en te verbeteren. Daarom denk ik dat we op de goede weg zijn.</p>
      <p sl="de">Ik zou van de gelegenheid gebruik willen maken om de vicevoorzitter van de Commissie, mevrouw Reding, te bedanken voor haar beschikbaarheid, voor haar inzet en voor haar daadkrachtige ondersteuning, vandaag in dit debat, maar ook tijdens allerlei andere gesprekken. Ik hoop dat we daar ook op kunnen rekenen tijdens de gesprekken met de Raad. Ik dank de heer Harbour, onze commissievoorzitter, voor het geduld dat hij aan de dag heeft gelegd tegenover de rapporteur en zijn collega’s, en ik dank ook de heer Lehne, de voorzitter van de Commissie juridische zaken. Ik wil tegen de Raad, tegen onze vroegere collega Enikő Győri, zeggen dat ik hoop dat zij ook als voorzitter van de Raad begrijpt dat het Europees Parlement het voorstel dat de Raad op 24 januari gelukkig heeft aangenomen mogelijk niet zonder wijzigingen zal overnemen. Misschien willen we bij een aantal punten wat verder gaan. Daarom willen we de komende weken constructieve gesprekken voeren om een goede oplossing tot stand te brengen. Ik dank u hartelijk.</p>
    </intervention>
    <intervention id="3-260-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Het debat is gesloten.</p>
      <p sl="nl">De stemming vindt morgen om 11.30 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-261-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Ik verwelkom wat er wordt gedaan om consumentenrechten in de EU te versterken. Ik steun ook de voorgestelde maatregelen om de grensoverschrijdende handel te bevorderen en de maatregelen om EU-regels over consumentenbescherming te verduidelijken teneinde de huidige onzekerheid weg te nemen.</p>
      <p sl="ga">Transparantie en betere informatie voor bedrijven en consumenten zouden het vertrouwen van consumenten in de markt zeer ten goede komen en dit zal weer een stimulans zijn voor economische groei. Desondanks baren sommige maatregelen en hun effect op het midden- en kleinbedrijf mij tamelijk veel zorgen. Hoewel deze bedrijven ongetwijfeld voorstander zijn van maatregelen die een duidelijker wettelijk kader scheppen en bestaande mechanismen voor consumentenbescherming aanvullen, zijn sommige bezorgd dat een aantal nieuwe bepalingen effect kunnen hebben op het dagelijkse reilen en zeilen van ondernemingen. Dergelijke maatregelen kunnen leiden tot aanzienlijk meer bureaucratie en onnodige administratieve lasten.</p>
      <p sl="ga">Wanneer wij consumenten beschermen moeten wij ervoor zorgen dat wij de ondernemingen en diensten die aan deze consumenten leveren niet kapot maken.</p>
    </intervention>
    <intervention id="3-262-000" speaker_id="96716" name="Zuzana BRZOBOHATÁ" is_mep="True" mode="written" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Met het voorstel voor een richtlijn betreffende consumentenrechten worden middels één wetstekst in totaal vier richtlijnen geharmoniseerd, te weten de richtlijn betreffende buiten verkoopruimten gesloten overeenkomsten, de richtlijn betreffende oneerlijke bedingen in consumentenovereenkomsten, alsook de richtlijn betreffende de consumentenbescherming bij overeenkomsten op afstand en bepaalde aspecten van de verkoop van consumentengoederen en garanties. Met de samenvoeging van deze vier richtlijnen wordt beoogd de interne markt doeltreffender te laten werken en de grensoverschrijdende handel te bevorderen. Met een hoog niveau van consumentenbescherming worden producten beter, het consumentenvertrouwen hoger en gaat de doeltreffendheid van de interne markt er als geheel op vooruit. De pogingen om de garantietermijn strikt tot twee jaar te beperken, keur ik faliekant af. In talloze lidstaten zou de consumentenbescherming er hierdoor namelijk op achteruit gaan, doordat deze de in hun nationale wetgeving vastgelegde garantietermijn zouden moeten inkorten, oftewel de positie van de consument verzwakken. Verder is het een goede zaak dat wordt gepoogd het vertrouwen van de consument in grensoverschrijdende aankopen te versterken. De grootste problemen betreffen momenteel de taal, onvoldoende vertrouwen in het betalingssysteem en de weigering van marktpartijen om producten te leveren in het buitenland. Het verwijt van de rapporteur van de Commissie economische en monetaire zaken dat er in de ontwerprichtlijn geen rekening wordt gehouden met nieuwe producten die ontstaan als gevolg van de almaar voortschrijdende productontwikkeling en innovatie, zoals digitale producten, is geheel terecht. In de amusementsindustrie en de consumentenelektronica worden er steeds vaker producten verkocht waarbij software en andere niet-tastbare diensten een integraal onderdeel uitmaken van het product.</p>
    </intervention>
    <intervention id="3-263-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Het gebrek aan eenheid tussen de bestaande wetten en normen is vaak een demotiverende factor voor consumenten en producenten die overwegen om deel te nemen aan internationale handel. Consumenten en ondernemers stuiten op obstakels vanwege de ongelijke marktomstandigheden.</p>
      <p sl="sk">De besproken overeenkomst moet grondig worden geharmoniseerd, in de eerste plaats om een hoog niveau van consumentenbescherming in stand te houden. Verschillen tussen de sectoren moeten in aanmerking worden genomen en de werkingssfeer van de richtlijn zou vooral moeten worden beperkt tot overeenkomsten die buiten verkoopruimten worden gesloten. Juist deze overeenkomsten vormen de meerderheid van de internationale handelstransacties.</p>
      <p sl="sk">Bovendien is de vraag of een bepaalde overeenkomst onder de geharmoniseerde regels valt voornamelijk afhankelijk van de formulering van de vastgestelde voorwaarden. Vaak zijn deze ontoereikend and onbevredigend in wettelijk opzicht.</p>
      <p sl="sk">Het is echt belangrijk ervoor te zorgen dat de rechten van consumenten in alle Europese lidstaten goed worden beschermd en dat zij zonder onnodige juridische belemmeringen goederen kunnen ontvangen. Dit zou het consumentenvertrouwen en de interesse van bedrijven in internationale handel ook ten goede komen.</p>
    </intervention>
    <intervention id="3-264-000" speaker_id="96950" name="Liem HOANG NGOC" is_mep="True" mode="written" nationality="France" birth_date="11-12-1964" birth_place="Saïgon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="nl">Ik wil graag de heer Schwab en de schaduwrapporteurs bedanken voor hun werk. Het oorspronkelijke voorstel van de Commissie was onaanvaardbaar, want dat richtte zich op volledige harmonisering van de regels op het gebied van consumentenrechten, maar zonder ze op systematische wijze in overeenstemming te brengen met de meest gunstige nationale wetgeving.</p>
      <p sl="nl">In andere woorden, veel lidstaten zouden verplicht zijn geweest om bepalingen van hun nationale wetgeving af te schaffen, hoewel die een betere bescherming bieden aan de consument. In Frankrijk zouden zodoende twee belangrijke verworvenheden afgeschaft moeten worden, namelijk de regeling met betrekking tot verborgen gebreken en het verbod voor huis-aan-huisverkopers om geld te innen voordat de herroepingstermijn is verstreken.</p>
      <p sl="nl">Samen met mijn socialistische collega's hebben we echter bereikt dat deze aanpak gewijzigd wordt en dat minimale harmonisering de norm wordt. We zijn er eveneens in geslaagd om de consumentenrechten te versterken op een hele reeks punten, in het bijzonder met betrekking tot de informatie die een verkoper moet verschaffen en de bepalingen met betrekking tot de herroepingstermijn.</p>
      <p sl="nl">Eén probleem blijft echter bestaan, namelijk hoofdstuk V. We kunnen niet accepteren dat de regels met betrekking tot oneerlijke bedingen volledig geharmoniseerd worden, want dat zou de lidstaten iedere mogelijkheid ontnemen om op te treden tegen handelspraktijken die dagelijks veranderen en soms grote bedreigingen voor consumenten vormen.</p>
    </intervention>
    <intervention id="3-265-000" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Uit onderzoeken van de Commissie blijkt dat één op de drie EU-burgers online goederen koopt, maar slechts 7 procent doet dit grensoverschrijdend. Wel is 33 procent geïnteresseerd in grensoverschrijdende aankopen. Er is nog geen regelgeving op dit terrein en het is ingewikkeld om online goederen te kopen, vooral met het oog op aflevering en transactiekosten. Het voorstel voor een richtlijn inzake consumentenrechten is erop gericht de complicaties voor onlinetransacties te verkleinen. Ik ben heel blij met de verbeterde rechten voor consumenten die online goederen kopen. We moeten alle informatie over de handelaren tot onze beschikking hebben, inclusief namen, adressen en contactgegevens. De regels in de EU moeten worden geharmoniseerd, zodat we niet voor onaangename verrassingen en extra kosten komen te staan. Ik juich de harmonisatie van de herroepingstermijn van veertien dagen toe. We moeten de consumenten beschermen, maar we moeten ook de economie stimuleren. Ik sta volledig achter de inspanningen van de rapporteur om hier evenwicht in te vinden. De tenuitvoerlegging van de richtlijn inzake consumentenrechten, met volledige integratie en tenuitvoerlegging van een eengemaakte digitale markt, is één aspect van het probleem, maar de interne markt en de dienstenrichtlijn zijn een ander verhaal. De EU en haar lidstaten moeten zich op beide zaken richten.</p>
    </intervention>
    <intervention id="3-266-000" speaker_id="26829" name="Siiri OVIIR" is_mep="True" mode="written" nationality="Estonia" birth_date="03-11-1947" birth_place="Tallinn" p_group="Group of the Alliance of Liberals and Democrats for Europe" m_state="EE">
      <p sl="et">De aanneming van de nieuwe geharmoniseerde Europese richtlijn betreffende consumentenrechten is beslist een van de belangrijkere stappen naar een beter functionerende interne markt. De geharmoniseerde richtlijn, die een aantal richtlijnen met betrekking tot consumentenrechten samenvoegt, vereenvoudigt het wettelijk kader aanzienlijk, helpt het consumentenvertrouwen te vergroten en stimuleert grensoverschrijdende handel. Om de handel ofwel de toeleveringsketen transparanter te maken, vooral wat e-handel betreft, moeten wij ervoor zorgen dat de contactgegevens van handelaren beschikbaar zijn, zodat de consument zo nodig direct contact met hen kan opnemen. Daarom steun ik de voorstellen van de rapporteur op dit gebied. De richtlijn is vanuit het oogpunt van de consumenten en ondernemers zeer evenwichtig en ook flexibel genoeg om ruimte te bieden aan verschillen tussen de lidstaten. Wetgeving voor volledige consumentenbescherming is nog steeds geen realiteit in de Europese Unie. Toch is dit een grote stap in de richting van betere consumentenbescherming en handel.</p>
    </intervention>
    <intervention id="3-267-000" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Geachte Voorzitter, collega's, Al jarenlang heeft de EVP-fractie consequent benadrukt dat de bescherming van de consument en de voltooiing van de interne markt geen tegengestelde objectieven zijn maar hand in hand gaan. Met dit horizontale instrument worden de rechten en plichten van consument en handelaar gecodificeerd en verduidelijkt in de hele EU. Het geeft ook aan dat het de EU menens is om tegemoet te komen aan de behoeften van de meest kwetsbare consumenten. Bestaande tekortkomingen op het vlak van online- of grensoverschrijdende aankopen worden grotendeels weggewerkt. Dit creëert kansen voor de consument maar ook voor onze KMO's, die voortaan gemakkelijker gebruik zullen kunnen maken van de schaalvoordelen van de interne markt. Als we het echter goed menen met KMO's, moeten we hen niet nodeloos belasten. Er moet daarom ingezet worden KMO-vriendelijke aanpassingen van het Commissievoorstel. Met minder dan een 'onderscheiding' voor de KMO-toets kan Europa geen genoegen meer nemen.</p>
    </intervention>
    <intervention id="3-267-500" speaker_id="97195" name="Giovanni COLLINO" is_mep="True" mode="written" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">Onze supermarkten bevinden zich steeds minder vaak om de hoek en steeds minder vaak komen wij in de winkel, waar we de producten vast kunnen pakken, waar het ruikt naar verse levensmiddelen en waar we een praatje kunnen maken. Wij doen steeds vaker aankopen op afstand, en internet heeft onze gewoonten volledig veranderd, wat mede het gevolg is van ons steeds jachtiger leven. Dit is een tastbaar gevolg van wat in de handboeken wordt omschreven als de 'gemondialiseerde economie'. Wat is het verschil tussen internet en een supermarkt? Op internet is er geen medewerker die je kan adviseren over de productkeuze, en als er iets mis is met een product, kun je niet teruggaan naar de supermarkt om het te ruilen aan de hand van het bonnetje. De richtlijn betreffende consumentenrechten is fundamenteel vanwege de regels op het gebied van productinformatie en producten die gebreken vertonen en die vervangen, gerepareerd of goedkoper gemaakt moeten worden. Het doel daarbij is dat men in heel Europa bij de onlineverkoop dezelfde bescherming geniet als bij de reguliere verkoop.</p>
    </intervention>
    <intervention id="3-267-750" speaker_id="28377" name="Lidia Joanna GERINGER de OEDENBERG" is_mep="True" mode="written" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">De richtlijn betreffende consumentenrechten is volgens mij een van de belangrijkste wetgevende teksten waarover we in dit halfjaar debatteren. Betere toegang tot informatie en grotere bescherming van de consument zijn bijzonder belangrijk, bijvoorbeeld voor de ontwikkeling van de internetmarkt en voor de economische groei in de hele Europese Unie. De internetmarkt ontwikkelt zich in Europa nog steeds relatief traag in vergelijking met bijvoorbeeld de Verenigde Staten, en het land waar ik vandaan kom, Polen, staat nog steeds op een verre zeventiende plaats onder de Europese lidstaten. Slechts 23 procent van de Poolse consumenten doet aankopen via internet, en een gebrek aan vertrouwen blijkt een van de hoofdoorzaken van dit verschijnsel te zijn. Een van de meest controversiële punten van het voorstel voor de richtlijn is de kwestie van het niveau van harmonisatie van de regelgeving. Ik ben blij dat de rapporteur van de Commissie interne markt en consumentenbescherming akkoord is gegaan met de argumenten van mijn Fractie van de Progressieve Alliantie van Socialisten en Democraten in het Europees Parlement, die kritiek heeft geuit op de doelstelling van de Europese Commissie om volledige harmonisatie in te voeren. Die zou het de lidstaten de facto onmogelijk maken om hogere standaarden aan te nemen dan de standaarden die in de richtlijn zijn voorzien. Ik ben van mening dat de lidstaten die hogere standaarden willen behouden, deze mogelijkheid moeten krijgen.</p>
    </intervention>
    <intervention id="3-267-875" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Helaas worden de rechten van consumenten die industriële producten of voedingsproducten kopen, beter beschermd dan die van gebruikers van transport, medische zorg of educatieve diensten. Dat komt doordat het moeilijk aan te tonen is dat de geleverde dienst van slechte kwaliteit was.</p>
      <p sl="en">De Letse luchtvaartmaatschappij Air Baltic bijvoorbeeld, die voor 51 procent staatseigendom is, heeft momenteel een monopolie. Dat leidt tot misbruik in termen van passagiersdiensten en de dienstverlening. De directeur van het bedrijf, de heer Flick, heeft niet de moeite genomen om te reageren op vragen van parlementsleden en negeert klachten van het publiek gewoon. Air Baltic knoeit maar wat aan en probeert het Europees Parlement voor schut te zetten. Het bedrijf verkoopt businessclass-tickets voor vliegtuigen die geen businessclass bieden. Evenzo verhult Air Baltic dat hun toestellen herhaaldelijk mankementen vertonen en blijft de maatschappij zo de levens van duizenden passagiers in gevaar brengen. Er moet een onderzoekscommissie worden opgezet die de praktijken van Air Baltic moet onderzoeken. Als dat niet gebeurt, kan dat tragische gevolgen hebben.</p>
    </intervention>
    <intervention id="3-267-937" speaker_id="28313" name="Ville ITÄLÄ" is_mep="True" mode="written" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Het oorspronkelijke basisvoorstel van de Commissie was nogal problematisch voor zowel de consumenten als de ondernemers. De rapporteur heeft dan ook uitstekend werk verricht op grond waarvan belangrijke stappen kunnen worden genomen naar uniforme consumentenbescherming bij de ontwikkeling van de interne markt, waarbij een hoog niveau van die consumentenbescherming gewaarborgd blijft. Dit stimuleert hopelijk grensoverschrijdende verkoop op afstand. Wij moeten echter beseffen dat er veel meer factoren zijn die de toename van e-handel in Europa nog steeds belemmeren. Wij moeten in de toekomst onder andere het betalingsverkeer versnellen en het innen van grensoverschrijdende betalingen doeltreffender maken, zodat ook kleine en middelgrote ondernemingen eerder de Europese e-markt kunnen betreden.</p>
    </intervention>
    <intervention id="3-267-968" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik wil graag mijn dank uitspreken voor het feit dat we na de stemming van morgen een wettelijk kader kunnen hebben dat een betere harmonisatie van consumentenrechten in de EU waarborgt. Daarnaast wil ik de Europese Commissie gelukwensen met het initiatief van deze ontwerprichtlijn, die vier bestaande richtlijnen combineert tot een enkel wetgevingsinstrument. Ik wil ook benadrukken dat, zodra deze richtlijn is doorgevoerd, we eindelijk de burgers in de 27 lidstaten van de EU kunnen garanderen dat ze kunnen vertrouwen op een hoog niveau van consumentenbescherming. Bovendien wil ik de rapporteur feliciteren met zijn uitstekende werk en omdat hij cruciale artikelen heeft toegevoegd aan het verslag, die de rechten van kopers van goederen en diensten via internet beschermen.</p>
    </intervention>
    <intervention id="3-267-984" speaker_id="96803" name="Zbigniew ZIOBRO" is_mep="True" mode="written" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Ik dank de heer Schwab en de andere parlementsleden die aan dit voorstel hebben meegewerkt. Ik ben erg tevreden over de inspanningen om voor alle lidstaten van de Europese Unie de voorschriften betreffende verkoop op afstand te harmoniseren. Deze voorschriften moeten de consument beschermen en het de handelaars gemakkelijker maken. Er is ongetwijfeld een compromis nodig dat enerzijds een hoge bescherming voor de consument waarborgt en het anderzijds de handelaars gemakkelijker maakt om hun diensten in de hele Europese Unie te verlenen. Ik ben van mening dat het goed is om in de hele Europese Unie een hoog minimumniveau aan bescherming van de consumenten te waarborgen, op voorwaarde dat de lidstaten op hun grondgebied ook strengere voorschriften zullen kunnen invoeren, indien ze van mening zijn dat het beschermingsniveau dat door de Europese Unie wordt gewaarborgd, niet voldoende is. We mogen echter de behoeften van de handelaars niet vergeten, voor wie een harmonisering van de voorschriften in de hele Europese Unie een reële vereenvoudiging zou zijn, zowel operationeel als in termen van kostenvermindering. Daarom heeft het zin om een standpunt uit te werken dat zowel de belangen van de consument als van de handelaar zal beschermen. Een verhoging van de veiligheid van transacties en een harmonisatie van de voorschriften zullen ongetwijfeld het vertrouwen in verkoop op afstand verbeteren en een stimulans vormen om vaker op deze manier aankopen te doen.</p>
    </intervention>
  </section>
  <section id="creitem22" title="21. Implementatie van de richtlijn brandstofkwaliteit, inclusief een EU-standaardwaarde voor teerzanden en olieschalie (debat)">
    <intervention id="3-269-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is het debat over de mondelinge vraag (O-000058/2011) van Linda McAvan, namens de Commissie milieubeheer, volksgezondheid en voedselveiligheid, aan de Commissie, over de uitvoering van de richtlijn brandstofkwaliteit, inclusief EU-standaardwaarde voor teerzand en olieschalie (B7-0209/2011).</p>
    </intervention>
    <intervention id="3-270-000" speaker_id="2327" name="Linda McAVAN" is_mep="True" mode="spoken" nationality="United Kingdom" birth_date="02-12-1962" birth_place="Bradford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">auteur . − Mijnheer de Voorzitter, ten eerste dank ik de Conferentie van voorzitters dat zij op zo’n korte termijn deze week tijd heeft vrijgemaakt voor dit debat. Ik dank ook de commissaris dat hij op dit late tijdstip hiernaartoe is gekomen om deze voor ons Parlement zeer belangrijke kwestie te bespreken.</p>
      <p sl="en">Op het eerste gezicht lijkt dit een zeer technische kwestie. Het gaat over de uitvoeringsmaatregelen voor de richtlijn brandstofkwaliteit en de vaststelling van de uitgangs- of standaardwaarden voor de broeikasgasemissies als gevolg van de verbranding van transportbrandstoffen. De echte, zeer belangrijke kwestie is: hoe serieus nemen wij in de Europese Unie het terugdringen van de emissies afkomstig van transport? We weten dat ongeveer 20 procent van de broeikasgasemissies afkomstig is van transport. We weten dat dit percentage steeds hoger wordt, in tegenstelling tot dat van de woning- en energiesector, dat daalt. Het schoner maken van onze transportbrandstoffen is een belangrijk onderdeel van de strijd tegen de klimaatverandering en daarom is de richtlijn brandstofkwaliteit zo belangrijk.</p>
      <p sl="en">Dit brengt mij bij de kwestie teerzand en olieschalie. Het Parlement verwachtte dat de Commissie eind vorig jaar met uitvoeringsvoorstellen voor de richtlijn zou komen. Er is vertraging opgetreden en we weten dat deze het gevolg was van een intern debat in de Commissie over de vraag of er een aparte waarde voor teerzand moest komen. Ons werd verteld dat de maatregelen geen doorgang konden vinden, omdat er geen wetenschappelijk onderzoek was ter ondersteuning van het voorstel van de Commissie. In eerdere ontwerpversies van de Commissie hadden we echter een aparte waarde voor teerzand in de raadplegingsdocumenten zien staan, maar in een latere versie was die waarde verdwenen.</p>
      <p sl="en">Dankzij u, commissaris, beschikken we nu over een onderzoek naar teerzand. Dit onderzoek, dat twee maanden geleden verscheen, toont aan wat ook al uit andere onderzoeken is gebleken, namelijk dat broeikasgasemissies afkomstig van Canadees teerzand gemiddeld 107,3 gram CO2 per megajoule bedragen, ten opzichte van 87,1 gram voor conventionele brandstoffen. Voor schalie-olie is dit 122 en 139 gram CO2 per megajoule. Met andere woorden, hieruit blijkt dat deze brandstoffen vuiler zijn dan conventionele olie. Nu we deze onderzoeken hebben, hoop ik dat de commissaris ons vanavond gaat vertellen dat er een voorstel komt voor de uitvoering van de richtlijn brandstofkwaliteit.</p>
      <p sl="en">Ik zei aan het begin dat dit niet gewoon een technische kwestie is. Vorige week hebben diverse Parlementsleden die hier vanavond aanwezig zijn, een petitie in ontvangst genomen van duizenden Europese burgers die zich ernstig zorgen maken over deze kwestie. Zij willen hetzelfde als ik, namelijk fatsoenlijke, eerlijke etikettering van teerzand en olieschalie. We horen vaak dat de EU voorop loopt op het gebied van klimaatverandering, maar in Californië is al een koolstofarme brandstofnorm ingevoerd waarin teerzand als koolstofrijk wordt bestempeld.</p>
      <p sl="en">Ik weet dat hier veel over is gelobbyd. Daar hebben we allemaal over gehoord en we hebben de verschillende lobbyisten ontmoet en zelfs nu we weten dat teerzand en olieschalie vuiler is dan conventionele olie, wordt tegen ons gezegd dat er meer onderzoeken moeten komen en dat we meer tijd nodig hebben. Maar we hebben de feiten over teerzand nu op een rij, dus ik zie niet in waarom we de zaak nog voor ons uit zouden schuiven. Teerzand is een van de meest vervuilende manieren om transportbrandstof te produceren die we kennen. Het is logisch dat teerzand in de richtlijn brandstofkwaliteit in een andere categorie moet worden ingedeeld, omdat we anders niet kunnen voorkomen dat transportbrandstoffen niet schoner maar vuiler worden door de richtlijn brandstofkwaliteit.</p>
      <p sl="en">Commissaris Hedegaard, ik weet dat u zo meteen gaat horen hoeveel van onze collega’s uit alle fracties in het Parlement onze bezorgdheid delen. U staat bekend om uw inzet voor de bestrijding van de klimaatverandering en daar wordt u in dit Parlement om gerespecteerd. We willen er samen met u voor zorgen dat uw routekaart naar een koolstofarme economie er komt, zodat de emissies afkomstig van transport met wel 60 procent kunnen worden teruggebracht, zoals u vorige week aankondigde. Ik hoop dan ook dat u ons vanavond goed nieuws brengt en dat u ons gaat vertellen dat die uitvoeringsnorm en een hogere waarde voor teerzand en olieschalie er over een paar weken liggen.</p>
    </intervention>
    <intervention id="3-271-000" speaker_id="photo_generic" name="Connie Hedegaard" is_mep="True" mode="spoken">
      <p sl="en">lid van de Commissie . − Mijnheer de Voorzitter, we hebben zojuist van Linda McAvan gehoord dat zij en de Commissie het standpunt delen dat het van groot belang is dat de emissies afkomstig van transport worden aangepakt; dat komt ook tot uiting in het Witboek over transport dat vandaag verschijnt. Helaas heeft de ontwikkeling van de uitvoeringsmaatregel die is gekoppeld aan de doelstelling voor de reductie van de broeikasgasintensiteit waarin de richtlijn brandstofkwaliteit voorziet, langer op zich laten wachten dan voorzien. De vertraging zal het voor leveranciers echter niet moeilijker maken om te voldoen aan de eisen krachtens de richtlijn, aangezien geen enkele lidstaat een tussentijdse doelstelling voor 2014 heeft vastgesteld.</p>
      <p sl="en">Bij de voorbereiding van haar voorstel was de Commissie van oordeel dat in een passende wetgevingsaanpak sprake moet zijn van een evenwicht tussen de correctheid en complexiteit van de rapportagemethode en de variatie in broeikasgasintensiteit van verschillende brandstoffen. Afgelopen najaar en de eerste weken van dit jaar hebben er binnen de Commissie uitgebreide interne besprekingen plaatsgevonden die momenteel worden afgerond. Er kan de komende maanden dus een voorstel met de lidstaten worden besproken.</p>
      <p sl="en">Wat de standaardwaarden voor teerzand en olieschalie betreft, kan ik tot mijn vreugde melden dat de Commissie onlangs verslagen heeft gepubliceerd waarin een gemiddelde standaardwaarde voor teerzand en een reeks indicatieve standaardwaarden voor olieschalie zijn opgenomen. Deze verslagen zijn beschikbaar op de website van de Commissie. Met het oog op de brede belangstelling voor deze kwestie is de Commissie van mening dat het zinvol is om deze verslagen te onderwerpen aan een beperkt proces van collegiale toetsing. Ik heb bij deze kwestie nauw samengewerkt met mijn collega die verantwoordelijk is voor handelsaangelegenheden om te zorgen voor een grondige aanpak in termen van verplichtingen krachtens internationaal recht, en dat zal ik blijven doen.</p>
      <p sl="en">Zonder vooruit te lopen op de uitkomst van de collegiale toetsing en de daaropvolgende interne raadpleging van de Commissie, is de Commissie dus van plan om in dit stadium een ontwerpuitvoeringsmaatregel aan het betreffende regelgevend comité voor te leggen waarin standaardwaarden zijn opgenomen voor teerzand en olieschalie alsook voor andere onconventionele brandstoffen zoals CTL en GTL.</p>
      <p sl="en">Er is ook voorzien dat in de ontwerpuitvoeringsmaatregel wordt aangegeven dat de Commissie de broeikasgasintensiteit van andere categorieën grondstoffen met hoge broeikasgasemissies zal onderzoeken, en als dat wetenschappelijk gerechtvaardigd is, zal de uitvoeringsmaatregel worden gewijzigd door middel van de toevoeging van nieuwe grondstofcategorieën.</p>
      <p sl="en">Hierdoor zou de maatregel niet-discriminerend worden, omdat hieruit blijkt dat de lijst met grondstofcategorieën openstaat en dat de Commissie actief naar andere categorieën kijkt en bereid is om de lijst uit te breiden wanneer er voldoende bewijs en gegevens over andere categorieën verzameld zijn.</p>
      <p sl="en">Aangezien de collegiale toetsing en de daaropvolgende afronding van de interne discussies in de Commissie enkele weken in beslag zullen nemen, zal er enige vertraging optreden voordat de ontwerpuitvoeringsmaatregel van het hele pakket met de lidstaten kan worden besproken. Maar zodra de maatregel door het regelgevend comité is goedgekeurd, zal deze ter toetsing aan het Europees Parlement worden voorgelegd.</p>
    </intervention>
    <intervention id="3-272-000" speaker_id="1930" name="Horst SCHNELLHARDT" is_mep="True" mode="spoken" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">namens de PPE-Fractie. – Mijnheer de Voorzitter, ik zou mevrouw McAvan willen bedanken, ik ben blij dat zij deze vraag heeft gesteld. De herziening van de richtlijn brandstofkwaliteit leidt ertoe dat de producenten van brandstof niet alleen verplicht worden om de uitstoot van broeikasgassen te verminderen en te monitoren tijdens de levenscyclus van de brandstoffen, bijvoorbeeld tijdens het vervoer en bij de productie in de raffinaderijen, ze worden ook verplicht om de emissie per energie-eenheid vanaf 2011 ieder jaar met 1 procent te verlagen, met een totaal van 20 procent tegen 2020. Ik ben ervan overtuigd dat de verlaging van de emissies gedurende de hele levenscyclus alleen maar kan worden gemeten wanneer de nodige standaardwaarden bestaan, en die moeten nu eindelijk gepubliceerd of vastgelegd worden.</p>
      <p sl="de">Uit de woorden van mevrouw McAvan heb ik geconcludeerd dat zij het liefst zou willen dat we geen energie uit deze bronnen zouden gebruiken. Dat lijkt me niet verstandig, want de cijfers en de bevindingen over de emissies die bij de winning van ruwe olie of van olie uit teerzand of olieschalie ontstaan verschillen sterk. Ik heb een uur geleden met een vertegenwoordiger van de chemische industrie gesproken, die vertelde dat de technische ontwikkeling nog lang niet afgesloten is, en dat de balans nog duidelijk kan worden verbeterd. Ik wil er ook even aan herinneren dat we voortdurend zeggen dat we minder afhankelijk willen worden van energie uit bronnen buiten de Europese Unie. Deze grondstof hebben we in de Europese Unie, en dat moeten we meenemen in onze debatten. Dit alles kan alleen maar werken wanneer er standaardwaarden vastgelegd zijn, die ook worden gecontroleerd. Daarom verzoek ik de Commissie om dit snel aan te pakken.</p>
    </intervention>
    <intervention id="3-273-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">namens de S&amp;D-Fractie . – Mijnheer de Voorzitter, commissaris, wij hebben het inderdaad over een heel dringende kwestie: de emissies bij oliewinning uit teerzand zijn drie tot vijf keer hoger dan bij andere productiemethoden, en deze felbegeerde standaardwaarde, die wij in onze richtlijn willen opnemen, garandeert dat wij deze desastreuze productiemethode niet subsidiëren.</p>
      <p sl="el">U zei dat de studie klaar is. En toch, hoewel we een studie hebben – want we hadden gezegd dat we een studie nodig hadden om verder te kunnen gaan – willen we nu dat deze studie wordt onderworpen aan collegiale toetsing. Ik vraag mij af, mijnheer de commissaris, wanneer deze procedure afgesloten zal worden. Wat zijn de tijdschema's? Hoelang moeten wij nog wachten totdat deze standaardwaarde, door middel van deze methode, gecontroleerd zal worden en wij haar eindelijk in onze wetgeving kunnen opnemen?</p>
      <p sl="el">Want in feite zijn het niet alleen de emissies die een probleem vormen bij teerzand. Het is ook de vernietiging van unieke bossen, van de arctische bossen van Canada, die voor ons van cruciaal belang zijn bij de aanpak van klimaatverandering. Tegelijkertijd vernietigen wij het land van de inheemse bevolking, want daar voltrekt zich deze enorme ramp, en als wij nu niet de standaardwaarde in onze wetgeving opnemen zal deze ramp zich ook naar andere landen uitbreiden.</p>
    </intervention>
    <intervention id="3-274-000" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie . – Mijnheer de Voorzitter, ik dank commissaris Hedegaard voor haar langdurige inspanningen op het gebied van deze kwestie en voor haar positieve aankondiging vanavond. Commissaris, u hebt bij verschillende gelegenheden Parlementsleden ontmoet en we realiseren ons dat u het struikelblok niet hebt opgeworpen. Niettemin is het gebrek aan vooruitgang zeer frustrerend.</p>
      <p sl="en">Om te beginnen werd ons verteld dat een stuk of tien onderzoeken die allemaal aantoonden dat teerzand hogere broeikasgasemissies veroorzaakt dan conventionele olie, niet volstonden. Ons werd verteld dat er een onderzoek moest komen waarbij precies dezelfde methodologie werd toegepast. Nu dit onderzoek van het Gemeenschappelijk Centrum voor Onderzoek er ligt en er sprake blijkt te zijn van een waarde van 107 gram per megajoule, veel hoger dan het gemiddelde van 87,1 gram voor ruwe olie, zeggen tegenstanders dat er een collegiale toetsing moet komen. Dit heeft veel weg van een grandioze verkwisting van tijd.</p>
      <p sl="en">Het is jammer dat de lobby tegen een aparte waarde voor teerzand overwegend uit één hoek afkomstig is, want dit heeft absoluut niets van doen met discriminatie gericht tegen Canada. Er zijn heel veel andere potentiële teerzandgebieden. Sommige liggen zelfs binnen de EU, hoorden we zojuist. Het feit dat al deze alternatieve oliebronnen de belangstelling van investeerders uit alle hoeken van de wereld aantrekken, is nu net de reden dat we op een aparte broeikasgaswaarde voor deze bronnen moeten aandringen. Als we dat niet doen, gaat teerzand een steeds groter deel van de energiemix uitmaken en geraken we in de situatie waarbij we op papier voldoen aan de doelstelling van 6 procent reductie uit de richtlijn brandstofkwaliteit, maar in werkelijkheid brandstof produceren met nog hogere emissies dan nu.</p>
      <p sl="en">Het zou zeer nuttig zijn, commissaris, als u het directoraat-generaal Handel zou uitleggen, zoals u ongetwijfeld gedaan zult hebben, dat dit geen aanval gericht tegen Canada is en dat het Parlement meer dan wat dan ook wil dat deze kwestie van de standaardwaarde voor teerzand wordt opgelost, zodat de handelsovereenkomst EU-Canada op soepele wijze tot stand kan worden gebracht.</p>
    </intervention>
    <intervention id="3-275-000" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">namens de Verts/ALE-Fractie. − Mijnheer de Voorzitter, commissaris, dames en heren, als onderdeel van het klimaatpakket hebben wij besloten dat de koolstofvoetafdruk van transportbrandstoffen in 2020 met 6 procent moet zijn verkleind. Het zou volkomen tegenstrijdig en onzinnig zijn wanneer wij de meest vervuilende brandstoffen, zoals olie die uit teerzand wordt gewonnen, door de vingers zouden zien en de productie ervan wereldwijd zouden stimuleren, bijvoorbeeld in Canada en Afrika. Het is zonneklaar dat wij onze eigen standaardwaarden moeten hebben voor de koolstofvoetafdruk van olie die uit teerzand of olieschalie wordt gewonnen. Wij moeten ook zo snel mogelijk de andere bronnen van ruwe olie differentiëren.</p>
      <p sl="fi">De Canadese regering heeft naar mijn mening de Europese Unie op ongepaste wijze onder druk gezet en daar moeten wij niet aan toegeven. Als de Canadese voetafdruk van teerzandolie kleiner is dan de referentiewaarde, dan kan Canada dat bewijzen. Moeten wij niet hetzelfde beginsel toepassen voor fossiele olie als voor biobrandstoffen, namelijk dat de standaardwaarden worden gedifferentieerd overeenkomstig de bron van de grondstoffen?</p>
    </intervention>
    <intervention id="3-276-000" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, commissaris, de wereldvoorraden teerzand zijn zeer groot. Er wordt geschat dat de oliereserves die in teerzand aanwezig zijn, meer dan tweemaal groter zijn dan de aardoliereserves die met traditionele methodes worden ontgonnen. De huidige technologieën laten toe om grondstofreserves te ontginnen op plaatsen waar men dit vroeger onmogelijk achtte. Tegelijkertijd echter worden de vereisten op het gebied van milieubescherming strenger, waardoor de milieunormen in botsing komen met de jacht op grondstoffen en het verlangen om die tegen elke prijs te ontginnen. Dit brengt degradatie van de omgeving, ontbossing en exploitatie van de watervoorraden met zich mee.</p>
      <p sl="pl">We moeten de ontginningsbedrijven verplichten om de ontgonnen terreinen te hercultiveren, zodat er ooit opnieuw bossen kunnen groeien. Bedrijven die winst halen uit de verwerking van teerzand, moeten een deel van deze winst voor milieubescherming uittrekken, bijvoorbeeld in de vorm van een deposito. De Europese Commissie moet zulke vereisten steunen, en ook technologieën die de CO2 -uitstoot beperken. Europa en Canada zijn economisch zo sterk met elkaar verbonden dat de Canadese industrie, of ze dat nu wil of niet, zich aan de Europese milieubeschermingsnormen zal moeten aanpassen als ze bijvoorbeeld in deze sector op de Europese markt actief wil zijn.</p>
    </intervention>
    <intervention id="3-277-000" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">Mijnheer de Voorzitter, dames en heren, ik dank mevrouw McAvan voor haar initiatief, en ik dank ook mevrouw Hedegaard, omdat ze dit probleem heeft aangepakt. We zijn nog niet tevreden met het tempo, maar we weten dat dit dossier bij mevrouw Hedegaard in goede handen is, en we willen haar graag steunen bij haar onderhandelingen binnen de Commissie en met de belanghebbenden.</p>
      <p sl="de">De winning van olie uit teerzand heeft gevolgen voor het milieu. Voor dit gebouw kunt u een tentoonstelling bezoeken, en misschien kloppen sommige details niet helemaal, of sommige cijfers, maar ik denk dat niemand kan ontkennen dat we een groot milieuprobleem hebben. We praten lang en breed over de gevolgen van biobrandstoffen, we willen zelfs indirecte onderzoeken uitvoeren naar veranderingen in de productie van levensmiddelen, maar dan moeten we ook wat dieper ingaan op dit probleem, dat zo voor de hand ligt. Daarom is dit een belangrijk initiatief.</p>
      <p sl="de">Tijdens dit debat, en tijdens de voorbereiding, moest ik telkens weer denken aan iets wat onze Duitse minister voor Milieuzaken, Norbert Röttgen, altijd zegt: bij de fossiele brandstoffen hebben we de laag hangende vruchten al geplukt. Dat is in dit geval wel duidelijk, en dat blijkt ook uit de tentoonstelling voor het Parlement. We hebben nog meer reserves aan fossiele brandstoffen, maar de winning ervan is bijzonder moeizaam, en leidt tot nieuwe problemen. Daarom wil ik er vanavond nog eens op wijzen – ook na de recente gebeurtenissen – dat we alle reden hebben om sterker de nadruk te leggen op de energie-efficiëntie. Ik vind dat we de Commissie, en ook de heer Oettinger, moeten aansporen om vast te houden aan het streefdoel van 20 procent voor de energie-efficiëntie. Ik hoop dat ook het directoraat-generaal Mobiliteit en vervoer en de commissaris voor vervoer in de komende jaren, en niet pas tijdens de volgende zittingsperiode, de daad bij het woord zullen voegen.</p>
    </intervention>
    <intervention id="3-278-000" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="nl">Voorzitter, op het plein voor ons Parlement staat een foto-expositie over teerzanden in Canada. Eén foto gaat echt door merg en been. Je ziet prachtige maagdelijke bossen en vervolgens een scherpe scheiding, waar een vervuild zwart olieachtig meer van 170 km2 begint. Dit gaat echt door merg en been en ik raad eenieder aan daar nog even te gaan kijken vanavond.</p>
      <p sl="nl">Naast het gigantisch verlies aan biodiversiteit heeft teerzandolie een extreem hoge CO2 -uitstoot. Biodiversiteit en CO2 -uitstoot zijn wat mij betreft al voldoende redenen om ons heftig te verzetten tegen de exploitatie van teerzanden in Canada, en ook in andere landen. Maar het minste wat we kunnen doen, is de vervuilende waarde van teerzandolie op te nemen in de richtlijn brandstofkwaliteit.</p>
      <p sl="nl">Luisterend naar de woorden van mevrouw Hedegaard, ga ik ervan uit dat dat zal gebeuren, maar ik hoop dat zij zich ook feller zal verzetten tegen de exploitatie van teerzanden in Canada en ook in andere delen van de wereld.</p>
    </intervention>
    <intervention id="3-279-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mijnheer de Voorzitter, er kunnen significante resultaten worden bereikt door het terugdringen van de broeikasgasemissies met 20 procent tegen 2020, als er voldoende investeringen worden gedaan voor het verbeteren van de energie-efficiëntie van gebouwen en in de transportsector.</p>
      <p sl="ro">We hebben een uitgebreid debat gevoerd toen de richtlijn brandstofkwaliteit werd aangenomen. De auto-industrie dacht toen dat, om het aandeel biobrandstof te verhogen, er meer tijd nodig was om nieuwe motoren te ontwerpen en te bouwen, die kunnen omgaan met verhoogde dampdruk.</p>
      <p sl="ro">De uiteindelijke tekst van de richtlijn verplicht echter zowel autofabrikanten als brandstofproducenten om te investeren in het verminderen van vervuilende emissies en het verbeteren van de brandstofkwaliteit.</p>
      <p sl="ro">Naar mijn mening moet de Europese Unie de vervuilende emissies van de transportsector verminderen door met voorrang te investeren in de ontwikkeling van een pan-Europees slim elektriciteitsnetwerk, dat lokaal en regionaal uit hernieuwbare bronnen geproduceerde energie kan opnemen en geïntegreerd wordt met de infrastructuur die nodig is voor het gebruik van elektrische voertuigen.</p>
    </intervention>
    <intervention id="3-280-000" speaker_id="96652" name="Alajos MÉSZÁROS" is_mep="True" mode="spoken" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Mijnheer de Voorzitter, commissaris, ik moet zeggen dat deze richtlijn de raffineerders van aardolie van Midden- en Oost-Europa met grote bezorgdheid vervult. Dat is niet eens omdat ze nog in werking moet treden, maar veeleer omdat we nieuwsgierig zijn naar de methodes waarmee de emissies zullen worden berekend. Zal dat gebeuren met behulp van de zogenaamde vaste methode, die gebaseerd is op een EU-gemiddelde, of aan de hand van de zogenaamde hybride methode, die emissies berekent op grond van plaats en tijd van de exploitatie? Dan zouden producenten die met Russische aardolie werken hun broeikasgasemissies namelijk feitelijk met 12 procent moeten verminderen, aangezien de vervuiling al groot is op de exploitatieplaats.</p>
      <p sl="hu">Commissaris, in dit verband heb ik samen met vier collega’s in januari een brief naar u gestuurd, waar we ook antwoord op hebben ontvangen, maar dat antwoord heeft onze twijfels nog niet volledig weggenomen. Daarom wil ik u vragen om me voor zover mogelijk gerust te stellen dat deze wetgeving de raffineerders die Russische aardolie verwerken niet zal benadelen, en lidstaten in Midden- en Oost-Europa zodoende niet in een situatie zal brengen waarin ze gediscrimineerd zouden worden.</p>
    </intervention>
    <intervention id="3-281-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Mijnheer de Voorzitter, ik ben geen lid van de Commissie industrie, onderzoek en energie (ITRE); ik zou het moeten zijn, ik zou het graag willen zijn en ik hoop er lid van te worden. Wanneer iemand eruit stapt, of wanneer men er over denkt er iemand uit te zetten, laat het me weten en ik de neem de plaats in.</p>
      <p sl="en">De Commissie heeft enkele weken geleden een uitstekend document over energie-efficiëntie gepubliceerd. Hierin werd erop gewezen dat er nog veel moet worden gedaan op het gebied van gebouwen en transport en daar ben ik het volledig mee eens.</p>
      <p sl="en">Wat transport betreft, moet er nog veel meer worden gedaan om fabrikanten van voertuigen onder druk te zetten om met meer brandstof-efficiënte voertuigen te komen. Dat is een heel belangrijk punt en op dat vlak is nog onvoldoende gedaan. Ik ben lid van de Delegatie voor de betrekkingen met Canada en de Canadezen hebben gisteren een presentatie over deze kwestie voor ons gegeven. Ze zijn bereid om ons te laten zien hoe het in zijn werk gaat en zolang de technologieën nog niet zijn ontwikkeld, moeten we meer open staan voor de kwestie aangaande teerzand en olieschalie.</p>
    </intervention>
    <intervention id="3-283-000" speaker_id="photo_generic" name="Connie Hedegaard" is_mep="True" mode="spoken">
      <p sl="en">lid van de Commissie . − Mijnheer de Voorzitter, om te beginnen dank ik het Parlement voor de zeer duidelijk boodschap die het vanavond heeft afgegeven. Ik denk dat het heel duidelijk is – ook het ongeduld en het besef van urgentie. De heer Schnellhardt zei dat we snel moeten handelen en de heer Arsenis wilde met het oog op het tijdschema specifiek weten wanneer het voorstel nu eens klaar is. Ik kan gelukkig zeggen dat het niet lang meer gaat duren. De collegiale toetsing neemt een paar weken in beslag. Daarna moet het voorstel terug naar de Commissie, waar het interne proces zich dan gaat afspelen. Daar eindigt het niet mee, maar dan zijn we in ieder geval op weg naar het volgende stadium, dat wil zeggen overleg met de lidstaten.</p>
      <p sl="en">We komen dus in de buurt, maar, zoals mevrouw Hall zei, dit is absoluut geen discriminerend initiatief en ik denk dat u allemaal begrijpt waarom het verstandig is ervoor te zorgen dat het initiatief goed gedocumenteerd is. Dat hebben we gedaan en we weten allemaal wat de redenen zijn. Een van de redenen is dat daar in het begin, toen deze zaak een aantal jaren geleden begon te spelen, nog geen sprake van was. Nu is dat wel het geval en daarom kunnen we de zaak tot een goed einde brengen.</p>
      <p sl="en">Tot slot nog dit: wanneer het gaat om de standaardwaarde voor teerzand, betekent de algehele vertraging bij de uitvoering van de richtlijn dat we de standaardwaarde nu in een zelfde soort ronde kunnen opnemen als wanneer we de richtlijn als zodanig invoeren. In die zin kunnen we wat de standaardwaarde voor teerzand betreft sneller te werk gaan dan sommigen van ons mogelijk achtten toen we hier negen maanden terug aan begonnen. Ik dank u voor uw zeer heldere boodschap. Ik hoop dat u beseft dat we er heel hard aan werken om dit tot een goed einde te brengen.</p>
    </intervention>
    <intervention id="3-284-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-285-000" speaker_id="96859" name="Ioan ENCIU" is_mep="True" mode="written" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Ik heb de teerzanden in Canada vorig jaar bezocht, dus ik heb het verschijnsel met eigen ogen aanschouwd. Ik was in de gelegenheid om over deze kwestie uitgebreid overleg te voeren met de regering van Alberta en de federale regering in Canada. Vóór mijn vertrek naar Canada kreeg ik van Friends of the Earth Europa, WNF en Vervoer en Milieu vragen over teerzand mee voor de regering van Alberta. Ik heb op al deze vragen antwoord gekregen van de minister voor Internationale Betrekkingen van Alberta.</p>
      <p sl="en">Mij werd verteld dat Canada zich volledig wil inzetten voor het terugdringen van de mondiale broeikasgasemissies en het koolstofvrij maken van fossiele brandstoffen en mij werd erop gewezen dat uit onderzoeken is gebleken dat de broeikasgasintensiteit van olie uit teerzand gelijk aan of lager kan zijn dat die van sommige andere brandstoffen. Anderzijds bestaat er nog steeds bezorgdheid over de volksgezondheid, biodiversiteit en de plaatselijke natuur.</p>
      <p sl="en">Ik zou de Commissie willen aanmoedigen om een groep van deskundigen naar Canada te sturen voor een bezoek aan de teerzanden en ze een onafhankelijke analyse van de teerzanden te laten uitvoeren, aangezien ze vóór december 2012 amendementen op de richtlijn brandstofkwaliteit wil voorstellen, met de mogelijkheid om extra maatregelen voor leveranciers in te voeren om broeikasgasemissie gedurende de levenscyclus per eenheid energie met 2 procent terug te brengen.</p>
    </intervention>
    <intervention id="3-286-000" speaker_id="96715" name="Pavel POC" is_mep="True" mode="written" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Er woedt in Canada al jarenlang strijd tussen enerzijds natuurbeschermers en anderzijds investeerders die zich tegenwoordig als gevolg van de almaar stijgende prijzen wereldwijd en de almaar verder stijgende olieprijs minder en minder gelegen laten aan de bescherming van de natuur. Voor internationale oliemaatschappijen is milieubescherming niet meer dan een post op de begroting die zo laag mogelijk moet worden gehouden. Hun gebrek aan achting blijkt uit het feit dat zelfs een de facto genocide op de plaatselijke bevolking – afhankelijk als die is van haar leefomgeving – hen niet stoppen kan. De alarmerende stijging van kankergevallen onder de plaatselijke bevolking is het directe gevolg van de meedogenloze oliewinning. We zijn eraan gewend geraakt alles in geld uit te drukken. Het enige waar we het over hebben, is de kortetermijnwinst in de wereldwijde variant van het Monopoliespel dat we 'economie' noemen. We verliezen volledig uit het oog dat we – in het veel meer op de lange termijn gerichte en cruciale spel van de overleving – met dure munt zullen betalen voor de ontbossing van de gematigde zone en de vergiftiging van complete ecosystemen. Gaan we economisch en politiek op de oude voet voort, dan zijn straks alle bronnen domweg uitgeput en krijgen we de voorzienbare schade aan het milieu keihard voor de kiezen. De winsten zijn gewoon te aanlokkelijk en de honger naar energie te groot. Dus wie staat hier aan het roer? De burgers en hun democratisch gekozen vertegenwoordigers of het kapitaal en de directies van de oliemaatschappijen? Indien Europa geen vuist maakt tegen de onduurzame winning uit teerzand en olieschalie, dan spelen we hier alleen maar voor de bühne, dan doen we alleen maar heel interessant en geïnteresseerd zonder in werkelijkheid op ook maar enige wijze de wil of de macht te hebben iets te veranderen.</p>
    </intervention>
  </section>
  <section id="creitem23" title="22. Algemene tariefpreferenties (debat)">
    <intervention id="3-288-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is het verslag (A7-0051/2011) van Helmut Scholz, namens de Commissie internationale handel, over het voorstel voor een verordening van het Europees Parlement en de Raad tot wijziging van Verordening (EG) nr. 732/2008 van de Raad betreffende de toepassing van een schema van algemene tariefpreferenties voor de periode van 1 januari 2009 tot en met 31 december 2011 (COM(2010)0142 – C7-0135/2010 – 2010/0140(COD)).</p>
    </intervention>
    <intervention id="3-289-000" speaker_id="96646" name="Helmut SCHOLZ" is_mep="True" mode="spoken" role="rapporteur" nationality="Germany" birth_date="21-06-1954" birth_place="Berlin" m_state="DE">
      <p sl="de">Mijnheer de Voorzitter, mevrouw Győri, mijnheer De Gucht, dames en heren, dit onderwerp is belangrijk voor het internationale handelsbeleid, maar het wordt laat op de dag behandeld. Het is zo belangrijk dat ik op een hoge opkomst had gerekend! Het stelsel van algemene preferenties (SAP) van de Europese Unie is een instrument voor het Europese handelsbeleid waar we trots op kunnen zijn. Daardoor openen we onze markt voor de armste landen ter wereld, voor alle producten behalve wapens. De ontwikkelingslanden krijgen daardoor bovendien handelspreferenties voor een hele serie van producten. SAP+ is een interessant systeem dat ontwikkelingslanden aanmoedigt om belangrijke internationale overeenkomsten op het gebied van de mensenrechten, de rechten van werknemers en de milieubescherming te ondertekenen en om te zetten, en op die manier verdere voorrechten te verkrijgen. Toch heeft het systeem zwakke plekken, en het moet permanent verder worden ontwikkeld.</p>
      <p sl="de">Het Europees Parlement, maar ook partnerlanden, ondernemingen en non-gouvernementele organisaties, hebben in de loop der jaren al heel wat voorstellen gedaan ter verbetering van dit stelsel. Nu wacht de hele wereld op het voorstel van de Commissie voor de herziening, die dringend nodig is. De termijn daarvoor is eigenlijk op 1 juni 2010 verstreken. De Commissie is niet op tijd met een voorstel gekomen, is in gebreke gebleven, en dat heeft tot een gevaarlijke situatie geleid, tot onzekerheid voor de betrokken landen en voor ondernemingen binnen en buiten de EU. De bestaande verordening moet nu worden herzien.</p>
      <p sl="de">U probeert dit op te lossen met behulp van een verordening voor een overgangsperiode, en dat is waarover we morgen, donderdag, stemmen. Deze tijdelijke verordening is niet meer dan een verlenging. Daarin wordt niets veranderd of verbeterd, en worden de nieuwe regels die voortvloeien uit het Verdrag van Lissabon niet omgezet. Dat heeft het Europees Parlement, net als ik als rapporteur, met verbazing vastgesteld, en zelfs met wrevel. Het is de plicht van de leden van het Parlement om ervoor te zorgen dat de hand wordt gehouden aan de rechten en de plichten, maar ook aan de bevoegdheden, die door het Verdrag van Lissabon zijn verleend aan de gekozen vertegenwoordigers van de burgers van de Europese Unie. Het is ook onze plicht om ervoor te zorgen dat de tariefverlaging ook werkelijk leidt tot een betere situatie in de ontwikkelingslanden. We willen de partners van de EU beschermen tegen de gevolgen van een lange procedure, en daarom heb ik de Commissie internationale handel voorgesteld om voorlopig alleen die elementen in de verordening te wijzigen die het Parlement voor zijn nieuwe rol nodig heeft.</p>
      <p sl="de">Ik wil er bovendien op wijzen dat ook ik van mening ben dat er een nieuwe tekst moet komen voor de stelsels SAP en SAP+. Het Parlement heeft tijdens de intensieve werkvergaderingen met de Raad en de Commissie over de juridische aspecten die voor de tijdelijke verordening voortvloeien uit het Verdrag van Lissabon uiteindelijk besloten om de andere partijen tot op zekere hoogte blind te vertrouwen. Ik zou de voorzitter van onze commissie, professor Moreira, nogmaals heel hartelijk willen bedanken voor zijn onvermoeibare bemiddelingspogingen. Ik dank ook u, commissaris, omdat u ervoor heeft gezorgd dat de Commissie ons heeft beloofd dat u ons zult betrekken bij de belangrijkste punten die moeten worden gewijzigd, met name in verband met de informatie en de rol van het Parlement. Daarom hebben we besloten om alle amendementen in te trekken, zodat de tijdelijke verordening heel snel in werking kan treden. Dat is met name in het belang van onze partners en van de betrokken ondernemers.</p>
      <p sl="de">Die belofte van de Commissie heeft meerdere gevolgen. Het Europees Parlement moet van nu af aan meteen, volledig, en tegelijk met de Raad, op de hoogte worden gebracht van de werkzaamheden in verband met de belangrijkste aspecten van het SAP, en van alle ontwikkelingen. Het Parlement moet alle documenten krijgen die in dit verband relevant zijn, en informatie over het tijdelijk intrekken van preferenties op basis van artikel 16, lid 3. De Commissie moet ook garanderen dat het Parlement informatie krijgt over het schorsen van preferenties, met de bijbehorende onderzoeksverslagen van de Commissie op basis van artikel 17, en over besluiten om gebruik te maken van een vrijwaringsclausule op basis van artikel 20 respectievelijk 21, en wel voor ze in werking treden.</p>
      <p sl="de">We zijn blij dat de Commissie Omnibus 1 heeft voorgelegd, en bereid is om de voorstellen daarin intensief met ons te bespreken. Tegelijkertijd wijzen we erop dat het de hoogste tijd is om Omnibus 2 voor te leggen.</p>
      <p sl="de">Tot slot herhaal ik dat het Parlement een concessie heeft gedaan door in te stemmen met een tijdelijke verordening. Dat betekent echter niet dat we onze onvermoeibare strijd staken voor de fundamentele tenuitvoerlegging van de rechten voor het Parlement.</p>
    </intervention>
    <intervention id="3-290-000" speaker_id="photo_generic" name="Enikő Győri" is_mep="True" mode="spoken">
      <p sl="hu">fungerend voorzitter van de Raad . – Mijnheer de Voorzitter, commissaris, mijnheer Scholz, dames en heren.</p>
      <p sl="en">Mijnheer de Voorzitter, ik zal in het Engels verdergaan. Ik denk dat dit in verband met de terminologie beter is. Sinds de Commissie haar voorstel heeft gepresenteerd om de toepassing van de huidige SAP-verordening – het zogenaamde roll-over-voorstel – voor een beperkte termijn te verlengen, heeft de Raad er in dit Parlement bij herhaling op gewezen dat het van belang is dit voorstel tijdig aan te nemen om ervoor te zorgen dat ontwikkelingslanden en de minst ontwikkelde landen kunnen blijven profiteren van het stelsel van algemene preferenties, dat een fundamenteel onderdeel is van het EU-handelsbeleid ten aanzien van ontwikkelingslanden.</p>
      <p sl="en">De Raad is blij te zien dat de eerste stap gericht op de aanneming van dit voorstel in eerste lezing hier vandaag in het Europees Parlement wordt genomen. We zullen zo snel mogelijk de noodzakelijke stappen nemen om op basis van het vandaag door u aangenomen standpunt de overeenkomst tussen onze instellingen te bevestigen. Tegelijkertijd ziet de Raad uit naar de komende presentatie door de Commissie van haar voorstel voor de alomvattende beoordeling van het SAP van de EU.</p>
      <p sl="en">We moeten het schema zo afstemmen dat de ontwikkelende economieën die de preferenties het hardst nodig hebben, beter worden geholpen, en ervoor zorgen dat het een nog efficiënter instrument voor ontwikkeling en buitenlandbeleid wordt doordat er prikkels voor goed bestuur worden geboden. Met dat in het achterhoofd verklaart de Raad zich bereid om in een geest van goede samenwerking met het Parlement een modern, alomvattend en volledig functioneel rechtskader op te zetten dat tegemoetkomt aan de behoeften van ontwikkelingslanden.</p>
      <p sl="en">Tot slot wil ik van de gelegenheid gebruik maken om, namens het voorzitterschap, onze waardering uit te spreken voor de positieve en constructieve inspanningen die de voorzitter van de Commissie internationale handel, de heer Moreira, en de rapporteur voor dit dossier, de heer Scholz, zich getroost hebben om tot een overeenkomst over dit voorstel te komen.</p>
    </intervention>
    <intervention id="3-292-000" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik waardeer de steun binnen de Commissie internationale handel voor het voorstel voor de uitbreiding van de verordening betreffende de toepassing van het schema van algemene tariefpreferenties. Onze dank gaat met name uit naar de rapporteur, de heer Scholz, en de voorzitter van de Commissie internationale handel, de heer Moreira, omdat ze bereid waren op zoek te gaan naar een pragmatische manier om de bezorgdheid van het Parlement over de toepassing van de nieuwe regels inzake gedelegeerde en uitvoeringshandelingen op de bestaande SAP-verordening weg te nemen.</p>
      <p sl="en">U zult zich herinneren dat de uitbreiding werd voorgesteld als middel om de periode die nodig was voor aanpassingen met het oog op de inwerkingtreding van het Verdrag van Lissabon te overbruggen en een nieuwe verordening betreffende het toekomstige SAP-schema van de EU in te dienen. De steun van het Europees Parlement zoals die tijdens de stemming van de Commissie internationale handel op 3 maart tot uiting kwam, bereidt de weg voor een geslaagde voortzetting van het huidige schema ten behoeve van ontwikkelingslanden en de EU. De steun versterkt ook de rol van de EU en haar inzet ten aanzien van de doelstellingen van het EU-ontwikkelingsbeleid.</p>
      <p sl="en">De Commissie heeft goed geluisterd naar de bezorgdheid van het Parlement over de besluitvormingsaspecten van de SAP-verordening. In dit opzicht wijzen we er nogmaals op dat we er een groot en actief voorstander van zijn dat het Europees Parlement zijn rol met betrekking tot het handelsbeleid vervult zoals voorzien in het Verdrag van Lissabon. Om deze reden streeft de Commissie ernaar de bezorgdheden van het Parlement zoals deze de afgelopen weken naar voren zijn gebracht, in een constructieve geest te bespreken. Deze discussie zal worden voortgezet in het kader van de twee voorstellen van de Commissie voor een verordening houdende aanpassing van de besluitvorming op het gebied van het handelsbeleid in het licht van de inwerkingtreding van het Verdrag van Lissabon – Omnibus I en Omnibus II.</p>
      <p sl="en">Tegelijkertijd zal de Commissie er alles aan doen om tegemoet te komen aan het verzoek van het Parlement om volledig op de hoogte te worden gehouden van het werk in verband met essentiële aspecten van SAP. Dit is beslist van belang voor het Parlement als het zijn rol op het gebied van het handelsbeleid effectief wil vervullen. Om deze reden zal de Commissie, voortbouwend op bestaande vereisten, het Parlement en de Raad onmiddellijk informeren over alle belangrijke ontwikkelingen en alle documenten die betrekking hebben op SAP delen.</p>
      <p sl="en">Tot slot zien we uit naar verdere discussies met u over het toekomstige schema van algemene tariefpreferenties naar aanleiding van het voorstel voor een nieuwe verordening dat u in mei ontvangt. Ik ben bereid de voornaamste onderdelen van het voorstel bij de eerst mogelijke gelegenheid nadat het door de Commissie is aangenomen, met u te bespreken.</p>
    </intervention>
    <intervention id="3-293-000" speaker_id="28145" name="Béla GLATTFELDER" is_mep="True" mode="spoken" nationality="Hungary" birth_date="04-05-1967" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">namens de PPE-Fractie . – Mijnheer de Voorzitter, ik ben heel blij dat de compromisvaardigheid van de rapporteur het mogelijk heeft gemaakt om het schema van algemene tariefpreferenties op tijd te verlengen. Het Hongaarse voorzitterschap van de Europese Raad heeft een zeer belangrijke rol gespeeld in dit proces. Als verlenging van het schema nu niet zou plaatsvinden zou dat een buitengewoon nadelig effect hebben op de armste landen van de wereld. Evenwel is het betreurenswaardig dat de Europese Commissie dit voorstel verlaat bij het Parlement heeft ingediend en dat hier geen zinvol debat heeft kunnen plaatsvinden, ofschoon het de moeite waard zou zijn de SAP-verordening te herzien. De tariefpreferenties die we de rijkste olie-exporterende landen ter wereld, zoals de Verenigde Arabische Emiraten of Saoedi-Arabië, aanbieden, zijn namelijk niet te verantwoorden. Het dient te worden overwogen of Rusland, dat geen lid is van de WTO omdat het niet wilde toetreden, en dat het handelsbeleid heel vaak gebruikt voor het uitoefenen van druk in de buitenlandse politiek, het verdient om handelspreferenties aangeboden te krijgen.</p>
      <p sl="hu">Eveneens dient te worden overwogen hoe er duurzaamheidsaspecten in het preferentiestelsel kunnen worden opgenomen. Tegenwoordig worden handelspreferenties immers ook aangeboden aan landen die anderzijds op het internationale toneel de aanneming van klimaatakkoorden verhinderen of wat dat betreft niet-duurzame producten naar de Europese Unie exporteren, dikwijls via de uitroeiing van regenwouden of enorme CO2 -emissies. Ik ben van mening dat het volgende preferentiestelsel ook deze kwesties in aanmerking dient te nemen.</p>
    </intervention>
    <intervention id="3-294-000" speaker_id="96930" name="Vital MOREIRA" is_mep="True" mode="spoken" nationality="Portugal" birth_date="08-11-1944" birth_place="Anadia" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">namens de S&amp;D-Fractie . – Mijnheer de Voorzitter, de reden dat we hier de tijdelijke verlenging bespreken van het bestaande stelsel van algemene referenties (SAP), is dat de Commissie er niet in geslaagd is aan haar verplichting te voldoen om het beloofde voorstel tot wijziging van dit stelsel tijdig in te dienen.</p>
      <p sl="pt">Daarom is er een tijdelijke verlenging van de huidige verordening nodig om te zorgen dat ontwikkelingslanden, in de allereerste plaats de armste landen, kunnen blijven gebruikmaken van de voordelen op het gebied van handel als het gaat om de toegang tot de Europese markt. Het is van fundamenteel belang dat dit voorstel, zonder verder uitstel, wordt goedgekeurd, zodat begunstigde landen gebruik kunnen blijven maken van het schema van algemene tariefpreferenties en zodat betrokken economische partijen hun handelsrelaties verder kunnen ontwikkelen met de benodigde voorspelbaarheid en rechtszekerheid.</p>
      <p sl="pt">Om die reden heb ik er, als voorzitter van de Commissie internationale handel en als schaduwrapporteur, voor gepleit dat deze verlenging enkel en alleen een verlenging moet zijn, zodat het Europees Parlement deze verordening niet ad hoc hoeft aan te passen aan de uitvoeringshandelingen van de Commissie. We hebben er vertrouwen in dat deze aanpassing in de nabije toekomst zal plaatsvinden in het kader van de zogenaamde omnibusverordeningen.</p>
      <p sl="pt">Ik wil benadrukken dat, op basis van deze afspraak, het besluit van de rapporteur, de schaduwrapporteurs en de overige commissieleden van invloed is geweest op de toezegging van de Europese Commissie, die vandaag is herhaald door commissaris De Gucht en waarvoor ik hem hartelijk dank, om het Europees Parlement voortaan tijdig en volledig te informeren over alle handelingen die van belang zijn voor de toepassing van de onderhavige verordening, conform de bepalingen in het Verdrag van Lissabon in het kader van het gemeenschappelijke handelsbeleid.</p>
      <p sl="pt">Nog een laatste woord van dank aan de rapporteur, de Commissie en ook aan de Raad voor dit compromis, dat het Parlement in staat stelt de Europese belangen en de belangen van hen die hun vertrouwen in ons stellen, naar behoren te behartigen.</p>
    </intervention>
    <intervention id="3-295-000" speaker_id="97229" name="Niccolò RINALDI" is_mep="True" mode="spoken" nationality="Italy" birth_date="03-12-1962" birth_place="Firenze" p_group="Group of the Alliance of Liberals and Democrats for Europe - Vice" m_state="IT">
      <p sl="it">namens de ALDE-Fractie . – Mijnheer de Voorzitter, commissaris, dames en heren, in de internationale handel is het stelsel van algemene preferenties een van de weinige differentiatie-instrumenten die ten goede komen aan de ontwikkelingslanden: dit delicate instrument moet zo goed mogelijk worden ingezet.</p>
      <p sl="it">We spreken vanavond over een verlenging en stellen de afspraak met de Commissie dus uit zodra het nieuwe, definitieve voorstel is ingediend. Ondertussen zeggen we wel dat dit een instrument is waar zorgvuldig mee moet worden omgegaan, ook in de interinstitutionele betrekkingen. Tot nu toe was het Europees Parlement, mede gelet op de periode van voor het Verdrag van Lissabon, niet altijd volledig betrokken bij de besluitvorming, zoals bijvoorbeeld het geval was toen er geanimeerde discussies werden gevoerd over Colombia en Sri Lanka.</p>
      <p sl="it">Daarnaast moeten we overwegen het besluit tot uitvoering van de verordening achteraf te evalueren. Wat brengt de tariefverlaging teweeg, wat zijn de gevolgen als deze wordt opgeschort, welke mechanismen en welke procedure worden gehanteerd? Soms kan het ter plaatse onderzoeken van deze aspecten tot verrassende uitkomsten leiden en kan daaruit duidelijk worden welke criteria nodig zijn om de verordening zo efficiënt mogelijk toe te kunnen passen.</p>
      <p sl="it">Wat de omstandigheden betreft: de wereld verandert en het instrument moet beter aansluiten op de behoeften van de landen die profiteren van de tariefconcessies. Het mensenrechtenaspect moet op een bredere manier worden geïntegreerd in het instrument, waartoe – zoals de heer Scholz aangaf, de rapporteur die ik dank voor zijn uitstekende werk – verschillende indicatoren worden overwogen: het herstel na conflicten, de positie van de vrouw, de vakbonden, het herstel na natuurrampen, de eerbiediging van het milieu en van de internationale sociale overeenkomsten.</p>
      <p sl="it">Als wij een combinatie van deze criteria aannemen, zou het mij niet verbazen als de lijst van begunstigde landen er anders uit zou zien dan de huidige lijst, en dat die landen het misschien ook meer verdienen, maar daar kunnen we het over hebben zodra het definitieve voorstel voor een verordening bekend is.</p>
    </intervention>
    <intervention id="3-296-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mijnheer de Voorzitter, met het oog op het feit dat het huidige schema van algemene tariefpreferenties eind dit jaar afloopt, is het van belang, zoals hier al gezegd is, dat de Commissie haar nieuwe voorstel voor een algehele herziening van dit schema tijdig indient.</p>
      <p sl="pt">We behandelen hier uitsluitend de tijdelijke verlenging die nodig is om de rechtszekerheid te garanderen en de wederzijdse belangen te beschermen. Maar vanwege het belang van dit onderwerp, zowel voor ontwikkelingslanden als voor de lidstaten van de Europese Unie – en vooral de landen met een zwakkere economie, wier belangen op het gebied van industrie, landbouw of sociale zaken vaak niet in aanmerking worden genomen bij de internationale handelsovereenkomsten die de Europese Commissie stimuleert – is er een fundamenteel debat nodig om te zorgen dat met alle factoren, en alle mogelijke consequenties en gevolgen van dit systeem rekening wordt gehouden in een toekomstige verordening. Het Parlement moet zo snel mogelijk een voorstel daartoe voorgelegd krijgen.</p>
    </intervention>
    <intervention id="3-297-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Mijnheer de Voorzitter, dames en heren, deze maatregel heeft betrekking op het schema van algemene preferenties, dat neerkomt op tariefverlagingen voor derde landen die met betrekking tot gevoelige onderwerpen als het arbeidsrecht en het milieu verplichtingen aangaan via internationale overeenkomsten of verdragen. De gestelde eisen moeten op voorstel van de Commissie regelmatig worden herzien en aangepast. Helaas stemmen wij heden niet over een herziening, maar over het in stand houden van de oude regels.</p>
      <p sl="it">In deze cruciale periode van internationale economische en politieke crisis wordt het belang van de Europese Unie geschaad als de voorwaarden voor opneming in of verwijdering uit het schema niet worden aangepast. Ondanks de inconsistente houding van de Commissie zullen wij voor stemmen, omdat wij geloven in dit instrument waarmee derde landen die zich op strategische onderwerpen onderscheiden, worden ondersteund.</p>
    </intervention>
    <intervention id="3-298-000" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik heb naar de interventies geluisterd. Ik begrijp dat de fracties het erover eens zijn dat we het bestaande stelsel moeten verlengen, maar dat ze het nieuwe stelsel graag zo snel mogelijk op hun bureau willen hebben. Daar zullen we voor zorgen. Er wordt aan gewerkt. Zoals u weet, moet er eerst een openbare raadpleging worden gehouden voordat je een wetgevingsvoorstel kunt opstellen, en dat kost tijd. Er moet een effectbeoordeling worden gehouden en dat kost ook tijd. En dan is er ook nog het interne besluitvormingsproces binnen de Europese Commissie over een verstrekkend onderwerp.</p>
      <p sl="en">Het gaat hier om een financieel stelsel dat een behoorlijk lange tijd van kracht zal zijn. We willen dat het stelsel veel selectiever is dan in het verleden het geval was, zodat we hulp kunnen bieden aan degenen die het echt nodig hebben. Op dit moment maken meer dan 150 begunstigde landen gebruik van het stelsel. Het is in het geheel niet selectief. Je kunt je zelfs afvragen wat het nut van een dergelijk stelsel is. We zijn bezig met een grondige herziening.</p>
      <p sl="en">We zullen binnen enkele maanden met voorstellen komen. Het Parlement is dan in de gelegenheid de voorstellen uitvoerig met ons te bespreken. Ik herhaal ook onze belofte dat we het Parlement volledig op de hoogte zullen houden.</p>
    </intervention>
    <intervention id="3-299-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad . − Mijnheer de Voorzitter, de hervorming van het SAP is een speerpunt voor de Raad en voor het voorzitterschap. De herziening van het huidige schema, waarmee onder ons voorzitterschap een aanvang zal worden gemaakt, biedt het Parlement en de Raad een unieke gelegenheid om stil te staan bij de vergaande veranderingen in de mondiale economie, met name het enorm toegenomen concurrentievermogen van opkomende partners.</p>
      <p sl="en">Het voorzitterschap heeft zorgvuldig nota genomen van de gegronde zorgen over de effectieve uitvoering van het SAP waar de heer Rinaldi met klem op wees. De Raad verheugt zich erop zich op basis van het komende voorstel voor het nieuwe SAP van de Commissie over deze en vele andere kwesties te buigen.</p>
      <p sl="en">Laat mij nogmaals benadrukken hoe dankbaar ik de rapporteur en de voorzitter van de Commissie, de heer Moreira, ben voor hun samenwerking. Ik denk dat dit een triomf van het gezond verstand is, omdat zij begrepen dat het een dringende en belangrijke kwestie was. We wilden zeker geen juridische problemen scheppen. Voor mij is dit een soort model en ik hoop van harte dat dit als een heel goed voorbeeld van soepele betrekkingen tussen de Raad en het Parlement zal dienen voor andere kwesties waarover juridische geschillen bestaan.</p>
    </intervention>
    <intervention id="3-300-000" speaker_id="96646" name="Helmut SCHOLZ" is_mep="True" mode="spoken" role="rapporteur" nationality="Germany" birth_date="21-06-1954" birth_place="Berlin" m_state="DE">
      <p sl="de">Mijnheer de Voorzitter, mevrouw Győri, mijnheer De Gucht, allereerst zou ik de schaduwrapporteurs hartelijk willen bedanken voor de constructieve samenwerking. We zijn het nu volledig eens geworden over de formele aspecten van de tijdelijke verordening, daarom zou ik ter afsluiting een aantal eisen willen noemen waaraan de toekomstige verordening moet voldoen.</p>
      <p sl="de">Met de nieuwe verordening willen we met name de volgende streefdoelen bereiken: 1. Het systeem moet efficiënter worden. 2. Er moeten betere voorschriften komen om het proces van de hervorming in geordende banen te leiden, en te garanderen dat de begunstigden hierbij worden betrokken. 3. We moeten garanderen dat in de verordening voldoende aandacht wordt besteed aan de democratische controle, wat een taak van het Parlement is. Dit zijn voorstellen van de Commissie ontwikkelingssamenwerking.</p>
      <p sl="de">Het nieuwe SAP moet een helder en transparant systeem zijn. Daarover zou ik nog drie opmerkingen willen maken. Het eerste punt houdt verband met de oorsprongsregels en met de bijbehorende administratieve procedures. Het is vooral daaraan te wijten dat met name de minst ontwikkelde landen onvoldoende gebruik kunnen maken van de handelspreferenties van het SAP. In hun huidige versie verhinderen de oorsprongsregels vaak dat landen profiteren van theoretisch bestaande preferenties. Ik heb net in Genève deelgenomen aan de Parlementaire Conferentie over de WTO, en ook daar stond dit onderwerp heel hoog op de lijst van problemen. Ik ben van mening dat de EU bij de harmonisatie van de oorsprongsregels in het kader van de WTO ervoor moet pleiten dat we sterker de nadruk leggen op het stelsel van preferenties.</p>
      <p sl="de">Het tweede punt houdt verband met de partnerlanden. Ik wil vooral graag dat we overzichtelijke criteria ontwikkelen, bijvoorbeeld de Gini-coëfficiënt, die een goed voorbeeld is. We moeten, zoals gezegd, de regels flexibeler maken, zodat we snel kunnen reageren.</p>
      <p sl="de">Het derde punt houdt verband met de technische ondersteuning. Preferenties zijn op zich nog niet voldoende, we moeten het systeem efficiënter maken, en technische ondersteuning bieden om te garanderen dat er meer gebruik wordt gemaakt van het SAP.</p>
      <p sl="de">In zoverre is duidelijk dat we het hele stelsel van preferenties moeten verbeteren. Ik zou iedereen nogmaals willen bedanken voor de constructieve samenwerking, en ben met plezier bereid om op basis van de vandaag gedane toezeggingen verder samen te werken met de Commissie.</p>
    </intervention>
    <intervention id="3-301-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Het debat is gesloten.</p>
      <p sl="nl">De stemming vindt morgen om 11.30 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-302-000" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik wil benadrukken dat het voorstel van de Europese Commissie niet de hervorming van het Stelsel van Algemene Preferenties is, waar het Parlement om gevraagd heeft in zijn resolutie van 5 juni 2008, maar slechts een uitbreiding van de huidige verzameling regels. Daarom deel ik de mening van de rapporteur over de noodzaak om deze in 2008 opgestelde verordening onmiddellijk te herzien en aan te passen aan de bepalingen van het Verdrag van Lissabon, dat daarna van kracht is geworden. Dankzij dit verdrag heeft het Europees Parlement nieuwe bevoegdheden op het gebied van handel en moet het zich uitspreken over de criteria om in aanmerking te komen, de lijst van begunstigde landen en de tijdelijke intrekking van preferentiële regelingen. In de toekomst moet een algemene herziening plaatsvinden van de verordening, gericht op het verhogen van de betrokkenheid van de begunstigde landen in de hervormingsprocessen die op hen van invloed zijn, het bieden van technische ondersteuning om hun institutionele capaciteit te ontwikkelen en het herzien en harmoniseren van de regels van oorsprong.</p>
    </intervention>
    <intervention id="3-302-500" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="nl">Het stelsel van algemene preferenties biedt 176 ontwikkelingslanden een preferentiële toegang tot de markt van de EU. Een tariefverlaging of belastingvrije toegang tot de interne markt van de EU, betekent dat de handel bijdraagt tot het verminderen van de armoede in die landen. Daarom sta ik achter de tijdelijke verordening, om de continuïteit te garanderen van de juridische basis van het SAP. Daardoor behouden de ontwikkelingslanden dit voorrecht. De handel is een belangrijk en efficiënt instrument om de betrokken landen de mogelijkheid te bieden om zich verder te ontwikkelen op het gebied van rechtsstaat en democratie, en een goed functionerende economie op te bouwen. Dit dossier is zo belangrijk en zo dringend dat ik vind dat deze verordening nu moet worden verlengd, en snel moet worden herzien.</p>
    </intervention>
  </section>
  <section id="creitem24" title="23. Spreektijd van één minuut (artikel 150 van het Reglement)">
    <intervention id="3-304-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is de spreektijd van één minuut over kwesties van politiek belang.</p>
    </intervention>
    <intervention id="3-305-000" speaker_id="39714" name="Rareș-Lucian NICULESCU" is_mep="True" mode="spoken" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Mijnheer de Voorzitter, er is de afgelopen tijd in het Parlement veel gesproken over de onvoldoende werking van de voedselvoorzieningsketen in Europa. Er is zelfs een verslag goedgekeurd over dit onderwerp. Ik wil u een aantal voorbeelden geven die vandaag in Roemenië zijn gepubliceerd, van de prijzen voor intracommunautaire import bij de douane, in vergelijking met de prijzen in de schappen.</p>
      <p sl="ro">Aardappelen worden geïmporteerd tegen een gemiddelde prijs van 15 eurocent per kilo en komen in de winkel voor 80 cent per kilo. Suiker wordt ingekocht voor 50 eurocent en ligt in de winkel voor 1,15 euro. Gevogelte kost 1,25 euro en wordt in winkels verkocht tegen een gemiddelde prijs van 2,10 euro per kilo.</p>
      <p sl="ro">Dezelfde krant die deze statistieken heeft gepubliceerd liet zien dat de prijs van aardappelen afgelopen jaar met 45 procent is toegenomen, terwijl de prijs van goud slechts met 40 procent is gestegen. Aan deze absurde situatie moet een einde komen en ik ben van mening dat de Europese Commissie en het Europees Parlement hier oplossingen voor moeten vinden.</p>
    </intervention>
    <intervention id="3-306-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mijnheer de Voorzitter, het aantal gebieden in de wereld dat getroffen is door klimaatverandering of natuurrampen neemt gestaag toe. Het meest recente voorbeeld is de tragische situatie in Japan.</p>
      <p sl="ro">Het gemeenschappelijk landbouwbeleid van de Europese Unie moet een antwoord bieden op deze uitdagingen, maar ook voedselzekerheid garanderen, aangezien het gaat om een wereldwijd strategisch probleem.</p>
      <p sl="ro">De bevolkingsgroei leidt tot een hogere voedselbehoefte, maar er is een steeds toenemend tekort gezien de beschikbare voorraden. Omdat het recht op voedsel een grondrecht is, is voedselzekerheid een van de prioriteiten van de Europese Unie en moet dat blijven. De als onderdeel van het gemeenschappelijk landbouwbeleid uitgevoerde strategieën moeten worden ondersteund door een bijbehorend budget dat op deze uitdagingen een antwoord kan bieden.</p>
      <p sl="ro">Ik ben van mening dat het budget voor het gemeenschappelijk landbouwbeleid ten minste op het huidige niveau moet blijven of zelfs moet stijgen als aanpassing aan de gestegen behoeften door deze natuurrampen, die geen rekening houden met grenzen of nationaliteit, maar misschien alleen voor geografische gebieden.</p>
    </intervention>
    <intervention id="3-307-000" speaker_id="38420" name="Cristian-Silviu BUŞOI" is_mep="True" mode="spoken" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="en">Mijnheer de Voorzitter, ik wil graag van deze gelegenheid gebruik maken om het belang van de preventie van hart- en vaatziekten te benadrukken, aangezien deze ziekten in alle 27 lidstaten samen bijna twee miljoen doden per jaar tot gevolg hebben. In sommige landen, zoals in mijn eigen land, Roemenië, is dit 50 procent van alle sterfgevallen. De behandeling van deze chronische ziekten vormt ook een grote financiële last voor de gezondheidszorgstelsels en bedraagt naar schatting circa 92 miljard euro per jaar voor de gehele EU.</p>
      <p sl="en">We moeten meer doen om een gezonde levensstijl te bevorderen en de bewustwording over hart- en vaatziekten te vergroten. Als leden van het Europees Parlement moeten wij beter met de burgers communiceren over de gevaren van alcoholmisbruik, ongezonde eetgewoonten en te weinig lichaamsbeweging. Alleen op deze manier kunnen we het aantal gevallen van hart- en vaatziekten onder EU-burgers terugdringen en dus ook het negatieve effect ervan op nationale begrotingen voor gezondheidszorg.</p>
    </intervention>
    <intervention id="3-308-000" speaker_id="96708" name="Oriol JUNQUERAS I VIES" is_mep="True" mode="spoken" nationality="Spain" birth_date="11-04-1969" birth_place="Barcelona" p_group="Non" m_state="ES">
      <p sl="es">Mijnheer de Voorzitter, het ernstige ongeluk met de kernreactor in Fukushima heeft een einde gemaakt aan de veronderstelde wedergeboorte van kernenergie.</p>
      <p sl="es">Jarenlang is er door middel van een omvangrijke mediacampagne gepoogd om kernenergie te presenteren als de enige oplossing voor het energieprobleem en de klimaatverandering die onze toekomst bedreigen. Niets staat echter verder af van de werkelijkheid.</p>
      <p sl="es">De vier fundamentele problemen van kernenergie, namelijk hoge kosten, veiligheid, kernafval en gevaar voor wildgroei,leidden reeds in de jaren tachtig tot de mislukking ervan. Deze problemen zijn vandaag de dag nog altijd niet voldoende opgelost.</p>
      <p sl="es">Het is daarom zaak om over te gaan op een geleidelijke sluiting en ontmanteling van kerncentrales, waarbij begonnen moet worden met die centrales waar reeds ernstige incidenten hebben plaatsgevonden zoals de Vandellós II-centrale in Catalonië en de centrales die aan het eind van hun levensduur zijn. Daarnaast moeten we energie-efficiëntie, verantwoord energieverbruik en de investering in hernieuwbare energiebronnen vergroten.</p>
    </intervention>
    <intervention id="3-309-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mijnheer de Voorzitter, door het huidige EU-beleid staan de sociale en arbeidsrechten onder zware druk. Dit veroorzaakt protest en strijd. Dat was het afgelopen weekend het geval in Portugal. Zo’n 300 000 werknemers en werkneemsters namen daar deel aan een demonstratie die was georganiseerd door de Portugese vakbondcentrale CGTP. Een golf van mensen, verontwaardiging en verzet spoelde door de straten van Lissabon, afkomstig uit alle hoeken van het land. Het was een landelijk antwoord, een georganiseerde strijd die liet zien dat werknemers, vrouwen, jongeren en gepensioneerden er genoeg van hebben het slachtoffer te zijn van het beleid dat wordt opgelegd door de belangen van de grote nationale en Europese economische en financiële groepen.</p>
      <p sl="pt">Ze zijn vastbesloten te strijden voor een ander beleid, dat de crisis niet als excuus aangrijpt voor meer werkloosheid, minder werkzekerheid, meer bevriezing van salarissen en pensioenen, en nieuwe bezuinigingen op lage inkomens en sociale zekerheid, prijsstijgingen of verhoging van belastingen voor mensen die van hun inkomen uit arbeid moeten leven.</p>
      <p sl="pt">Het was een 'nee' tegen het stabiliteits- en groeipact en tegen het kapitalistische beleid dat wordt aangehangen door de Europese Unie en de regeringen, zonder ooit het kapitaal verantwoordelijk te stellen, dat steeds grotere inkomens en winsten kan boeken. Het is een strijd die mag rekenen op onze solidariteit, strijdlust en inzet.</p>
    </intervention>
    <intervention id="3-310-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Mijnheer de Voorzitter, dames en heren, ik denk dat niemand er nog aan twijfelt dat de maat vol is: de Europese Unie moet met betrekking tot Turkije de daad bij het woord voegen.</p>
      <p sl="it">De arrestatie van een orthodoxe patriarch die tijdens kerst een mis vierde in het bezette deel van Cyprus en de arrestatie van negen journalisten op 3 maart vormden voor mevrouw Ashton niet genoeg aanleiding om samen met de heer Van Rompuy maatregelen te treffen tegen Turkije. Nu echter vier leden van het Europees Parlement en de bisschop die de orthodoxe christenen in de Europese Unie vertegenwoordigt, door Turkse veiligheidstroepen in het bezette Noord-Cyprus zijn gearresteerd, zullen hun aarzelingen zeker zijn weggenomen. Wij mogen ons niet langer laten schofferen door Turkije; het is bij wijze van tegenmaatregel niet genoeg om simpelweg de onderhandelingen over de toetreding tot de Europese Unie stil te leggen.</p>
      <p sl="it">We moeten de moed en kracht hebben om de Turkse regering voor eens en voor altijd duidelijk te maken dat zij zich moet houden aan de verdragen en dat zij de mensen- en civiele rechten en vrijheden moet eerbiedigen. Anders moet de Europese Unie de moed hebben om alle diplomatieke en handelsbetrekkingen te verbreken.</p>
    </intervention>
    <intervention id="3-311-000" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Mijnheer de Voorzitter, dames en heren, nog geen twee weken geleden heeft het presidium van de Jobbik Beweging voor een Beter Hongarije op 11 en 12 maart verplaatste bestuursvergaderingen gehouden in Transsylvanië, Szeklerland en Târgu Mureş. Welnu, naast te hebben gepleit voor het belang van territoriaal zelfbestuur voor de Szeklers, hebben we het Centraal-Europees, Europees platform bekendgemaakt, dat een grote stap zou betekenen met het oog op de Roemeens-Hongaarse verzoening. Na de bestuursvergadering heb ik zelf een bezoek gebracht aan de Érmellék-regio van Partium. In Valea lui Mihai heb ik een lezing gehouden, waar het verlangen van de ongeveer 300 000 tot 400 000 in Partium wonende Hongaren om hun Hongaarse identiteit te behouden en hun kinderen in de Hongaarse taal te laten onderwijzen zich met elementaire kracht manifesteerde. Ze willen zelfbestuur. Dit betreft zoveel mensen dat ik het Europees Parlement wil vragen om een gelegenheid te vinden waarop we een vergadering kunnen beleggen, een onderwerp op de agenda waarop we de kwestie van autonomie voor zowel Szeklerland als Érmellék kunnen bespreken.</p>
    </intervention>
    <intervention id="3-312-000" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="hu">Mijnheer de Voorzitter, dames en heren, ter nagedachtenis van de revolutie en vrijheidsoorlog van 1848-1849 hebben Hongaren overal ter wereld op 15 maart hun nationale feestdag gevierd. Onze wereldberoemde dichter Sándor Petőfi heeft in 1849 zijn leven voor vrijheid opgeofferd. Op 20 maart, de verjaardag van zijn dood, hebben we een andere grote figuur van de vrijheidsoorlog herdacht, gouverneur Lajos Kossuth, vader van de Hongaarse parlementaire democratie, die de helft van zijn leven in ballingschap in het buitenland doorbracht. Het feit dat onze twee nationale radiostations naar Lajos Kossuth en Sándor Petőfi zijn genoemd is een symbolische getuigenis van de liefde die ons volk koestert voor vrijheid. Onze vrijheidsstrijder en dichter herdenkt in een van zijn formidabele gedichten de helden „Die voor jou zijn gestorven, heilige wereldvrijheid!” Het was deze revolutionaire geest van de wereldvrijheid die ooit jonge Hongaren heeft doordrongen, en een vrijheidsminnend Europa springt in dezelfde geest in de bres voor revolutionaire Arabische jongeren en voor alle volkeren ter wereld die voor vrijheid vechten.</p>
    </intervention>
    <intervention id="3-313-000" speaker_id="33989" name="Daciana Octavia SÂRBU" is_mep="True" mode="spoken" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mijnheer de Voorzitter, de Roemeense regering heeft via een noodprocedure een nieuwe arbeidswet aangenomen, die inbreuk maakt op het recht van de Roemenen op sociale bescherming. De reden die wordt gegeven voor deze nieuwe wet is de noodzaak om de markt flexibeler te maken en nieuwe banen te creëren. Echter, niemand heeft gevraagd om deze aanpassing aan de oude wet, werknemers niet en werkgevers niet. Ze zijn het zelfs oneens met de nieuwe maatregelen.</p>
      <p sl="ro">De nieuwe arbeidswet die de regering voorstaat, is in feite niet gericht op het introduceren van flexibiliteit, maar op een sterke politisering van de publieke sector en het toedienen van een harde klap aan medewerkers, door middel van bepalingen als het afschaffen van collectieve arbeidsovereenkomsten en vakbondsrechten en door collectieve ontslagen zonder compensatieregelingen. Dit betekent dat de regering juist diegenen treft, die door hun werk de wanhopige maatregelen tegen de crisis ondersteunen.</p>
    </intervention>
    <intervention id="3-314-000" speaker_id="34235" name="Stanimir ILCHEV" is_mep="True" mode="spoken" nationality="Bulgaria" birth_date="31-07-1953" birth_place="Burgas" p_group="Group of the Alliance of Liberals and Democrats for Europe" m_state="BG">
      <p sl="bg">Mijnheer de Voorzitter, enkele dagen geleden is er in de Commissie burgerlijke vrijheden, justitie en binnenlandse zaken een goed idee besproken met het oog op verbetering van het beoordelingsmechanisme voor de landen in het Schengengebied als het gaat om de toepassing van het Schengenacquis en ook de vooruitgang die is geboekt door de landen die een verzoek indienen tot toetreding tot het Schengengebied.</p>
      <p sl="bg">De criteria moeten echter duidelijk en op iedereen van toepassing zijn en mogen niet worden verward met abstracte, moralistische criteria of politiek afhankelijk worden. De mate van corruptie in kandidaat-lidstaten moet bijvoorbeeld worden gecontroleerd.</p>
      <p sl="bg">Het is uitermate belangrijk dat corruptie wordt opgespoord en naar buiten wordt gebracht, maar wellicht is het moeilijk om dit proces objectief in ieder land afzonderlijk uit te voeren. Met andere woorden, we mogen geen subjectiviteit dulden als we trachten het beoordelingsmechanisme te verbeteren. Daarom gelden hier ook sancties voor. Sommige zijn financieel van aard. Hier komt veel precisie bij kijken.</p>
      <p sl="bg">Kandidaat-lidstaten moeten zich daarom grondig voorbereiden, anders lopen ze het risico op vertraging. De landen die tot het Schengengebied behoren maar niet door de beoordeling zijn gekomen, moeten zich ervan vergewissen dat hun lidmaatschap kan worden bevroren in overeenstemming met de sancties.</p>
    </intervention>
    <intervention id="3-315-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Mijnheer de Voorzitter, de Tweede Wereldoorlog is lang geleden, maar beslist niet zo lang geleden dat we alle verschrikkingen van die tijd zijn vergeten.</p>
      <p sl="sk">Daarom kan ik niet begrijpen dat er nu in Europa mensen zijn die monumenten oprichten voor fascistische misdadigers. Op 14 maart heeft een bepaalde maatschappelijke groepering in Košice een buste onthuld van János Esterházy, een oorlogsmisdadiger die in 1947 ter dood is veroordeeld vanwege collaboratie met het fascistische regime. Ze hebben een buste onthuld voor een misdadiger die het fascistische leger welkom heeft geheten bij de invasie van Košice. Hij heeft zich openlijk uitgesproken voor collaboratie met de nazi’s en zei over zichzelf, ik citeer: "van jongs af aan ben ik anti-Joods geweest en dat blijf ik tot mijn dood."</p>
      <p sl="sk">Dames en heren, deze schaamteloze provocatie is in mijn ogen nog droever, omdat bij de huldiging van deze oorlogsmisdadiger ook de Hongaarse consul een toespraak heeft gehouden, een diplomaat van het land dat nu voorzitter is van de Europese Unie en op diverse fora optreedt namens ons allen en namens de hele Europese Unie.</p>
    </intervention>
    <intervention id="3-316-000" speaker_id="38610" name="Slavi BINEV" is_mep="True" mode="spoken" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Mijnheer de Voorzitter, dames en heren, ik neem het woord zodat ik uw aandacht kan vestigen op een complex probleem dat helaas zijn weerslag heeft op iedere afzonderlijke Bulgaarse burger, namelijk de dagelijkse misdadige praktijken tegen consumenten waar de banken zich schuldig aan maken.</p>
      <p sl="bg">Het is bespottelijk dat sommige banken in Bulgarije kosten rekenen voor zowel het storten als het opnemen van geld. Ik ben onlangs slachtoffer geworden van de belachelijke druk die banken uitoefenen en er zijn illegaal kredieten bevroren op mijn rekening. Door dit voorval kwam naar voren dat ik over geen enkele juridische grond beschik om protest aan te tekenen.</p>
      <p sl="bg">Wetgeving is niet strikt gereglementeerd. Het blijkt dat door het sterke lobbyen van de banksector of de zwakke vertoning van politieke bereidheid, de regering niet wordt betrokken bij de bilaterale verbintenis tussen de klant en de bank. Iedereen ziet duidelijk het gebrek aan gelijkheid tussen de partijen in deze verbintenis.</p>
      <p sl="bg">Voor zover ik kan beoordelen is het probleem dat concurrentie geen aanvaardbare marktvoorwaarden heeft gecreëerd en ik denk dat de regering zich erin moet mengen. Ik dring erop aan om de gemeenschappelijke betalingsruimte voor de euro (SEPA) sneller in te voeren en een duidelijk kader op te stellen om de banken te controleren. Ik hoop dat de banken dan meer aandacht geven aan hun klanten en beter op ze letten, omdat ze op dit moment alleen maar een dagelijks doelwit zijn voor misdadige praktijken.</p>
    </intervention>
    <intervention id="3-317-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mijnheer de Voorzitter, we hadden het eerder over consumentenrechten. Een van de rechten waar EU-consumenten aanspraak op kunnen maken is dat van voedselveiligheid en -zekerheid. Ze verwachten dat voedsel dat de Europese Unie binnenkomt, overeenkomstig dezelfde hoge normen wordt geproduceerd als binnen de EU geproduceerd voedsel. Helaas is dat niet gegarandeerd. Het was maar liefst de Europese Rekenkamer die onlangs zei dat bepaalde normen die aan EU-boeren worden opgelegd, met name op het gebied van dierenwelzijn, niet kunnen worden opgelegd aan producenten van geïmporteerd vlees. Dat is een vernietigend oordeel, vooral omdat het er ook op wijst dat niet meer dan 2 procent van het voedsel dat binnenkomt, kan worden onderzocht, wat in schril contrast staat met de situatie binnen Europa waar elk dier van boer tot bord kan worden getraceerd.</p>
      <p sl="en">Gezien dat feit lijkt het een beetje ver gegrepen om een Mercosur-overeenkomst na te streven, zeker als je nagaat dat het Zweeds Instituut voor Voedsel en Technologie erop gewezen heeft dat de koolstofvoetafdruk van Braziliaans rundvlees soms tot wel 35 keer zo groot is als die van Iers rundvlees.</p>
    </intervention>
    <intervention id="3-318-000" speaker_id="103488" name="Sergio GUTIÉRREZ PRIETO" is_mep="True" mode="spoken" nationality="Spain" birth_date="11-07-1982" birth_place="Escalona " p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, volgens veel experts zal de volgende crisis een energiecrisis zijn en bovendien zijn ze van mening dat we niet doen wat nodig is om deze crisis te voorkomen of er niet snel genoeg mee zijn.</p>
      <p sl="es">Voor komende zaterdag doet het Wereld Natuur Fonds een oproep aan ons om een kleine goede daad op het gebied van duurzaamheid te doen. Veel Europeanen zullen een uur lang het licht uitdoen, net als veel overheidsinstellingen. Maar dat is niet genoeg</p>
      <p sl="es">Europa kan niet afhankelijk blijven van energie die niet van haar is, die van ver weg moet komen of die onveilig is. We moeten de lidstaten helpen bij het opzetten van een nieuw energiemodel waarbij hernieuwbare energie de basis vormt van de nieuwe mix.</p>
      <p sl="es">Bovendien moeten we bewustwording creëren voor een nieuw energieverbruikspatroon, omdat hernieuwbare energie en energie-efficiëntie essentieel zijn voor duurzaamheid in de toekomst.</p>
      <p sl="es">Ten slotte wil ik de lidstaten oproepen om mee te doen met de oproep, de ambitie van vijf lidstaten, waaronder Spanje, om de CO2 -uitstoot met nog eens 30 procent te verlagen, omdat we daarmee laten zien dat Europa niet alleen het voortouw neemt op het gebied van vrijheid en rechten, maar ook haar verplichting nakomt ten aanzien van de leefbaarheid van onze planeet.</p>
    </intervention>
    <intervention id="3-319-000" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Mijnheer de Voorzitter, het spijt me dat ik u op dit late tijdstip moet berichten dat vanmiddag een groep Estlandse fietsers in de oostelijke Bekaa-vallei in Libanon door gewapende mannen gegijzeld is. De Estlanders waren eerder op de dag vanuit Syrië de grens met Libanon overgegaan en werden rond half zes ’s middags onderschept door gewapende mannen in drie voertuigen zonder nummerbord. Het is momenteel niet bekend wie de fietsers heeft gegijzeld of dat er politieke motieven achter het incident zitten, maar de Bekaa-vallei is een bolwerk van de Islamitische Hezbollah-beweging.</p>
      <p sl="en">Ik zou er bij mevrouw Ashton op willen aandringen dat zij helpt om een oplossing voor deze situatie te vinden, ook al wordt ze noodzakelijkerwijs volledig in beslag genomen door Libië. Het is een uitdaging voor de gevestigde Europese Dienst voor extern optreden om burgers van de kleinere lidstaten in verontrustende situaties zoals deze hulp te bieden.</p>
    </intervention>
    <intervention id="3-320-000" speaker_id="96829" name="Ádám KÓSA" is_mep="True" mode="spoken" nationality="Hungary" birth_date="01-07-1975" birth_place="Budapest" m_state="HU">
      <p sl="hu">Mijnheer de Voorzitter, dames en heren, in Europa wonen vandaag de dag dertig miljoen blinden en visueel gehandicapten. Heeft u er ooit aan gedacht hoe zij alleen al bij het boodschappen doen met onopgeloste situaties worden geconfronteerd? In veel gevallen zijn ze niet in staat om van een eenvoudige doos of fles vast te stellen wat voor product die bevat. Als ze die van de plank nemen weten ze niet wat ze in hun hand houden, ofschoon het geen twijfel laat dat zij ook het recht hebben om een zelfstandig en veilig leven te leiden.</p>
      <p sl="hu">Daarom zou ik u samen met vijf collega’s uit vier fracties willen aanmoedigen om er bij fabrikanten van industrieproducten op aan te dringen dozen op vrijwillige basis van braille-etiketten te voorzien. En ik zou mijn andere collega’s willen verzoeken om Verklaring 14/2011, dat hierover gaat, met hun handtekening te ondersteunen.</p>
    </intervention>
    <intervention id="3-321-000" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Mijnheer de Voorzitter, bij rivaliteit vonden de betrokken partijen altijd schuldigen die ze verantwoordelijk verklaarden voor de geleden schade. Ik wil de aandacht vragen voor zo’n geval. Graaf János Esterházy werd op het eind van de Tweede Wereldoorlog eerst door de nazi’s en vervolgens tijdens de communistische bezetting ook door de Sovjets geïnterneerd. In de Tsjechische Republiek en Slowakije wordt hij nog altijd als oorlogsmisdadiger beschouwd, terwijl, meneer Paška, het Russisch Hooggerechtshof zijn vonnis al in 1993 nietig heeft verklaard, en het Poolse staatshoofd hem op de dag af twee jaar geleden de prestigieuze Orde Polonia Restituta heeft toegekend.</p>
      <p sl="hu">Esterházy heeft honderden Joden, Tsjechen, Slowaken en Polen helpen ontsnappen, en hij was het enige lid van het Slowaakse parlement, meneer Paška, dat in 1942 tegen de Jodenwetten stemde en protesteerde. De gemeenschappelijke opbouw van een verenigd Europa kon beginnen nadat de puinhopen van de Tweede Wereldoorlog waren opgeruimd, waarvan ook de rehabilitatie van personen als Esterházy deel uitmaakte. Het is aan ons om de overgebleven puinhopen op te ruimen.</p>
    </intervention>
    <intervention id="3-322-000" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Mijnheer de Voorzitter, om over een bepaald land te zeggen dat het de voorwaarden voor een volwassen democratie vervult, is het niet genoeg om te stellen dat er algemene, geheime, gelijke en eerlijke verkiezingen worden gehouden voor de vertegenwoordigende organen, in het bijzonder voor het parlement. Er moet ook worden vastgesteld of de rechten van minderheden er worden gerespecteerd. Ik denk dat de plaats waar we vandaag debatteren, de beste plaats is om eraan te herinneren dat het parlement van de Republiek Litouwen op 17 maart de wet op het onderwijs heeft geamendeerd. De geamendeerde wet lijkt spijtig genoeg met behulp van administratieve methoden de rechten van de minderheden, in dit geval onder andere die van de Poolse minderheid, te schenden met de bedoeling om mensen die tot de Poolse minderheid behoren, onder staatsdwang te assimileren.</p>
      <p sl="pl">Het volstaat om eraan te herinneren dat de wet op het onderwijs ertoe leidt dat er in alle scholen eenzelfde onderwijsprogramma wordt opgelegd, ook in scholen waar enkel kinderen van nationale minderheden onderwijs volgen. De wet verhoogt het aantal verplichte vakken die in het Litouws moeten worden gegeven. Onder voorwendsel van het "optimaliseren van het schoolnetwerk" zullen er in kleine steden scholen van nationale minderheden, met inbegrip van Poolse scholen, worden gesloten en blijven er enkel Litouwse scholen over. Deze wet schendt de internationale verdragen die Litouwen heeft goedgekeurd.</p>
      <p sl="pl">Ik wil er ook aan herinneren dat verschillende personen in deze kwestie al meermaals het woord hebben genomen. Ik denk dat het Europees Parlement een goede plaats is om zulke zaken aan de orde te stellen en te eisen dat de grondrechten van nationale minderheden worden gerespecteerd.</p>
    </intervention>
    <intervention id="3-323-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Hiermee is dit onderdeel beëindigd.</p>
    </intervention>
  </section>
  <section id="creitem25" title="24. EU-betrekkingen met de Samenwerkingsraad van de Golf (korte presentatie)">
    <intervention id="3-325-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is het verslag (A7-0042/2011) van Dominique Baudis, namens de Commissie buitenlandse zaken, over de betrekkingen van de Europese Unie met de Samenwerkingsraad van de Golf [2010/2233(INI) ].</p>
    </intervention>
    <intervention id="3-326-000" speaker_id="1759" name="Dominique BAUDIS" is_mep="True" mode="spoken" role="rapporteur" nationality="France" birth_date="14-04-1947" birth_place="Paris" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, allereerst wil ik benadrukken dat dit verslag het resultaat is van zeer constructief werk met de fracties en ik bedank de heer Howitt, de dames Brepoels, Brantner en ook Jäätteenmäki persoonlijk voor hun samenwerking.</p>
      <p sl="fr">U weet dat dit verslag betrekking heeft op de globale strategie in de betrekkingen tussen de Europese Unie en de Samenwerkingsraad van de Golf (GCC).</p>
      <p sl="fr">Ons werk is vele maanden geleden begonnen, dus vóór de huidige gebeurtenissen in de Arabische wereld. Sindsdien hebben we overal, en ook in de Golf, krachtige demonstraties zien plaatsvinden, waarin meer respect wordt geëist voor mensenrechten, fundamentele vrijheden en democratie.</p>
      <p sl="fr">Vanaf de start van ons werk echter, voor het begin van deze gebeurtenissen, hebben wij in het verslag en in de amendementen die in de commissie zijn goedgekeurd, alle problemen die ten grondslag liggen aan de opstand aan de orde gesteld. We veroordelen alle vormen van discriminatie, met inbegrip van discriminatie op grond van geslacht of godsdienst, en we benadrukken de kwesties die betrekking hebben op arbeidsrecht, sociale en vakbondsrechten, vrijheid van geweten, vrijheid van mening en meningsuiting, vrouwenrechten, de noodzakelijke herziening van de rechtspraak, de afschaffing van de doodstraf en verminkende straffen, en politieke rechten.</p>
      <p sl="fr">Naarmate de gebeurtenissen in Bahrein zich ontwikkelden en gezien de onderdrukking van demonstraties en ook gezien de militaire interventie van de buurlanden, leden van de GCC, hebben we met de schaduwrapporteurs een reeks mondelinge amendementen voorbereid die steun bieden aan de demonstranten die strijden voor vrijheid. We hebben de legitimiteit van hun eisen benadrukt en de gewelddadige reactie van de autoriteiten van Bahrein veroordeeld, evenals de militaire interventie van de landen van de GCC die deelnamen aan de onderdrukking, en we spreken onze ernstige zorgen uit ten aanzien van de gewelddadige reactie van de machthebbers. Ten slotte spreken wij onze volledige steun uit voor het democratische overgangsproces.</p>
      <p sl="fr">Uiteraard worden in dit verslag eveneens de strategische vooruitzichten voor de lange termijn uitgezet. Er wordt aandacht besteed aan de mogelijkheden van een partnerschap op vele terreinen, zoals geopolitiek, energie, onderwijs en wetenschap en regionale integratie.</p>
      <p sl="fr">Vanuit geopolitiek opzicht vormt Iran zeker een reële dreiging. Tussen Iran en Israël zouden de Golfstaten onvermijdelijk de collaterale slachtoffers worden van een conflict. Deze landen verwachten veel van onze pogingen om te voorkomen dat Iran kernwapens zal ontwikkelen. De GCC-landen, die een kwart van de lidstaten van de Arabische Liga vertegenwoordigen, spelen een zeer belangrijke rol in het vredesproces. Laten we niet vergeten dat zij aan de basis staan van het Arabische vredesinitiatief.</p>
      <p sl="fr">Op het gebied van energie is de GCC de belangrijkste olieleverancier van de Europese Unie. De EU is daarom zeer afhankelijk is van deze landen, maar hun oliereserves nemen af en zij bereiden zich voor op omschakeling dankzij de ontwikkeling van hernieuwbare energiebronnen. Wij kunnen onze ervaring op dat gebied aanbieden.</p>
      <p sl="fr">Op het gebied van onderwijs en wetenschap maken deze landen onderwijs tot een van hun prioriteiten. Omdat het de landen ontbreekt aan universiteiten en docenten, zien we dat er nevenvestigingen van gerenommeerde Amerikaanse universiteiten worden opgezet. Helaas heeft de Europese Unie, die zich wel betrokken voelt, een grote achterstand ten opzichte van de Verenigde Staten. Zo zijn er in het afgelopen jaar slechts acht studenten uit de GCC-landen naar Europa gekomen in het kader van het Erasmus Mundus-programma.</p>
      <p sl="fr">Tot slot boekt de GCC nauwelijks voortgang op het gebied van regionale integratie. De Europese Unie met haar ruime ervaring kan haar hulp, advies en deskundigheid ter beschikking stellen. Tot slot roepen we op tot het sluiten van een vrijhandelsovereenkomst waarover al meer dan twintig jaar wordt onderhandeld.</p>
    </intervention>
    <intervention id="3-327-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Mijnheer de Voorzitter, de Golfstaten hebben een sterk economisch potentieel en bieden veel mogelijkheden voor uitbreiding van de samenwerking met de Europese Unie. De Samenwerkingsraad van de Golf en de Europese Unie hebben allebei groot belang bij verbetering van de handelssamenwerking. Het komt daarom aan op ons vermogen om onze kerndoelen voor die samenwerking te bespreken met de vertegenwoordigers van de Golfstaten.</p>
      <p sl="sk">We hebben vergelijkbare opvattingen over veel kwesties, van een economisch internationaal veiligheidsbeleid tot de strijd tegen het terrorisme, en daarom zou het jammer zijn om de samenwerking te beperken tot de commerciële en de economische sfeer. Het is ons beslist allen duidelijk dat in onze huidige samenwerking met de Golfstaten nog veel mogelijkheden onbenut zijn gebleven. Het uitwerken van een nieuw, ambitieuzer concept voor het beleid van de Europese Unie met betrekking tot de Samenwerkingsraad van de Golf en zijn lidstaten zou, afgezien van verbetering van de handel door middel van economische samenwerking, ook een nauwer partnerschap kunnen opleveren met vertegenwoordigers van de gematigde moslimwereld, wat in moeilijke tijden een interessant bijkomend politiek voordeel van deze activiteit zou kunnen zijn.</p>
    </intervention>
    <intervention id="3-328-000" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Mijnheer de Voorzitter, ik sta zelf ook achter de inwerkingtreding van een vrijhandelsovereenkomst tussen de Europese Unie en de Samenwerkingsraad van de Golf. De regio zou een belangrijke strategische partner voor de Europese Unie kunnen worden op het gebied van de handel, met inbegrip van meer olieleveranties. Ik acht het van essentieel belang dat we de economische relaties versterken. We moeten aanvullende nieuwe markten en nieuwe partners vinden om het concurrentievermogen van de Europese Unie te waarborgen, terwijl onze prioriteit in gebieden waar de Europese Unie al een aanzienlijke rol speelt een officiële versterking van de relaties is. Voor een succesvolle afsluiting van het onderhandelingsproces dat al twintig jaar duurt is een constructieve, maar flexibele houding van beide partijen nodig, zodat de thans tamelijk starre standpunten nader tot elkaar kunnen komen. Als we werkelijk denken dat de Europese Unie in staat moet zijn om te concurreren met de Verenigde Staten, China en India, is het van essentieel belang dat we zelf ook actief worden op verschillende economische gebieden en in marktsegmenten waar andere grootmachten wellicht al een dominante positie hebben ingenomen, en dat we onze bestaande marktprioriteiten op de voorgrond plaatsen en daar meer gewicht aan toekennen.</p>
    </intervention>
    <intervention id="3-329-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Mijnheer de Voorzitter, allereerst wil ik de heer Baudis gelukwensen met zijn verslag. Het Parlement steunt hiermee het hervatten van de onderhandelingen tussen de EU en de Samenwerkingsraad van de Golf op een kritiek moment.</p>
      <p sl="ro">De gebeurtenissen in Bahrein geven aan dat de politieke dialoog tussen beide internationale organisaties geïntensiveerd moet worden. Ik ben van mening dat de zes Arabische staten vreedzame veranderingen in de samenleving kunnen starten door het verbeteren van de mensenrechtensituatie.</p>
      <p sl="ro">Aan de andere kant is de aanvoer van olie naar de EU getroffen door de gebeurtenissen in het Middellandse-Zeegebied. In deze situatie is samenwerking tussen de Unie en deze raad cruciaal voor het waarborgen van de energiebehoeften en het vermijden van een prijsstijging van olie op de wereldmarkt.</p>
      <p sl="ro">Ik denk ook dat het tijd is om de al twintig jaar durende onderhandelingen af te ronden door het ondertekenen van het vrijhandelsakkoord, dat voor beide zijden zeer gunstig zou zijn.</p>
    </intervention>
    <intervention id="3-330-000" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . − Mijnheer de Voorzitter, we zijn hier vanavond om de verslagen van het Parlement over de Samenwerkingsraad van de Golf te bespreken. Ik heb begrepen dat sommige fracties de discussie liever hadden uitgesteld om de gebeurtenissen tijdens de strategische tijden die de Arabische wereld momenteel doormaakt, beter op ons te kunnen laten inwerken.</p>
      <p sl="en">Toen u met de voorbereiding van de verslagen begon, kon nog niemand weten hoe de wereld er vandaag zou uitzien of voor welke uitdagingen de landen en bevolking van de hele Arabische regio zich gesteld zouden zien. Overeenkomstig onze overtuiging dat ieder land anders is, stemt de Europese Unie haar reactie af op de verschillende situaties. U hebt mevrouw Ashton gisteren over al deze landen horen praten: of het nu gaat om Tunesië, Egypte, Libië, Jemen of Bahrein, de Europese Unie staat voor een groot aantal kritieke keuzen en beslissingen.</p>
      <p sl="en">Het verslag waarover we vanavond spreken, is gericht op de Samenwerkingsraad van de Golf en de landen die daar deel van uitmaken. In sommige van deze landen doet de bevolking een beroep op de autoriteiten om meer rekening te houden met hun politieke, sociale en economische aspiraties. De regeringen van de Golfstaten reageren op verschillende manieren: door middel van aanzienlijke financiële pakketten om de meest dringende en maatschappelijke behoeften te verzachten, door politieke hervormingen aan te kondigen of bepaalde wetgevende bevoegdheden af te staan aan gekozen organen of door open te staan voor brede en alomvattende nationale dialogen.</p>
      <p sl="en">Maar we zijn ook getuige geweest van geweld. Binnen de grenzen van onze discussie vanavond geldt dit vooral voor Bahrein. We volgen de zaak nauwlettend; mevrouw Ashton heeft herhaaldelijk haar bezorgdheid geuit over meldingen van ernstig geweld op straat en tekenen van toenemende sektarische spanningen. Ze heeft de veiligheidstroepen in het land ook opgeroepen om de mensenrechten en fundamentele vrijheden te respecteren. Ze heeft er diverse malen op gewezen dat dialoog de enige manier is om verder te komen. Dit alles is gebeurd in de vorm van publieke verklaringen, die u hebt gezien, en rechtstreekse contacten met de betrokken autoriteiten.</p>
      <p sl="en">De vraag voor ons is: waar leidt dit alles toe? Wat moet de EU doen? Hoe moeten we uw verslag lezen tegen de achtergrond van deze gebeurtenissen? Mevrouw Ashton merkte gisteren op dat ze de voorkeur gaf aan engagement boven isolatie en daar ben ik het mee eens. In uw verslag roept u op tot meer contacten in plaats van minder. Daar ben ik het mee eens. Als commissaris voor handel juich ik grotere mogelijkheden voor uitwisselingen tussen zakenlieden toe. In deze tijd moeten wij Europeanen de mogelijkheid om contacten met de bevolking van de Golfstaten uit te breiden, koesteren. Europa moet in deze tijd ook klaarstaan om in te gaan op verzoeken om een ongekende dialoog te bevorderen die tot hervormingen moet leiden.</p>
      <p sl="en">We moeten er niet voor terugschrikken om de mensenrechten en fundamentele vrijheden te beschermen, maar we moeten ons ervan weerhouden anderen onze modellen van democratie voor te schrijven of op te leggen. Europa is ervan overtuigd dat hervormingen van binnenuit moeten komen. Ik geloof dat dit ook opgaat voor de landen van de Samenwerkingsraad van de Golf. Het is niet aan mij om dit Parlement te vertellen hoe het met het voorliggende verslag moet omgaan. Ik ben van mening dat we in strategische termen moeten denken en daarvoor zijn dialoog en engagement van wezenlijk belang.</p>
      <p sl="en">De EU moet er klaar voor zijn om dialoog en hervormingsprocessen in de regio alle steun te geven. We zijn er klaar voor om politieke steun te bieden aan hervormingen en ook kennis en expertise op het gebied van meer specifieke kwesties. We verwelkomen iedere kans daartoe, maar dit is alleen mogelijk indien en wanneer de landen in de regio ons om hulp vragen.</p>
      <p sl="en">Een laatste woord over de vrijhandelszone met de Golf, waarvoor ik rechtstreeks verantwoordelijk ben. Ik heb er vertrouwen in dat wanneer de juiste omstandigheden daar gestalte krijgen, we in staat zullen zijn op basis van een gemeenschappelijke vastbeslotenheid van de EU verder te werken aan de doelstellingen inzake de handelsbetrekkingen met betrekking tot de Samenwerkingsraad van de Golf.</p>
      <p sl="en">Het hoeft geen betoog dat stabiliteit een noodzakelijke voorwaarde is voor de politieke contacten die tot stand moeten worden gebracht tussen regeringen en burgers alsook voor effectieve handel en handelsstromen. Ik dank u voor uw aandacht en ik dank in het bijzonder de rapporteur, de heer Baudis.</p>
    </intervention>
    <intervention id="3-331-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Het debat is gesloten.</p>
      <p sl="nl">De stemming vindt morgen om 11.30 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-332-000" speaker_id="96792" name="Bogdan Kazimierz MARCINKIEWICZ" is_mep="True" mode="written" nationality="Poland" birth_date="21-03-1966" birth_place="Wodzisław Śląski" p_group="Group of the European People's Party (Christian Democrats)" m_state="PL">
      <p sl="pl">Volgens mij is het bijzonder belangrijk dat de Europese Unie een meer ambitieus beleid formuleert voor haar betrekkingen met de Samenwerkingsraad van de Golf (GCC) en diens lidstaten, in het bijzonder op een moment waarop de Europese Unie een economische crisis achter zich laat, en op een moment waarop Japan door een aardbeving met een tsunami is getroffen. Ik ben blij dat in het verslag kwesties zoals energiebeleid in de ruime zin, industrie, wetenschappelijk onderzoek en ontwikkeling van het onderwijs zijn besproken. De Europese Dienst voor extern optreden moet nu meer mensen inzetten en het aantal diplomatieke missies in de landen van de GCC uitbreiden om nauwere samenwerking tot stand te brengen.</p>
      <p sl="pl">Ik ben ook van mening dat alle inspanningen die worden ondernomen in de vrijhandelsonderhandelingen met de bedoeling om veilige en ononderbroken grondstofleveringen te waarborgen, welkom zijn. De samenwerking tussen de Europese Unie en de GCC moet ook verdere steun voor uitwisselingsprogramma’s voor studenten, wetenschappers en specialisten omvatten. In het verslag benadrukt het Europees Parlement dat een vrijhandelsovereenkomst tussen de Europese Unie en de GCC een prioriteit is bij verdere samenwerking met onze partners uit het Middellandse-Zeegebied. De Europese Unie moet daarom een aangepast beleid uitwerken om het proces van regionale integratie te ondersteunen.</p>
    </intervention>
    <intervention id="3-333-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="nl">In de zes landen van de Samenwerkingsraad van de Golf, die de belangrijkste handelspartners van de EU in de Arabische wereld zijn, vinden al een paar jaar hervormingen plaats, maar de bevolking schijnt daarmee geen genoegen te nemen. We moeten afwachten in hoeverre de enorme bedragen die zijn voorzien voor de geplande maatregelen ter verbetering van het economisch klimaat en de sociale situatie in de twee armste van de zes lidstaten een einde kunnen maken aan de demonstraties, die nog steeds plaatsvinden. De Samenwerkingsraad van de Golf heeft weliswaar verklaard dat Khadaffi zijn legitimiteit verspeeld heeft, en gepleit voor een vliegverbod boven zijn land, maar in Saoedi-Arabië, ook een lidstaat van de Raad, is er op demonstranten geschoten, en ook in Bahrein worden de demonstranten niet bepaald met fluwelen handschoenen aangepakt. Zelfs het sturen van speciale eenheden van de Samenwerkingsraad van de Golf om belangrijke infrastructuur in Bahrein te beschermen is omstreden, de sjiïtische oppositie eist namelijk dat de internationale gemeenschap het volk beschermt tegen een militaire interventie. Het lijkt erop dat we de doos van Pandora hebben geopend door het opleggen van het vliegverbod. De EU mag niet toelaten dat ze betrokken raakt bij binnenlandse aangelegenheden in het Midden-Oosten, maar dat is nou net het gevaar dat we lopen, want in Bahrein kan het evenwicht maar al te snel verstoord raken. Wat overeenkomsten na de val van een regime waard zijn hebben we wel gezien in het geval van de overnameovereenkomsten. Daarom moeten we afwachten hoe de situatie zich ontwikkelt, en in deze fase niet hals over kop ingrijpen.</p>
    </intervention>
    <intervention id="3-334-000" speaker_id="96838" name="Cristian Dan PREDA" is_mep="True" mode="written" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Ik verwelkom het aannemen van het verslag-Baudis omdat de Europese Unie, nu meer dan ooit, behoefte heeft aan een samenhangende strategie in de betrekkingen met de Samenwerkingsraad van de Golf (GCC). Ten eerste hebben de lidstaten van deze organisatie een groeiende invloed in de Arabische moslimwereld en kunnen ze een belangrijke rol spelen in de interculturele dialoog. Daarnaast ben ik van mening dat er specifieke maatregelen genomen moeten worden om het profiel van de Unie in de regio te versterken en wederzijds begrip te bevorderen. Dit kan onder andere worden bewerkstelligd door samenwerking op het gebied van pers en audiovisuele media, om het gebrek aan informatie over Europa tegen te gaan. Tot slot ben ik van mening dat de recente gebeurtenissen in Bahrein ons dwingen de relaties met de GCC sterker te baseren op respect voor de mensenrechten en de grondrechten. Op dit moment moeten we zorgen dat de roep van de demonstranten om democratische hervormingen gehoord worden als onderdeel van een daadwerkelijke politieke dialoog. De manier om de recente conflicten in Bahrein op te lossen is bijvoorbeeld door het maatschappelijk middenveld erbij te betrekken en geen gebruik te maken van gewelddadige onderdrukking.</p>
    </intervention>
    <intervention id="3-334-500" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Een vrijhandelsovereenkomst betekent minder belemmeringen in de wederzijdse samenwerking en de handel. Daarom sta ik in principe achter een dergelijke overeenkomst. De lidstaten van de Samenwerkingsraad van de Golf zijn ongetwijfeld belangrijke handelspartners, vooral omdat ze beschikken over dé grondstof van deze tijd: aardolie. Het stemt me ook tevreden dat in het verslag behalve de handel ook tekortkomingen van onze handelspartners op het gebied van de mensenrechten aan de orde komen.</p>
      <p sl="sk">Desondanks heb ik lang geaarzeld of ik voor dit verslag zou stemmen, omdat enkele van de lidstaten van de Samenwerkingsraad van de Golf twee gezichten hebben. Één gezicht lacht ons vriendelijk toe en zegt dat het onze bondgenoot is in de strijd tegen het moslimextremisme. Het andere gezicht is echter minder zichtbaar en besteedt jaarlijks miljarden dollars aan de verbreiding van godsdienstig 'onderwijs', waar wordt opgeroepen tot geweld tegen christenen, Joden en alle niet-moslims.</p>
      <p sl="sk">Uiteindelijk heb ik echter voor het verslag gestemd, omdat ik verwacht dat de Commissie ons zal vertellen van wie de financiële steun voor deze haat afkomstig is, wanneer zij gewelduitingen tegen christenen in islamitische landen nauwgezet gaat volgen.</p>
    </intervention>
  </section>
  <section id="creitem26" title="25. Rectificatie (artikel 216 van het Reglement): zie notulen"/>
  <section id="creitem27" title="26. Agenda van de volgende vergadering: zie notulen"/>
  <section id="creitem28" title="27. Sluiting van de vergadering"/>
</text>
