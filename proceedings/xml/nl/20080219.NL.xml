<?xml version='1.0' encoding='utf-8'?>
<text id="20080219.NL" lang="nl" date="2008-02-19" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Debat over gevallen van schending van de mensenrechten, de democratie en de rechtsstaat (bekendmaking van de ingediende ontwerpresoluties): zie notulen"/>
  <section id="creitem4" title="4. Situatie in Gaza (ingediende ontwerpresoluties): zie notulen"/>
  <section id="creitem5" title="5. Accreditatie en markttoezicht betreffende het in de handel brengen van producten – Gemeenschappelijk kader voor het in de handel brengen van producten – Toepassing van nationale technische voorschriften op goederen die in een andere lidstaat legaal in de handel zijn gebracht – Veiligheidsaanduidingen op consumentenproducten (debat)">
    <intervention id="2-009" speaker_id="4313" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van de volgende verslagen:</p>
      <p sl="nl">verslag van André Brie, namens de Commissie interne markt en consumentenbescherming, over het voorstel voor een verordening van het Europees Parlement en de Raad tot vaststelling van de eisen inzake accreditatie en markttoezicht betreffende het in de handel brengen van producten (COM(2007)0037 – C6-0068/2007 – 2007/0029(COD)) (A6-0491/2007),</p>
      <p sl="nl">verslag van Christel Schaldemose, namens de Commissie interne markt en consumentenbescherming, over het voorstel voor een besluit van het Europees Parlement en de Raad betreffende een gemeenschappelijk kader voor het in de handel brengen van producten (COM(2007)0053 – C6-0067/2007 – 2007/0030(COD)) (A6-0490/2007)</p>
      <p sl="nl">en het verslag van Alexander Stubb, namens de Commissie interne markt en consumentenbescherming, over het voorstel voor een verordening van het Europees Parlement en de Raad tot vaststelling van procedures voor de toepassing van bepaalde nationale technische voorschriften op goederen die in een andere lidstaat legaal in de handel zijn gebracht, en tot intrekking van Beschikking 3052/95/EG (COM(2007)0036 – C6-0065/2007 – 2007/0028(COD)) (A6-0489/2007),</p>
      <p sl="nl">en de volgende mondelinge vraag:</p>
      <p sl="nl">mondelinge vraag van Arlene McCarthy, namens de Commissie interne markt en consumentenbescherming, aan de Commissie, over veiligheidsaanduidingen op consumentenproducten (O-0009/2008 – B6-0009/2008).</p>
    </intervention>
    <intervention id="2-010" speaker_id="4298" name="André Brie" is_mep="True" mode="spoken" role="rapporteur">
      <p sl="de">Mevrouw de Voorzitter, commissaris, vertegenwoordigers van het voorzitterschap, dames en heren, zowel inhoudelijk als juridisch gezien is de verordening inzake accreditatie en markttoezicht complex, en ze heeft alle kenmerken van een zeer droog en in hoge mate technisch instrument. Het staat echter buiten kijf dat de verordening zeer belangrijke politieke gevolgen heeft voor de consument en voor de gehele Europese economie. Het is voor iedereen duidelijk welke problemen voor de Commissie aanleiding waren haar voorstel te schrijven, problemen die ook ten grondslag liggen aan de talloze amendementen en besluiten die zijn goedgekeurd door de Commissie interne markt en consumentenbescherming tijdens de debatten over dit onderwerp. Ik zal mijn opmerkingen derhalve beperken tot drie specifieke onderwerpen.</p>
      <p sl="de">Ten eerste is accreditatie tot dusver nog niet op Europees niveau geregeld, hoewel het in de meeste lidstaten wel in de praktijk wordt toegepast en het de prestaties van de markttoezichtautoriteiten wezenlijk beïnvloedt. Met het oog op de interne markt en het vrije verkeer van goederen in de EU is het voor de consument uiterst belangrijk dat er Europese regels komen voor accreditatie-instanties, opdat de duidelijke verschillen in kwaliteit en doeltreffendheid van de markttoezichtautoriteiten opwaarts kunnen worden geharmoniseerd. Daarom heeft het Europees Parlement het voorstel van de Commissie aangescherpt om zo beduidend strengere verplichtingen op te leggen aan deze instanties en aan de lidstaten. De verordening stelt overduidelijk dat de vercommercialisering van accreditatie-instanties niet is toegestaan, bepaalt dat ze zonder winstoogmerk moeten werken en niet mogen concurreren met andere instanties, en legt hun status als openbare instanties vast.</p>
      <p sl="de">Ten tweede is aangetoond, onder andere door het voorval met de Amerikaans speelgoedfabrikant Martell vorig jaar, dat ondanks het feit dat de veiligheid en bescherming van consumenten en het milieu zijn geregeld in talrijke Europese richtlijnen en andere bindende normen, de huidige praktijk in veel gevallen ontoereikend is en dat er bovendien grote verschillen bestaan in de mate van handhaving van de regels aan de Europese grenzen en binnen de Europese markt, waarbij het toezicht in sommige gevallen zelfs ontoereikend is. Uiteraard zijn er veranderingen en verbeteringen nodig in afzonderlijke richtlijnen, zoals de richtlijn betreffende de veiligheid van speelgoed. De Commissie had met haar voorstel voor een verordening echter met name tot doel het systeem van markttoezicht te verbeteren, versterken en harmoniseren. Het Europees Parlement heeft dit standpunt niet alleen onderschreven, maar heeft ook vele aspecten ervan verder ontwikkeld en daarmee de verplichtingen van de lidstaten en de markttoezichtautoriteiten aanzienlijk geconcretiseerd en aangescherpt, inclusief de eisen op het gebied van samenwerking met de douaneautoriteiten. Daartoe behoorden naar onze mening ook een strikte informatieplicht voor de autoriteiten en bepalingen met betrekking tot het recht op vrijheid van informatie. Ik ben blij dat de Raad en de Commissie gehoor hebben gegeven aan dit verzoek van het Parlement.</p>
      <p sl="de">Ten derde is het grootste succes is dat het Parlement heeft behaald en tevens de belangrijkste verbetering naar mijn mening dat nu ook consumptiegoederen zijn meegenomen. De voordelen van deze verordening, die zijn gelegen in haar strikt bindende karakter, kunnen worden gecombineerd met de voordelen van de richtlijn algemene productveiligheid, waartoe onder meer zeer uitgebreide maatregelen voor consumentenbescherming behoren, zij het met een minimaal bindend karakter. Zowel in juridisch als in technisch opzicht was dit het meest heikele punt in onze discussies en onderhandelingen met de Commissie en de Raad. De succesvolle uitkomst was zonder enige twijfel te danken aan het feit dat de drie instellingen het eens zijn geworden over de noodzaak van uitgebreidere consumentenbescherming en doeltreffender markttoezicht, ondanks het feit dat ze alle drie de voorkeur gaven aan een andere aanpak. Daarom wil ik ook graag commissaris Kuneva en commissaris Verheugen, de medewerkers van de Commissie, onze onderhandelingspartners van het Duitse en Portugese voorzitterschap en in het bijzonder die van het Sloveense voorzitterschap bedanken voor hun intensieve, constructieve en respectvolle samenwerking. Graag maak ik ook van de gelegenheid gebruik om mijn dankbaarheid uit te spreken jegens wijlen Michel Ayral. Hij had een groot aandeel in de organisatie van deze samenwerking en dat maakt zijn overlijden tot een nog groter verlies voor ons allen. Ik onderschrijf de visie van het voorzitterschap dat het nu behaalde resultaat zonder de overkoepelende samenwerking tussen de drie recentste voorzitterschappen praktisch onmogelijk zou zijn geweest.</p>
      <p sl="de">Dankzij deze verordening is de juridische grondslag voor de gezondheid en veiligheid van de consument, de bescherming van het milieu en een behoorlijke productkwaliteit aanzienlijk verstevigd. Nu is het aan de lidstaten en de Commissie om de mogelijkheden die de verordening biedt aan te grijpen en tastbare verbeteringen voor de consument te bewerkstelligen. Ook wil ik graag schaduwrapporteurs Christel Schaldemose en Alexander Stubb nadrukkelijk bedanken voor de voortreffelijke samenwerking tijdens de voorbereiding van dit pakket.</p>
    </intervention>
    <intervention id="2-011" speaker_id="37312" name="Christel Schaldemose" is_mep="True" mode="spoken" role="rapporteur">
      <p sl="da">Mevrouw de Voorzitter, commissaris, fungerend voorzitter van de Raad, dames en heren, eerst wil ik jullie graag allemaal bedanken voor de geweldige samenwerking bij de totstandkoming van dit pakket. Het was in vele opzichten een spannende ervaring. Dit was mijn eerste verslag als lid van het Parlement, zoals de schaduwrapporteurs weten, en ik vond het een zeer leerzame ervaring. Het was een hele uitdaging om aan drie verslagen te werken samen met andere rapporteurs. Een spannende ervaring!</p>
      <p sl="da">Uiteindelijk hebben we baat gehad bij het feit dat er drie verslagen werden geschreven die elkaar deels overlapten, omdat we nu een coherente wettelijke regeling hebben voor de interne markt die een versterkend effect zal hebben op diezelfde markt. Er wordt momenteel veel gesproken over betere wetgeving en de Commissie zal zich ongetwijfeld wel eens achter de oren gekrabd hebben tijdens onze onderhandelingen, maar ik zou toch durven beweren dat het geleverde werk een voorbeeld is van een goed verlopen proces. Onze samenwerking was bijzonder doeltreffend en heeft tot een goed resultaat geleid. Er waren wel heel veel vergaderingen nodig om dit te bereiken, dat moet gezegd.</p>
      <p sl="da">Ik zou graag drie punten nader willen toelichten waar we ons in het Parlement hard voor hebben gemaakt in verband met dit kader voor het in de handel brengen van producten; drie dingen die we hebben aangepakt en die van belang zijn om het bereikte compromis te kunnen steunen en er tevreden mee te zijn. In de eerste plaats denk ik dat het een grote overwinning is voor de consument dat we de eisen die worden gesteld aan ondernemingen in de hele toeleveringsketen hebben aangescherpt. Iedereen die in aanraking komt met een product zal er verantwoordelijk voor zijn te garanderen dat het product in kwestie veilig is en voldoet aan de EU-eisen. Dat geldt evenzeer voor de fabrikant in China als voor de importeur in Keulen en de distributeur in Kopenhagen. Meer in het bijzonder betekent dit dat een importeur niet langer kan beweren dat hij niet verantwoordelijk is als een geïmporteerd product gevaarlijk blijkt te zijn of in algemene zin niet aan de EU-voorschriften voldoet.</p>
      <p sl="da">In de tweede plaats hebben we op de valreep nog overeenstemming weten te bereiken over het versterken van de CE-markering. Het was meteen vanaf ons eerste debat in de commissie duidelijk dat het lastig was te bepalen hoe dit probleem kon worden opgelost. Wat houdt de markering precies in? Hoe kunnen we de controles versterken? Is markering eigenlijk wel een betrouwbare garantie voor veiligheid? De uiteindelijke oplossing stelt ons in staat de CE-markering te handhaven en te versterken. Lidstaten zullen in de toekomst bedrijven en fabrikanten die misbruik maken van de CE-markering gerechtelijk gaan vervolgen. Tegelijkertijd zal dit ook de controle op de markt versterken, niet in de laatste plaats dankzij het verslag van de heer Brie. Alles bij elkaar betekent dit dat wij als consument in de toekomst veel meer vertrouwen kunnen hebben in producten met de CE-markering.</p>
      <p sl="da">Toch hebben we – en dat is het derde punt – in het voorstel de Commissie ook verzocht het functioneren van de markering te onderzoeken. De CE-markering is niet per definitie de oplossing voor alle veiligheidsproblemen binnen de interne markt. De markering is in eerste instantie gericht op organisaties en autoriteiten op het gebied van markttoezicht. Daarom hebben we door middel van dit besluit de Commissie verzocht een onderzoek uit te voeren naar hoe de markt functioneert en veiligheidsaanduidingen voor de consument in het algemeen grondig te evalueren. De Commissie is momenteel met dit onderzoek bezig en we zijn erg benieuwd naar de resultaten.</p>
      <p sl="da">Dit besluit is in juridisch opzicht niet wetgevend, maar het bevat wel een duidelijke politieke verplichting die inhoudt dat toekomstige productwetgeving gebaseerd zal worden op het kader dat we met dit besluit hebben geschept. Concreet betekent dit dat we deze definities en bepalingen met betrekking tot ondernemingen zullen meenemen als we met de richtlijn betreffende de veiligheid van speelgoed aan de slag gaan en ze daarin zullen integreren. Daardoor zal de interne markt daadwerkelijk een stuk veiliger worden. Ik ben er volledig van overtuigd dat we hiermee het veiligheidsniveau binnen de interne markt kunnen verbeteren ten gunste van consumenten en ondernemers. Allemaal hartelijk bedankt voor de samenwerking, met name de heer Stubb en de heer Brie.</p>
    </intervention>
    <intervention id="2-012" speaker_id="28261" name="Alexander Stubb" is_mep="True" mode="spoken" role="rapporteur">
      <p sl="en">Mevrouw de Voorzitter, aangezien ik vier minuten de tijd heb, wil ik graag vier punten bespreken. Mijn eerste punt is niet dat het de verjaardag is van Malcolm Harbour, maar dat is het wel en dus moeten we hem feliciteren.</p>
      <p sl="en">Het eerste punt is een woord van dank, want het is nu eenmaal onmogelijk om een wetgevingspakket als dit in je eentje erdoor te krijgen. Daarom wil ik eerst de heer Brie en mevrouw Schaldemose bedanken, die ik eigenlijk bijna mijn co-rapporteurs kan noemen. De samenwerking met jullie was erg aangenaam. Ook voor mij was dit het eerste wetgevingspakket en het is heel goed verlopen. Daarnaast wil ik ook graag mijn schaduwrapporteurs bedanken, in het bijzonder mevrouw De Vits, mevrouw Rühle en de heer Manders. Ook met jullie heb ik heel prettig samengewerkt. Verder wil ik de drie betrokken voorzitterschappen bedanken. Het Duitse voorzitterschap was als eerste betrokken, met Frank Wetzel. Zij hebben geweldig werk verricht. Daarna kwam het Portugese voorzitterschap, met Fernanda. Ook zij hebben heel goed werk geleverd, net als de Slovenen, die als derde voorzitterschap betrokken waren. Zij hebben laten zien wat nieuwe voorzitterschappen en voorzitterschappen door kleine landen zo buitengewoon maakt. Hartelijk dank Vinka, jullie hebben fantastisch werk verricht. Aan de “politieke kant” wil ik in het bijzonder de Commissie, commissaris Verheugen en Simon Mordue bedanken voor hun bijdrage en “op de werkvloer” Hans, Liliana en in het bijzonder de heer Ayral, die André zojuist al noemde. De heer Ayral is helaas vrij onverwacht overleden. Als het aan mij lag zou ik dit pakket het “Ayral-pakket” noemen als eerbetoon aan zijn werk, omdat hij een geweldige Europese ambtenaar was aan wie we allemaal een voorbeeld kunnen nemen. Tot slot nog een woord van dank aan Luca van de Juridische Dienst, aan Patricia van het secretariaat, en in het bijzonder aan mijn assistent Tuomas, die zo hard gewerkt heeft dat hij er een knieblessure aan heeft overgehouden. Anders gezegd: zijn knieën erkennen elkaar wederzijds niet meer, dus hij hier vandaag niet aanwezig zijn. Hij is de bezielende kracht geweest achter dit hele pakket.</p>
      <p sl="en">Mijn tweede punt gaat over de achtergronden van wederzijdse erkenning. Kort gezegd is het begonnen in 1979 met het Cassis de Dijon-arrest en sindsdien zijn er 300 rechtszaken geweest, waarmee is aangetoond dat wederzijdse erkenning niet werkt. Van alle goederen is vijfenzeventig procent wel en vijfentwintig procent niet geharmoniseerd. Het aandeel geharmoniseerde goederen is goed voor 1 500 miljard euro oftewel 1,5 biljoen euro en het aandeel niet-geharmoniseerde goederen is goed voor 500 miljard euro. Met 150 miljard van die 500 miljard euro zijn er problemen. Volgens de Commissie zou het BBP met 1,8 procent toenemen als wederzijdse erkenning zou werken. De Commissie heeft hiertoe een goed voorstel gedaan, dat de lidstaten helaas hebben geprobeerd af te zwakken. Gelukkig heeft het Europees Parlement de belangen van de interne markt weten te beschermen en een ambitieus pakket erdoor gekregen.</p>
      <p sl="en">Het derde punt gaat over wat we concreet hebben gedaan. Wat is er in procedureel opzicht veranderd? Eenvoudig gezegd was het tot nu toe zo dat het een kleine, middelgrote of grote onderneming twee tot drie jaar kostte om een geschil over wederzijdse erkenning te laten beslechten door de rechter. Nu is dat in wezen niet meer nodig, omdat we de bewijslast hebben verlegd naar de lidstaten. Feitelijk is het nu zo dat de lidstaat bewijs – en dat woord wil ik benadrukken – dient aan te leveren om aan te tonen dat een bepaald voorschrift in een andere lidstaat niet van toepassing is, in een procedure die tussen de 20 en 60 dagen duurt. Dus wat we gedaan hebben is de bewijslast verleggen. Ik wil alle kleine en middelgrote ondernemingen in Europa hierbij laten weten dat ze nooit meer een aanvraagformulier hoeven in te vullen om een product in een ander land op de markt te mogen brengen. Het verkeer van goederen is echt vrij. Als u toch problemen ondervindt, bel u ons dan of bel mij. U hoeft geen aanvragen meer in te dienen.</p>
      <p sl="en">Het vierde en laatste punt dat ik wil aanstippen heeft betrekking op praktijkvoorbeelden en op de gebieden waarop het principe van toepassing is. Fietsen, steigers, brandalarmen, brood, plantaardige producten en ga zo maar door – het principe van wederzijdse erkenning is van toepassing op een zeer brede markt. Daarmee is mijn laatste punt dus, nu ik mijn dank heb uitgesproken, de achtergronden van de procedurele veranderingen heb toegelicht en praktijkvoorbeelden heb gegeven, dat alle Europese bedrijven vanaf nu hun producten zonder problemen op de markt zouden moeten kunnen brengen in een ander land.</p>
      <a text="(Applaus)"/>
    </intervention>
    <intervention id="2-013" speaker_id="4313" name="De Voorzitter" is_mep="True" mode="spoken">
      <p sl="nl">U weet het altijd leuk te brengen mijnheer Stubb!</p>
    </intervention>
    <intervention id="2-014" speaker_id="2173" name="Arlene McCarthy" is_mep="True" mode="spoken">
      <p sl="en">auteur . − Mevrouw de Voorzitter, ook ik wil de leden opmerkzaam maken op het voortreffelijke werk dat onze rapporteurs hebben verricht met het goederenpakket. De heer Brie, mevrouw Schaldemose en de heer Stubb zijn, als ik het goed heb, alle drie maagden op wetgevingsgebied. Ik geloof dat dit hun eerste verslag voor dit Parlement was en ik moet zeggen dat ze heel goed werk hebben geleverd, samen met de medewerkers. Uiteraard gaat onze dank ook uit naar de commissaris vanwege zijn toewijding aan en betrokkenheid bij deze kwestie en naar de Raad en het voorzitterschap, die dit alles mogelijk hebben gemaakt.</p>
      <p sl="en">Dankzij deze overeenkomst zal naar mijn mening het verkeer van veilige goederen op de interne markt vrijer worden. Tegelijkertijd voeren we een strengere regeling in om gevaarlijke producten te kunnen identificeren en te voorkomen dat ze op de markt komen en worden die strenge regels uiteraard gehandhaafd, zoals al gebeurt op het gebied van voedselveiligheid, medische apparatuur en bloedproducten. Enerzijds zal de goedkeuring van dit pakket, zoals mijnheer Stubb zojuist al zei, het voor bedrijven en kleine en middelgrote ondernemingen eenvoudiger maken hun producten te verkopen – gangbare huishoudelijke artikelen, fietsen, ladders, tanks, containers, enz. – en anderzijds zullen de consumenten kunnen profiteren van de grotere keuze aan kwalitatief hoogstaande en veilige producten.</p>
      <p sl="en">Daarbij hebben we heel duidelijk gesteld dat het vrije verkeer van goederen niet ten koste mag gaan van de veiligheid. Dat is zeker niet gebeurd, want onze rapporteurs hebben in dit pakket getracht de veiligheidsregeling en het handhavingssysteem te versterken door middel van een aantal belangrijke eisen. Zo moeten alle producten die op de markt worden gebracht, ook als ze afkomstig zijn uit derde landen, voldoen aan de wet, ongeacht of dat de richtlijn betreffende de veiligheid van speelgoed is of de richtlijn betreffende elektrisch materieel. Ook zijn alle marktdeelnemers wettelijk verantwoordelijk – en ook aansprakelijk – voor de producten die zij op de markt brengen en voor de nauwkeurigheid van de informatie die zij verstrekken. Verder wordt het bestaande systeem van CE-markering versterkt om de consument meer kennis over en vertrouwen in producten te geven en wordt de coördinatie en de samenwerking van de markttoezichtautoriteiten vergroot, met name om in noodgevallen sneller te kunnen reageren en zo onveilige producten te kunnen identificeren en uit de handel te nemen.</p>
      <p sl="en">Laten we even teruggaan naar het voorbeeld van speelgoed. De veiligheidswetgeving met betrekking tot testvoorschriften en -normen in de VS is beduidend minder streng dan in de Europese Unie en er zijn in de VS ook meer problemen geweest met defect speelgoed. Desondanks kon het gebeuren dat het terugroepen van dezelfde producten in de VS in juli plaatsvond en de lidstaten pas in september actie ondernamen om de defecte producten in de EU uit de handel te nemen. Daarom zijn de door onze rapporteurs doorgevoerde wijzigingen om sneller actie te kunnen ondernemen echt van wezenlijk belang.</p>
      <p sl="en">Als we het vertrouwen van de consument willen winnen, moeten we ervoor zorgen dat defecte of gevaarlijke producten niet via sluipwegen alsnog op de markt kunnen komen. Als het Parlement deze nieuwe maatregelen vandaag goedkeurt, dan geven we daarmee naar mijn mening aan dat we een vrij verkeer van goederen wensen, dat we meer mededinging willen en de consument meer keuze willen bieden, maar dat veiligheid daarbij voorop blijft staan. Daarom hebben we het toezicht op de handhaving geïntensiveerd en de CE-markering de wettelijke bescherming gegeven die ze verdient. Op die manier kunnen importeurs en fabrikanten wettelijk worden vervolgd als ze hun verplichting om de consument te beschermen niet nakomen.</p>
      <p sl="en">Ik wil u dan ook bedanken voor uw constructieve en intensieve werk, commissaris. We stellen het op prijs dat u de het initiatief heeft genomen tot de nieuwe richtlijn betreffende de veiligheid van speelgoed. Het is slechts een van de vele richtlijnen in het pakket van wetten dat we vandaag ter goedkeuring voorleggen en daarom wil ik u in mijn hoedanigheid van voorzitter van de Commissie interne markt en consumentenbescherming vragen aandacht te besteden aan een aantal belangrijke toekomstige kwesties om het vertrouwen van de consument te vergroten en te zorgen voor diens veiligheid en bewustwording.</p>
      <p sl="en">Ik heb twee producten meegenomen vandaag: een speelgoedzeehond en een waterkoker. Een van beide producten heeft geen CE-markering, het andere wel. Dus het eerste valt waarschijnlijk niet onder de richtlijn betreffende de veiligheid van speelgoed en het laatste valt, naar we aannemen, onder de richtlijn betreffende elektrisch materieel. Toch is dit voor de consumenten verwarrend. Zij denken dat dit automatisch betekent dat de waterkoker veilig is. Dat is echter niet het geval. Het betekent alleen dat de waterkoker voldoet aan de richtlijn betreffende elektrisch materieel. Daarom heb ik vandaag drie verzoeken aan u. Ten eerste wil ik u vragen het idee onder de loep te nemen voor een aanvullende aanduiding op producten om de consument beter te kunnen informeren over de veiligheid ervan. Ten tweede verzoek ik u een grondig onderzoek uit te voeren naar de haalbaarheid van een dergelijke aanduiding en naar de mogelijke voordelen en risico´s die hier voor alle belanghebbenden, met inbegrip van bedrijven en consumenten, aan zijn verbonden. Ten slotte wil ik u vragen de mogelijkheden te onderzoeken om de geloofwaardigheid van de CE-markering te vergroten door maatregelen te treffen voor de versterking van de douanecontrole. Deze drie dingen kunnen ertoe bijdragen dat er voor de consument helderheid wordt geschept omtrent de CE-markering.</p>
    </intervention>
    <intervention id="2-015" speaker_id="photo_generic" name="Andrej Vizjak" is_mep="True" mode="spoken">
      <p sl="sl">fungerend voorzitter van de Raad . − Mevrouw de Voorzitter, commissaris, dames en heren, ik ben bijzonder vereerd hier vandaag samen met jullie aanwezig te zijn bij de plenaire vergadering van het Europees Parlement om te debatteren over het productenpakket. Het vrije verkeer van goederen is zonder twijfel een van de hoekstenen van de Europese integratie.</p>
      <p sl="sl">Ik ben verheugd te kunnen vaststellen dat we ook in dit jaar, waarin we de 40e verjaardag van de douane-unie vieren, weer een scherfje kunnen toevoegen aan het mozaïek dat de verbeterde werking van de Europese markt is. Het vrije verkeer van goederen was een van de eerste gebieden waarop Slovenië in aanraking kwam met de Europese wetgeving. Daarom doet het mij des te meer deugd dat we nu, tijdens het Sloveense voorzitterschap, de mogelijkheid krijgen om de overeenkomst te bekrachtigen door middel van dit productenpakket, dat een nieuwe mijlpaal is in de ontwikkeling van de interne markt van de Europese Unie.</p>
      <p sl="sl">Dit jaar, tijdens het Sloveense voorzitterschap, hebben er al zo'n 30 tot 35 vergaderingen op alle niveaus plaatsgevonden, en het is pas half februari. Eind november waren er ongeveer 300 amendementen ingediend op de tekst en daar willen we iedereen hartelijk voor bedanken, in het bijzonder de mensen die veel moeite hebben gedaan om deze resultaten te behalen.</p>
      <p sl="sl">Op het eerste gezicht lijkt het productenpakket wellicht erg technisch te zijn, daar kan ik me in vinden. Ik ben er echter van overtuigd dat Europese bedrijven ook zullen inzien dat deze wetgeving hun manier van zakendoen rechtstreeks zal gaan beïnvloeden.</p>
      <p sl="sl">Dit wetgevingspakket geeft de lidstaten hele duidelijke informatie over wat wel en wat niet is toegestaan wanneer ze te maken hebben met bedrijven die producten op de markt willen brengen. Bovendien wordt het voor bedrijven duidelijk wat ze van de nationale autoriteiten kunnen verwachten. Dan weten ze welke procedures er zijn, hoe lang het naar verwachting zal duren voordat de overheid hun zaak in behandeling neemt wanneer hun producten in een categorie vallen waarvoor geen geharmoniseerde communautaire wetgeving bestaat, en welke procedures er gevolgd kunnen worden om zulke producten eventueel uit de handel te nemen.</p>
      <p sl="sl">Dit is met name van belang voor kleine en middelgrote ondernemingen, aangezien zij ten opzichte van andere bedrijven onevenredig zwaar belast worden door de administratieve procedures. Zij zullen merken dat deze procedures dankzij de nieuwe wetgeving veel eenvoudiger zijn geworden en dat het productenpakket ten goede komt aan Europese bedrijven. Dat staat buiten kijf.</p>
      <p sl="sl">Daarnaast zal het ook de Europese consument ten goede komen, wat ik bijzonder belangrijk vind.</p>
      <p sl="sl">Dankzij de verordening inzake de accreditatie van markttoezicht kunnen we het markttoezicht versterken. Op die manier kunnen we ervoor zorgen dat de consument zoveel mogelijk kan beschikken over veilige producten die aan alle eisen voldoen.</p>
      <p sl="sl">Ook zorgen we er op die manier voor dat er gedegen toezicht wordt gehouden op producten die vanuit derde landen de Europese Unie binnenkomen en dat in de toekomst kan worden voorkomen dat er producten op de Europese markt komen die schadelijk zijn voor de gezondheid van de Europese burgers en, erger nog, hun kinderen.</p>
      <p sl="sl">De procedures die beschrijven hoe lidstaten moeten omgaan met onveilige producten zijn veel duidelijker geworden. Verder is ook de relatie met de wetgeving op het gebied van algemene productveiligheid duidelijk. Ik denk dat we zo het vertrouwen van onze burgers in de Europese interne markt het snelst kunnen doen toenemen.</p>
      <p sl="sl">Het productenpakket maakt tevens deel uit van de inspanningen om een beter wetgevingskader te scheppen.</p>
      <p sl="sl">Met het besluit betreffende een gemeenschappelijk kader voor het in de handel brengen van producten beschikken de Europese Commissie en beide wetgevende instanties over een duidelijke plattegrond of handleiding. De belangrijkste onderdelen hiervan zouden in de toekomstige technische wetgeving van de Europese Unie moeten worden opgenomen. Dat zal ertoe leiden dat de wetgeving van de Europese Unie begrijpelijker wordt en het voor de lidstaten eenvoudiger zal zijn deze uit te voeren.</p>
      <p sl="sl">Ik ben ervan overtuigd dat de nieuwe wetgeving ertoe zal bijdragen dat nationale overheden doeltreffender worden georganiseerd en dat bedrijven en burgers op doorzichtigere wijze te werk kunnen gaan. Dat zal de samenwerking tussen de lidstaten versterken en vereenvoudigen en op die manier bijdragen aan betere verhoudingen tussen de accreditatie-instanties en de instanties die toezicht houden op de markt van de Europese Unie.</p>
      <p sl="sl">Tot slot wil ik graag mijn dank uitspreken voor de bijzonder constructieve en flexibele samenwerking met de rapporteurs mevrouw Schaldemose, de heer Stubb en de heer Brie. Ook wil ik de Commissie en commissaris Verheugen bedanken voor hun niet aflatende steun en hun advies bij de totstandkoming van de uiteindelijke overeenkomst tussen het Europees Parlement en de Raad. Dit heeft er allemaal in zeer korte tijd toe geleid dat er nu geharmoniseerde en in mijn ogen uitstekende definitieve teksten liggen voor de drie documenten waarover gedebatteerd is.</p>
      <p sl="sl">We hebben met zijn allen laten zien dat de Europese instellingen saamhorig en doeltreffend functioneren, zeker als het gaat om het welzijn van de Europese burgers en de Europese economie.</p>
      <p sl="sl">Dank voor uw inspanningen en uw aandacht.</p>
    </intervention>
    <intervention id="2-016" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie. − Mevrouw de Voorzitter, fungerend voorzitter van de Raad, dames en heren, het doel van dit initiatief, dat we bijna een jaar geleden presenteerden, was het vrije verkeer van goederen binnen de Europese interne markt te optimaliseren en tegelijkertijd het vertrouwen van consumenten en bedrijven in de regelgeving die de interne markt beheerst te vergroten.</p>
      <p sl="de">Ik wil u dan ook allen bedanken voor uw inzet om dit doel te bereiken. Het is echt een opmerkelijke prestatie dat dit ingewikkelde en af en toe zeer technisch ogende pakket in zo’n korte tijd succesvol is afgerond. Dit succes is te danken aan de buitengewone inzet van alle partijen en van de rapporteurs, mevrouw Schaldemose, de heer Brie en de heer Stubb, die ik hierbij wil bedanken.</p>
      <p sl="de">Ik ben de drie rapporteurs zeer dankbaar voor het feit dat ze in hun toespraken eer hebben betoond aan onze overleden collega Michel Ayral en de belangrijke rol die hij heeft gespeeld. Hij was feitelijk de architect van dit pakket en ik moet toegeven dat ik soms het gevoel had dat hij de enige was die het in zijn volle omvang begreep.</p>
      <p sl="de">Tevens wil ik het Sloveense voorzitterschap bedanken dat dit project prioriteit heeft gekregen op de agenda. Het strekt het Sloveense voorzitterschap tot eer dat we vandaag dit pakket kunnen aannemen.</p>
      <p sl="de">Ook geef ik graag toe dat de kwaliteit van dit omvangrijke wetgevingspakket door de behandeling in het Parlement verder is toegenomen en dat doet me deugd. Het is een schoolvoorbeeld van hoe de wisselwerking tussen de Europese instellingen zou moeten zijn.</p>
      <p sl="de">Zodoende kunnen we nu een pakket voorleggen waar alle deelnemers aan de interne markt voordeel bij zullen hebben – bedrijven, met name kleine en middelgrote ondernemingen, en ook vooral consumenten.</p>
      <p sl="de">De verordening inzake wederzijdse erkenning zal het in de toekomst voor bedrijven eenvoudiger maken hun producten in heel Europa op de markt te brengen, zonder dat ze daarbij worden gehinderd door belemmeringen in de vorm van uiteenlopende nationale voorschriften. Wij weten allemaal dat deze uiteenlopende nationale voorschriften meestal voortkomen uit puur protectionistische maatregelen uit vroeger tijden. In dat opzicht zullen de kleine ondernemingen de grootste winnaars zijn, omdat het voor hen het moeilijkst is deze door deze administratieve belemmeringen heen te komen.</p>
      <p sl="de">Naar mijn mening is dit laatste punt van groot belang in het kader van de algemene politieke situatie. Er zijn momenteel meer dan 23 miljoen kleine en middelgrote ondernemingen, ook wel afgekort als mkb, in Europa. Zij vormen 99 procent van alle Europese bedrijven. Het is zelfs zo dat er maar 44 000 bedrijven zijn in heel Europa die niet tot de categorie van de kleine en middelgrote ondernemingen behoren.</p>
      <p sl="de">Verrassend genoeg exporteert slechts 8 procent van alle bedrijven hun producten buiten de landsgrenzen, of dat nu naar andere landen binnen de Europese interne markt is of daarbuiten. Anders gezegd: meer dan 90 procent van alle Europese bedrijven is alleen actief op hun binnenlandse markt en maakt helemaal geen gebruik van de voordelen die de interne markt biedt. Ik denk dat een belangrijke reden hiervoor is dat het dagelijks toepassen van de voorschriften die de interne markt beheersen te veel praktische problemen oplevert. En die situatie is het vertrekpunt geweest voor onze voorstellen.</p>
      <p sl="de">Dankzij de verordening inzake accreditatie en markttoezicht zal de doeltreffendheid van onze regelgeving voor de interne markt duidelijk toenemen en zullen we tevens de veiligheid van producten beter kunnen waarborgen, wat een van de voornaamste redenen was voor deze regels. De nieuwe regels zullen er ook voor zorgen dat de naleving van de toekomstige productnormen en de veiligheids- en kwaliteitseisen voortaan naar behoren kan worden gecontroleerd.</p>
      <p sl="de">Op die manier vullen we de technische voorschriften voor de interne markt voor het eerst aan met een gemeenschappelijk beleid voor markttoezicht en we doen daarmee een grote stap in de richting van verbeterde productveiligheid.</p>
      <p sl="de">Tijdens de eerdere beraadslagingen en ook tijdens het debat van vandaag is er veel aandacht besteed aan de CE-markering. Ik ben verheugd dat het Parlement de CE-markering versterkt opdat deze effectiever kan worden ingezet om de veiligheid van producten te kunnen garanderen.</p>
      <p sl="de">Ondanks dat ben ik het volledig eens met mevrouw McCarthy. Sinds de invoering van de CE-markering zijn er inderdaad diverse vragen opgeworpen ten aanzien van deze markering. Een voorbeeld daarvan is de uniforme Europese veiligheidsaanduiding, waarover mevrouw McCarthy het eerder al had. Het doet mij deugd u te kunnen meedelen dat de Commissie niet alleen bereid is het onderzoek uit te voeren zoals gevraagd door het Parlement, maar dat we zelfs al zijn begonnen met de voorbereidende werkzaamheden omdat dit project in mijn ogen een dringende noodzaak is, en dat we de resultaten zo spoedig mogelijk aan u zullen voorleggen.</p>
      <p sl="de">Zoals u weet werd de CE-markering destijds niet ingevoerd om als bron van informatie voor de consument te dienen. Dat misverstand blijft echter steeds terugkomen. De CE-markering is niet meer dan een bevestiging van het feit dat een product voldoet aan alle toepasselijke, geldende wetgeving. Voor de consumenten heeft de CE-markering uiteraard geen enkele betekenis, tenzij ze op de hoogte zijn van de bepalingen die op het betreffende product van toepassing zijn. Het lijkt me overduidelijk dat we dat niet van de consumenten kunnen vragen.</p>
      <p sl="de">Weliswaar is de CE-markering in de meeste gevallen ook een veiligheidsaanduiding, maar dat is niet altijd en niet uitsluitend het geval. Consumenten willen vooral weten of hun product echt veilig is. Ik ben het dan ook helemaal eens met het Parlement. De Commissie ziet ook in dat het volledige systeem van de CE-markering opnieuw onder de loep moet worden genomen.</p>
      <p sl="de">Ook wordt gekeken naar de mogelijkheid en het nut van een eventuele aanvullende aanduiding. We moeten heel nauwkeurig nagaan of dat haalbaar is en wat de gevolgen zouden zijn voor alle belanghebbenden. De Commissie staat in elk geval open voor suggesties op dit gebied en is volledig bereid met het Parlement en de Raad samen te werken.</p>
      <p sl="de">Uiteraard behoort het ook tot onze taak te onderzoeken welke kosten zijn verbonden aan het invoeren van een nieuw systeem of het aanpassen van bestaande systemen en, wat nog belangrijker is, op welke manier beide opties ertoe kunnen bijdragen dat consumenten, fabrikanten, handelaren en de overheid meer waar voor hun geld krijgen.</p>
      <p sl="de">Momenteel onderzoeken we ook een andere zeer belangrijke vraag, die betrekking heeft op het verband tussen een willekeurige specifieke aanduiding voor de consument en alle andere aanduidingen, waaronder de CE-markering.</p>
      <p sl="de">Wat betreft het verzoek om de geloofwaardigheid van de CE-markering te vergroten door middel van strengere controles op producten van buiten de EU: zodra de lidstaten de verordening inzake accreditatie en markttoezicht hebben omgezet, zal deze daar in hoge mate aan gaan bijdragen. Ik denk dat het heel belangrijk is te onthouden dat de mensen de geloofwaardigheid van het hele interne-marktproject afmeten aan productveiligheid.</p>
      <p sl="de">Het besluit betreffende een gemeenschappelijk kader voor het in de handel brengen van producten is van uitzonderlijk belang in verband met toekomstige wetgeving. Dit besluit vormt de maatstaf voor onze toekomstige wetgevingsbesluiten. Enerzijds is het besluit bedoeld om een hoog niveau van veiligheid te kunnen garanderen, wat onder meer terug te zien is in de bepalingen met betrekking tot de aansprakelijkheid van importeurs. Anderzijds zal het ertoe bijdragen dat het geheel van bepalingen samenhangender wordt, wat het voor bedrijven weer eenvoudiger maakt in praktijk aan de regels te voldoen.</p>
      <p sl="de">De richtlijn betreffende de veiligheid van speelgoed, die al door de Commissie is aangenomen, is het eerste concrete resultaat van dit besluit dat we aan het Parlement hebben kunnen voorleggen. Binnenkort zullen er meer volgen.</p>
      <p sl="de">De Commissie is meer dan tevreden met de politieke resultaten die hier vandaag geboekt zijn. Ik dank u allen voor uw levendige belangstelling en uw bijdragen. Die hebben ervoor gezorgd dat dit pakket, dat de totstandbrenging beoogt van een echt doeltreffende interne markt, een van de kernprojecten van de Europese integratie, een echte sprong voorwaarts is die de interne markt op een hoger kwaliteitsniveau brengt.</p>
      <p sl="de">Op die manier benaderen we de volledige verwezenlijking van de interne markt het dichtst. Ik zeg bewust “het dichtst”, omdat ik wil benadrukken dat de Europese interne markt nooit volledig geharmoniseerd zal zijn en het de vraag is of dat überhaupt wenselijk zou zijn. Gezien de zeer uiteenlopende gebruiken en behoeften van de lidstaten van de Europese Unie moet er ook een zekere speelruimte blijven om die gebruiken in stand te houden en die behoeften te vervullen.</p>
      <p sl="de">Het is belangrijk hierin een goed evenwicht te vinden, maar zoals ik al zei benaderen we met onze bepalingen de volledige verwezenlijking van de interne markt het dichtst. Ik ben van mening dat dit ook in hoge mate zal bijdragen aan grotere economische groei en meer werkgelegenheid in Europa. En daarmee is het ook meteen een antwoord op de vraag hoe Europa inspeelt op de economische uitdagingen van de 21e eeuw.</p>
      <a text="(Applaus)"/>
    </intervention>
    <intervention id="2-017" speaker_id="4303" name="Helmuth Markov" is_mep="True" mode="spoken">
      <p sl="de">rapporteur voor advies van de Commissie internationale handel. − Mevrouw de Voorzitter, fungerend voorzitter van de Raad, commissaris, de Commissie internationale handel is geheel tevreden met de inhoud van het verslag van mijnheer Brie. Samen met de andere leden van de Commissie interne markt en consumentenbescherming heeft hij zeer goed werk verricht en ze zijn erin geslaagd een evenwichtige positie in te nemen met betrekking tot dit ingewikkelde doch zeer belangrijke onderwerp.</p>
      <p sl="de">Op het eerste gezicht lijkt de verordening maar heel weinig gevolgen te hebben voor de buitenlandse handel. Ik denk echter wel dat de interne markt en de buitenlandse handel steeds nauwer met elkaar verbonden raken. De kansen en de risico’s die ontstaan als gevolg van de toenemende openheid van onze markt moeten zorgvuldig worden beoordeeld en aangepakt. Er is een belangrijke rol weggelegd voor de Europese Unie bij het waarborgen van de correcte werking van de interne markt. Zij dient ervoor te zorgen dat deze werking niet in gevaar wordt gebracht door spelers van binnen of buiten de Gemeenschap.</p>
      <p sl="de">Ik ben verheugd dat de ten principale bevoegde commissie de voorstellen van de Commissie internationale handel inzake de beperking van de toegang tot de markt voor producten met valse of misleidende CE-markeringen heeft aangenomen. Dit maakt het namelijk eenvoudiger om te kunnen verzekeren dat de informatie die aan de consument wordt verstrekt betrouwbaar en doorzichtig is. Bovendien schept het een breder kader waarbinnen actie kan worden ondernomen tegen corrupte praktijken die in strijd zijn met de nationale wetgeving en die van de EU.</p>
      <p sl="de">Dit gezegd hebbende wil ik benadrukken dat er meer aandacht moet worden besteed aan het toezicht op producten afkomstig uit niet-EU-landen. Dat heeft niets te maken met protectionisme, maar het is nu eenmaal een feit dat de aanwezige regels veel vaker worden overtreden in landen waar de controle minder streng is dan in de Europese Unie. Hiermee kunnen we er ook voor zorgen dat fabrikanten die geld proberen te besparen door de technische en wettelijke eisen die de EU stelt ter bescherming van haar burgers te omzeilen en die mogelijk ook buiten de EU zijn gevestigd om van lagere productiekosten te profiteren, niet nog meer worden bevoordeeld.</p>
      <p sl="de">Overigens kan het vestigen van een bedrijf in een lagelonenland in zakelijk opzicht misschien wel aantrekkelijk en voordelig zijn, maar dergelijke locaties hebben een zeer schadelijk milieueffect en zijn in sociaal opzicht volledig onacceptabel. Terugkomend op het verslag is het ook zeer verheugend dat de Commissie interne markt en consumentenbescherming het voorstel heeft aangenomen dat was ingediend door de Commissie internationale handel om hardere sancties mogelijk te maken voor herhaalde overtredingen.</p>
      <p sl="de">We zijn ook zeer tevreden met het verslag van mevrouw Schaldemose. De geest van de amendementen die zijn ingediend door de Commissie internationale handel wordt er zeker in weerspiegeld, de letter niet altijd. Vermeldenswaardig is dat dit nieuwe voorstel voorziet in een gelijke verdeling van de verantwoordelijkheid voor alle bij de handel betrokken marktspelers, of het nu om fabrikanten, importeurs of handelaren gaat. Een ander belangrijk punt is dat importeurs van producten die afkomstig zijn uit landen buiten de EU verplicht zijn te verzekeren dat de betreffende goederen aan de toepasselijke communautaire eisen voldoen.</p>
      <p sl="de">We hebben onze amendementen ingediend omdat we wilden bereiken dat importeurs samen met buitenlandse fabrikanten verantwoordelijk zouden worden gehouden voor al het letsel en alle schade die ontstaat als gevolg van gevaarlijke of niet-conforme producten. Het beoogde effect van dit voorstel is dat importeurs nauwkeuriger zullen gaan controleren of fabrikanten hun wettelijke verplichtingen wel nakomen. Dat willen we bereiken door te kennen te geven dat het een kostbare aangelegenheid voor ze kan worden als ze producten op de interne markt brengen die vooraf niet grondig zijn gecontroleerd. Dit zal niet alleen leiden tot eerlijke mededinging binnen de Europese Unie, maar het zal ook de stimulans verminderen om productiefaciliteiten te verplaatsen naar landen buiten de EU, waar de wet- en regelgeving minder streng is dan hier.</p>
      <p sl="de">Ik steun dan ook de aanbeveling die wordt gedaan in het verslag om de lidstaten verantwoordelijk te maken voor het instellen van een krachtig en doeltreffend systeem voor markttoezicht dat snel ingrijpen mogelijk maakt en om tevens van hen te eisen dat ze de daartoe benodigde pool van bekwaam personeel en financiële middelen ter beschikking stellen. Als we willen dat onze marktvoorschriften correct worden toegepast en dat de Europese consument wordt beschermd tegen gevaarlijke producten of producten die in strijd zijn met het communautaire recht, dan is strikte handhaving noodzakelijk.</p>
    </intervention>
    <intervention id="2-018" speaker_id="1927" name="Peter Liese" is_mep="True" mode="spoken">
      <p sl="de">rapporteur voor advies van de Commissie milieubeheer, volksgezondheid en voedselveiligheid. − Mevrouw de Voorzitter, commissaris, dames en heren, ik spreek hier vandaag in de hoedanigheid van rapporteur voor advies van de Commissie milieubeheer over het Brie-verslag en ik zal me daarbij voornamelijk richten op markttoezicht, wat een belangrijk punt van zorg was binnen onze Commissie.</p>
      <p sl="de">Er is de afgelopen maanden vaak gevraagd wat “CE” eigenlijk inhoudt, waar die twee letters voor staan. Zoals u weet staat CE voor “conform de Europese regels”, maar tijdens de discussie over de CE-markering heeft ook een grap de ronde gedaan als zou CE eigenlijk staan voor “Chinese export”. Het is treurig te moeten constateren dat de CE-markering wordt gebruikt door fabrikanten die zich niet aan de regels houden. Dat is niet altijd het geval, maar misbruik is wel heel gangbaar in het Verre Oosten. Deze praktijken zijn onaanvaardbaar, omdat ze risico’s inhouden voor de consument, de volksgezondheid en het milieu en omdat ze ook nog eens nadelige gevolgen hebben voor de bedrijven die zich wel aan de regels houden.</p>
      <p sl="de">Ik wil heel duidelijk stellen dat het niet de bedoeling is dat conformiteit met de Europese regels bedrijven minder concurrerend maakt, net zomin als het de bedoeling is dat bedrijven winst maken door de regels aan hun laars te lappen. Daarom heeft de Commissie milieubeheer in het verleden al gepleit voor strenger markttoezicht, bijvoorbeeld in verband met de richtlijn inzake ecologisch ontwerp voor energieverbruikende producten. Het doet ons dan ook deugd dat de Commissie met dit voorstel is gekomen. Het heeft wel lang geduurd voor het zover was, maar beter laat dan nooit. We stellen het dan ook op prijs dat het zo snel tot een overeenkomst is gekomen. De Commissie miliebeheer is ook van mening, net als de Commissie interne markt en consumentenbescherming, dat de door de Commissie voorgestelde overgangsperiodes veel te lang waren. Wij moeten ervoor zorgen dat deze regels zo snel mogelijk van kracht worden. De compromisdatum van 1 januari 2010 is niet waar we op hadden gehoopt, maar het is in ieder geval beter dan wat de Commissie had voorgesteld, zoals met zoveel andere dingen ook het geval is.</p>
      <p sl="de">Ik roep de lidstaten op de benodigde mankracht beschikkaar te stellen en de vereiste maatregelen in de wetgeving op te nemen, zodat het markttoezicht echt snel wordt verbeterd en we de overgangsperiode niet nodig zullen hebben. In het belang van de consument en in het belang van eerlijke bedrijven moeten we nu snel actie ondernemen.</p>
    </intervention>
    <intervention id="2-019" speaker_id="4242" name="Karin Scheele" is_mep="True" mode="spoken">
      <p sl="de">rapporteur voor advies van de Commissie milieubeheer, volksgezondheid en voedselveiligheid. − Mevrouw de Voorzitter, ook ik wil graag de rapporteurs feliciteren, als zoveelste in een lange rij felicitaties. Zelden heb ik in dit Parlement een debat meegemaakt met zo weinig confrontaties, terwijl het toch ging om een voorstel voor meer consumentenbescherming en voordelen voor bedrijven.</p>
      <p sl="de">Ik heb het advies van de Commissie milieubeheer, volksgezondheid en voedselveiligheid opgesteld over het Schaldemose-verslag. Onze commissie heeft het voorstel van de Commissie voor een besluit verworpen omdat het ons tot op de dag van vandaag niet duidelijk is waarom ze voor dat specifieke instrument heeft gekozen in plaats van wettelijk bindende voorschriften voor te stellen bij zo’n belangrijk onderwerp. Desondanks wil ik de rapporteur van de Commissie interne markt en consumentenbescherming bedanken en geluk wensen. Er waren ook veel sceptische geluiden te horen over de ruime toepassing van de methode die bekend staat als de “nieuwe aanpak”, omdat dat tot gevolg heeft dat de fabrikanten zelf de conformiteit van goederen gaan bevestigen en dat het markttoezicht bovendien zwakker wordt door de nieuwe aanpak omdat de bewijslast is omgedraaid. Wij zijn dan ook groot voorstander van het compromis dat inhoudt dat toepassing van de nieuwe aanpak geval per geval zal worden beoordeeld.</p>
    </intervention>
    <intervention id="2-020" speaker_id="28354" name="Jan Březina" is_mep="True" mode="spoken">
      <p sl="cs">rapporteur voor advies van de Commissie industrie, onderzoek en energie. − Mevrouw de Voorzitter, dames en heren, in de eerste plaats wil ik mijn waardering uitspreken voor het fantastische werk van alle rapporteurs aan dit pakket. Als rapporteur voor advies van de Commissie industrie, onderzoek en energie over het verslag van de heer Stubb, zal ik me in mijn bijdrage richten op een groep producten die ongeveer 25 procent uitmaken van het totaal en die onderworpen zijn aan het zogenoemde principe van wederzijdse erkenning van technische voorschriften tussen de lidstaten. De goederenmarkt waar het hier over gaat vertegenwoordigt een waarde van ongeveer 500 miljard euro. Tot deze categorie behoren onder meer bouwproducten, edelmetaalproducten en baby- en kinderverzorgingsproducten.</p>
      <p sl="cs">Ondanks het feit dat het Europese Hof van Justitie het principe van wederzijdse erkenning nu bijna 30 jaar geleden heeft vastgesteld in het Cassis de Dijon-arrest, is dit in de praktijk vaak niet terug te zien. Vandaar het belang en de noodzaak van deze wetgeving. Lidstaten maken regelmatig misbruik van hun positie door systematisch te voorkomen dat producten op hun eigen markt worden gebracht die in andere lidstaten volkomen wettig in de handel zijn gebracht. De praktijken van deze lidstaten veroorzaken niet alleen financiële schade voor kleine en middelgrote ondernemingen, die het meest worden beïnvloed door deze wetgeving, maar ze zorgen ook dat de betrokken ondernemers in administratief opzicht extra worden belast. Als ondernemers producten willen importeren in deze lidstaten, dan moeten ze nationale instanties en autoriteiten gehoorzamen en aanvullende veeleisende administratieve procedures doorlopen. Ze zullen hun producten alleen kunnen exporteren als ze zijn aangepast aan het niet-geharmoniseerde terrein.</p>
      <p sl="cs">Het is mogelijk de toepassing van het principe van wederzijdse erkenning doeltreffender te handhaven door een heldere procedure op te stellen, bewijslast, termijnen en verantwoordelijkheden vast te stellen voor zowel de ondernemers als de autoriteiten die een uitzondering willen maken op dit principe. Dit zal mede bijdragen aan de verwezenlijking van het vrije verkeer van goederen, een van de vier fundamentele vrijheden. Het zal ook het verstoorde evenwicht herstellen tussen ondernemers en de autoriteiten die verantwoordelijk zijn voor markttoegang. Ik heb er alle vertrouwen in dat de hoofddoelstelling van dit voorstel behaald zal worden en dat de Europese consument het meest profijt zal hebben van de doeltreffende handhaving en toepassing van dit principe.</p>
    </intervention>
    <intervention id="2-021" speaker_id="729" name="John Purvis" is_mep="True" mode="spoken">
      <p sl="en">rapporteur voor advies van de Commissie industrie, onderzoek en energie. − Mevrouw de Voorzitter, voor twee van de drie verslagen in dit pakket was ik rapporteur voor advies van de Commissie industrie, onderzoek en energie. Er is veel protest geweest van buitenaf voorafgaand aan de stemming in onze Commissie. Op het eerste oog leken deze protesten, die zogezegd de veiligheid en kwaliteit wilden bewaken, gegrond te zijn, maar in feite was er gewoon sprake van verkapt protectionisme gericht tegen mededinging door importproducten in de EU.</p>
      <p sl="en">Wij geloven dat een vrije markt haalbaar is voor de Europese Unie en hopelijk ook voor de rest van de wereld en wij geloven ook dat vrije handel van belang is voor de ontwikkeling en de verrijking van zowel de Europese Unie als haar handelspartners, en daarom moeten we heel voorzichtig zijn dat we niet tegen wil en dank meegaan op deze protectionistische weg.</p>
      <p sl="en">Het advies van de Commissie is wat afgezwakt in dat opzicht en ik ben blij te constateren dat de meest buitensporige protectionistische elementen zijn gematigd, mede dankzij de inspanningen van de Commissie interne markt en consumentenbescherming.</p>
      <p sl="en">Het zal mogelijk blijven voor importeurs en distributeurs producten aan te passen om ze geschikt te maken voor de EU-markt, maar in dat geval worden zij terecht verantwoordelijk voor de conformiteit. Daar staat tegenover dat van hen nog steeds wordt geëist dat ze verzekeren – ik herhaal: “verzekeren” – dat de producten die ze zonder aanpassingen op de markt brengen voldoen aan de EU-wetgeving. Ik vind dat “nagaan” hier meer op zijn plaats is dan “verzekeren” en ik zou graag van de commissaris horen of hij denkt dat “verzekeren” in deze context strookt met de bepalingen van de WTO en, in algemene zin, met het streven van de EU naar vrije handel.</p>
      <p sl="en">Het doet mij ook deugd dat er niet meer wordt verwezen naar de richtlijn algemene productveiligheid (GPS). Zoals ik het begrijp zal de consument via de GPS-richtlijn beschermd blijven tegen gevaarlijke producten, ongeacht of deze is opgenomen in dit specifieke wetgevingspakket.</p>
      <p sl="en">Het opnemen van de richtlijn zou alleen maar leiden tot nog meer onnodige bureaucratische verplichtingen bij de productie en het beoordelen van producten die niet eens bestemd zijn voor de consumentenmarkt. Daarnaast is het voor de Europese industrie belangrijk dat de ware betekenis en het ware belang van de CE-markering duidelijk worden gemaakt en ik denk dat we in dat opzicht wel vooruitgang boeken. Ik ben blij dat de commissaris heeft aangegeven dat hij in overweging zal nemen wat verder wordt gevraagd, zolang het voorgestelde maar uitvoerbaar is voor de industrie binnen de EU en voor exporteurs naar de EU.</p>
      <p sl="en">Globaal genomen vind ik de strekking van dit verslag nu aanvaardbaar. Ik verwacht zelfs dat mijn socialistische en democratische collega’s uit de Industriecommissie dit een redelijk aanvaardbaar resultaat zullen vinden waar we blij mee kunnen zijn.</p>
      <p sl="en">De Commissie industrie ziet uit naar de daadwerkelijke voltooiing van de interne markt voor goederen na de uitvoering van dit pakket, waar dan hoge en doeltreffende normen voor consumentenbescherming zullen gelden. Dit is een groot succes voor de Europese Unie, een succes dat bijna onvoorstelbare economische voordelen zal hebben voor onze ingezetenen.</p>
    </intervention>
    <intervention id="2-022" speaker_id="28198" name="Jacques Toubon" is_mep="True" mode="spoken">
      <p sl="fr">rapporteur voor advies van de Commissie juridische zaken. − Mevrouw de Voorzitter, collega’s, als rapporteur voor advies van de Commissie juridische zaken wil ik in de eerste plaats mijn lof uiten voor de kwaliteit van het werk van onze collega Alexander Stubb, met wie we – dat mag best gezegd worden - zeer nauw en prettig samengewerkt hebben. Ik ben blij dat er, in het verlengde van onze voorstellen, heldere definities zijn opgenomen van wat een technisch voorschrift is en van wat uitsluitingen zijn. Ook ben ik bijzonder blij dat de lastige kwestie van de taal is opgelost.</p>
      <p sl="fr">We weten ook allemaal dat in een van de overwegingen de voorrang van de richtlijn algemene productveiligheid is erkend; daar kom ik zometeen op terug. Daarnaast wordt in het Brie-verslag de verzekering gegeven dat industriële producten zo veilig mogelijk kunnen worden gemaakt.</p>
      <p sl="fr">Met het verleggen van de bewijslast, die de basis vormt van de tekst over wederzijdse erkenning, zijn we er ook in geslaagd de verantwoordelijkheid neer te leggen bij bepaalde marktdeelnemers en niet meer alleen bij administratieve instanties. Tot slot denk ik dat een toepassingstermijn van negen maanden voldoende is voor de verordening. Dat waren de hoofdpunten die zijn overgenomen uit mijn advies.</p>
      <p sl="fr">Als we de drie teksten als totaalpakket bekijken, dan lijkt mij dat ze het openstellen van de interne markt, oftewel het opheffen van belemmeringen, op succesvolle wijze in overeenstemming hebben weten te brengen met de zorg om veiligheid, die steeds duidelijker naar voren kwam, zeker na de gebeurtenissen van vorige zomer. Met betrekking tot wederzijdse erkenning zijn er intelligente oplossingen gevonden voor edelmetalen en wapens, categorieën die in het verleden problemen hadden opgeleverd.</p>
      <p sl="fr">Wat betreft toezicht en productaanduidingen ben ik van mening dat de mogelijkheid om de richtlijn algemene productveiligheid in de komende vijf jaar te herzien van wezenlijk belang is, evenals het aandringen op voorschriften voor nationale aanduidingen en de oproep een onderzoek in te stellen naar de Europese markering. Mevrouw de Voorzitter, ik ben van mening dat we hier te maken hebben met een wetgevingspakket van topniveau.</p>
    </intervention>
    <intervention id="2-023" speaker_id="4246" name="Othmar Karas" is_mep="True" mode="spoken">
      <p sl="de">rapporteur voor advies van de Commissie juridische zaken. − Mevrouw de Voorzitter, dames en heren, ik ben de rapporteur voor advies van de Commissie juridische zaken inzake het voorstel voor een gemeenschappelijk kader voor het in de handel brengen van producten. We zijn het er allemaal over eens – en de commissaris heeft dit punt ook al aangekaart – dat productveiligheid met geloofwaardigheid te maken heeft. Geloofwaardigheid schept vertrouwen, geloofwaardigheid en vertrouwen zullen samen een betere interne markt scheppen.</p>
      <p sl="de">De Commissie juridische zaken heeft zich bij de beoordeling van deze verordening op drie hoofdpunten gericht. Het eerste punt is dat het ontwerp en de fabricage van producten aan de geldende eisen moeten voldoen. Dat is niet alleen de verantwoordelijkheid van de handelaren, integendeel: het is in de eerste plaats de verantwoordelijkheid van de fabrikanten. Handelaren en consumenten moeten kunnen vertrouwen op de marktspelers die producten op de communautaire markt brengen. De verplichtingen voor handelaren zouden zich moeten beperken tot specifieke controles.</p>
      <p sl="de">Ons tweede punt van aandacht, dat ook mijn persoonlijke aandacht had, is de rol van de importeurs, die een bijzondere verantwoordelijkheid dragen. Importeurs hebben namelijk geen controle over het ontwerp van producten of de manier waarop ze gefabriceerd worden, maar zijn ondanks dat wel verplicht te garanderen dat de producten voldoen aan alle toepasselijke wettelijke bepalingen, omdat zij die goederen op de communautaire markt brengen.</p>
      <p sl="de">Het derde aandachtspunt was het verzorgen van een heldere omschrijving van en het opheffen van de geheimzinnigheid rondom de CE-markering, die geen kwaliteitslabel is, maar slechts een aanduiding voor de conformiteit van producten met de toepasselijke bepalingen van het gemeenschapsrecht. Wij bedanken iedereen die bij dit proces betrokken was voor hun medewerking en wij zijn ingenomen met de verslagen die ter goedkeuring aan ons zijn voorgelegd.</p>
    </intervention>
    <intervention id="2-024" speaker_id="4538" name="Malcolm Harbour" is_mep="True" mode="spoken">
      <p sl="en">namens de PPE-DE-Fractie. − Mevrouw de Voorzitter, mijn collega mijnheer Stubb liet zich eerder ontvallen dat het vandaag mijn verjaardag is. Daarom wil ik alle rapporteurs en alle leden bedanken, want voor mij als schaamteloze enthousiasteling voor de interne markt en de toekomst daarvan bestaat er geen mooier verjaardagscadeau dan de goedkeuring van dit pakket vandaag! Dat cadeau pakken we vandaag uit en ik wil u bedanken dat we die kans krijgen - we pakken het uit vanuit het oogpunt van de consumenten en de burgers.</p>
      <p sl="en">Mijn collega's hebben alle betrokken personen al bedankt en daarom wil ik daar niet te veel tijd meer aan besteden. Ik wil echter wel de fungerend voorzitter van de Raad speciaal bedanken voor zijn aanwezigheid vandaag. Dat geeft duidelijk aan dat het voorzitterschap hier veel belang aan hecht. Ook wil ik hem bedanken voor zijn zeer grote betrokkenheid bij het werk van deze commissie in het Parlement - dat hebben we bijzonder op prijs gesteld. Ook de Commissie heeft grote inspanningen verricht om dit pakket tot stand te brengen. Daarnaast wil ik persoonlijk mijn eer betuigen aan Michel Ayral, met wie ik heb samengewerkt aan dit en vele andere dossiers. Hij was ook een groot voorstander van het hele project voor betere regelgeving, waar dit pakket feitelijk ook een onderdeel van is.</p>
      <p sl="en">In zekere zin is dit een voorbereiding op ons debat van vanmiddag over de Lissabonstrategie, want een doeltreffend functionerende en concurrerende interne markt is van het allergrootste belang voor de strategie voor groei en werkgelegenheid. We willen dat bedrijven concurreren en consumenten vertrouwen hebben, om zo het niveau van werkgelegenheid en economische groei in Europa te behouden, en dat kunnen we bereiken met een werkelijk doeltreffende interne markt. Met betrekking tot producten willen we dat er voorschriften komen die voor bedrijven volledig helder zijn, zodat de teams die met de producten bezig zijn door kunnen gaan met het maken van uitmuntende ontwerpen en kwalitatief hoogstaande, veilige producten.</p>
      <p sl="en">We moeten niet uit het oog verliezen dat bij het merendeel van de bedrijven mensen hun werk doen met dat in gedachten en dat die zeer gefrustreerd zijn doordat ze heel vaak productontwerpen moeten herzien of wederzijdse erkenning moeten aanvragen, zoals de zaken er nu voor staan - en dat is een hele vooruitgang.</p>
      <p sl="en">De consumenten hebben echter recht op deze kwaliteitsproducten en ze verwachten dat wij zorgen voor de testprocedures om te kunnen garanderen dat producten die op de markt zijn ook aan dergelijke goedkeuringsprocedures zijn onderworpen.</p>
      <p sl="en">In het verlengde van wat mijn collega de heer Purvis eerder heeft gezegd wil ik ook nog een opmerking maken, met name in reactie op de heer Liese, die nu niet aanwezig is: er zijn op het moment talloze bedrijven die voldoen aan uitmuntende normen voor ontwerp en kwaliteit en die toch samenwerken met Chinese of andere leveranciers. In het kader van mijn verjaardag - dan denkt een mens immers aan leuke dingen – wil ik u nog vertellen dat ik kort geleden een bedrijf heb bezocht dat modeltreinen maakt van twee bekende merken, Fleischmann en Rivarossi, ongetwijfeld bekend bij mijn Duitse en Italiaanse collega's. Dat zijn prachtige modeltreinen van hoogstaande kwaliteit. Producten van deze twee merken worden in Engeland ontworpen, maar in China gefabriceerd. Wie betwijfelt dat China in staat is kwalitatief hoogstaande producten te vervaardigen moet in het weekend maar eens een bezoek brengen aan de plaatselijke modeltreinwinkel en misschien net als ik een cadeautje voor zijn kleinzoon kopen.</p>
    </intervention>
    <intervention id="2-025" speaker_id="1913" name="Evelyne Gebhardt" is_mep="True" mode="spoken">
      <p sl="de">namens de PSE-Fractie. – Mevrouw de Voorzitter, commissaris Verheugen, mijnheer Vizjak, laat ik allereerst Malcolm Harbour feliciteren met zijn verjaardag. Ik ben blij dat we hem dit mooie verjaardagscadeau hebben kunnen geven. We zouden deze week eigenlijk wel “Week van de Interne Markt” kunnen noemen; het is uiteraard zeer belangrijk dat er aandacht wordt besteed aan de interne markt. Gisteren hebben we twee goede, belangrijke verslagen gezien van de heer Newton Dunn en mevrouw Fourtou inzake het Douanewetboek en douanesamenwerking, gebieden die ook in het kader van de agenda van vandaag een belangrijke rol spelen. We kunnen ook met zekerheid stellen dat we nu een of twee regelknoppen hebben voor de markt en voor de consumenten en dat die nu in een overzichtelijk bedieningspaneel worden verwerkt. En dat is een goede zaak.</p>
      <p sl="de">De drie voorliggende verslagen en de mondelinge vraag van Arlene McCarthy namens de Commissie interne markt en consumentenbescherming zijn staaltjes van werk die het Europees Parlement tot eer strekken. De rapporteurs en alle leden van het Parlement verdienen daarvoor onze dank. Ik wil graag ook mijn fractieleden Mia De Vits en Barbara Weiler bedanken, omdat zij nog niet zijn genoemd, en uiteraard onze eigen rapporteur Christel Schaldemose. Natuurlijk mag ook u niet ontbreken op mijn bedanklijst, mijnheer Stubb, net zomin als mijnheer Brie.</p>
      <p sl="de">Ik ben van mening dat we met dit pakket een waardevolle en noodzakelijke bijdrage leveren aan de voltooiing van de wetgeving die de interne markt beheerst. Tegelijkertijd vergroten we de bescherming van de consument binnen de markt. De Sociaal-democratische fractie hecht veel belang aan het behalen van die doelstelling.</p>
      <p sl="de">We zijn er echter nog lang niet. We zullen continu moeten waken over de veiligheid van producten die op de interne markt worden verhandeld. Wat dat betreft wil ik commissaris Verheugen hartelijk bedanken voor zijn zeer heldere en ondubbelzinnige aanpak van de toekomst van de CE-markering oftewel van hoe we ervoor kunnen zorgen dat er producten op de interne markt en in de Europese Unie worden voorzien van betere aanduidingen. Als we willen bereiken dat de consumenten en de burgers de Unie ook echt als hun Europese Unie gaan beschouwen en waarderen, dan is dit daarbij een heel belangrijk doel. In dit verband is dat een punt van groot belang.</p>
      <p sl="de">We kijken halsreikend uit naar de resultaten van het onderzoek en het eventuele vervolg dat het zal krijgen, en ik ben bijzonder blij, mijnheer Verheugen, dat u zo duidelijk heeft gesteld dat dit onderzoek heel hoog op de prioriteitenlijst van de Europese Commissie staat. Dat is goed nieuws, want verwarring omtrent de CE-markering heeft bij consumenten al heel wat keren voor misleiding en verkeerde informatie gezorgd - en dat mag niet gebeuren. Aan die situatie moeten we in ieder geval een einde maken.</p>
      <p sl="de">Verder ben ik blij dat we er, in de onderhavige verslagen en in de overeenkomst die we met de Raad hebben gesloten, in zijn geslaagd het voortbestaan te verzekeren van nationale kwaliteitsaanduidingen – uiteraard op voorwaarde dat deze nationale aanduidingen echt de consumentenbescherming vergroten en niet worden misbruikt of verkeerd worden uitgelegd uit protectionistisch oogpunt.</p>
      <p sl="de">Een verdere voorwaarde waaraan moet worden voldaan – en daarmee zijn we al een heel eind op weg – is dat er uiteindelijk een Europese veiligheidsaanduiding moet komen die minstens gelijkwaardig moet zijn aan de nationale aanduidingen, zoniet hoogwaardiger. Pas dan kunnen we gaan praten over het afschaffen van de nationale aanduidingen.</p>
      <p sl="de">Het is ook van groot belang dat we vandaag hierover kunnen stemmen en ik wil dan ook nogmaals minister Vizjak oprecht bedanken. Ik weet dat het ook voor de Raad niet gemakkelijk is geweest, zeker omdat we de Raad zwaar onder druk hebben gezet. Ik ben me er volledig van bewust dat de Raad liever wat meer tijd had gehad om te onderhandelen met het Parlement. Ik stel het bijzonder op prijs dat u alles in het werk hebt gesteld om de stemming nog deze week plaats te laten vinden. Dat is een goede zaak, omdat het de situatie duidelijk maakt. En daarvoor ben ik u dan ook bijzonder erkentelijk.</p>
    </intervention>
    <intervention id="2-026" speaker_id="4336" name="Janelly Fourtou" is_mep="True" mode="spoken">
      <p sl="fr">namens de ALDE-Fractie. – Mevrouw de Voorzitter, ik begin mijn verhaal uiteraard met een woord van dank aan het adres van de rapporteurs, de heer Stubb, de heer Brie en in het bijzonder mevrouw Schaldemose, omdat ze zeer doeltreffend werkt en dat weet te combineren met vrolijkheid, wat we allemaal erg hebben gewaardeerd.</p>
      <p sl="fr">Namens de commissie wil ik ook de heer McMillan bedanken voor zijn zeer ruime beschikbaarheid en het Sloveense voorzitterschap voor het toedienen van de benodigde prikkels om dit pakket er al in de eerste lezing door te krijgen.</p>
      <p sl="fr">De ALDE-Fractie is tevreden met het bereikte compromis, omdat onze aandachtspunten erin aan de orde komen en dan met name de aansprakelijkheid van importeurs en het systeem van de CE-markering.</p>
      <p sl="fr">We zijn allemaal gebaat bij een solide markt met solide marktspelers die veilige producten verkopen. Daarom steunt de ALDE-Fractie de bepalingen die van importeurs eisen dat ze nauwkeuriger te werk gaan bij het op de markt brengen van een product door ze er mede verantwoordelijk voor te maken, met alle consequenties van dien.</p>
      <p sl="fr">Met betrekking tot het systeem van CE-markering zijn we tevreden met het onderscheid dat is gemaakt tussen de bepalingen van de verordening en die van het besluit.</p>
      <p sl="fr">Persoonlijk vind ik het jammer dat we er nog niet helemaal in zijn geslaagd het probleem op te lossen van het aanbrengen van nationale aanduidingen. Dit is een terugkerend probleem. U herinnert zich wellicht nog dat we in februari 2006, toen we hebben gestemd over de aanname van de machinerichtlijn, de Europese Commissie hebben verzocht een verklaring af te leggen met als strekking dat ze “de voorwaarden duidelijk maakt voor het aanbrengen van andere markeringen in combinatie met de CE-markering, ongeacht of ze nationaal, Europees of privé zijn”.</p>
      <p sl="fr">De Commissie is haar toezegging nagekomen, maar het ontbrak ons – de leden van het Europees Parlement – en de lidstaten denk ik aan de politieke wil om een duidelijk standpunt in te nemen over dit onderwerp. Dat we dat verzuimd hebben is te betreuren, maar ik ben blij dat de heer Verheugen heeft aangekondigd dat dit onderzoek grondig zal worden onderzocht, want dat is zeker nodig.</p>
      <p sl="fr">De ALDE-Fractie steunt het compromis in zijn huidige vorm en is zeer tevreden met het verrichte werk aan de tekst.</p>
    </intervention>
    <intervention id="2-027" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">namens de UEN-Fractie. – Mevrouw de Voorzitter, er wordt al jaren gediscussieerd over de veiligheidsaanduidingen. Aangezien lidstaten verplicht zijn hun burgers te beschermen tegen producten die levens- of gezondheidsbedreigend zijn, hebben sommige van hen regelingen ingevoerd om bepaalde categorieën goederen te onderwerpen aan verschillende eisen, zoals aanduidingen en certificaten, en hebben ze de toepasselijke nationale autoriteiten verantwoordelijk gemaakt voor controle en toezicht op die regelingen.</p>
      <p sl="pl">Binnen de Europese Unie is de CE-markering voor een grote groep producten verplicht. De CE-markering verklaart dat het product veilig is en het moet net zo goed worden aangebracht op een strijkijzer van 5 euro als op een strijkijzer van 50 euro. Dus het heeft weinig zin om een plus/min-symbool toe te voegen.</p>
      <p sl="pl">Er zijn maar weinig bezwaren tegen de procedures voor het aanbrengen van de CE-markering. Het probleem zit hem in de onwettige veranderingen die worden aangebracht aan producten die al door de fabrikant zijn voorzien van een markering, de onwettige aanbrenging van de CE-markering en de toevoeging van soortgelijke producten aan reeds verkregen certificaten, zonder de benodigde certificatieprocedure.</p>
      <p sl="pl">Daarom is de EU gebaat bij een betere onderlinge afstemming van de maatregelen die door alle instanties op het gebied van consumentenbescherming zijn ingesteld. De grenzen van de EU moeten worden afgesloten om te voorkomen dat niet-gecertificeerde producten op de markt kunnen komen, er moet een doeltreffend informatie- en controlesysteem worden opgezet en er moet een strengere en uniformere sanctieregeling worden ingesteld om ervoor te zorgen dat het omzeilen van het CE-systeem niet loont. Kleine en middelgrote ondernemingen in de Europese Unie zouden, gezien de hoge kosten van certificatie, steun moeten ontvangen om de benodigde markeringen te verkrijgen. De UEN-Fractie steunt alle maatregelen die erop zijn gericht consumentenbescherming en het doeltreffend functioneren van de Europese markt te waarborgen.</p>
    </intervention>
    <intervention id="2-028" speaker_id="4294" name="Heide Rühle" is_mep="True" mode="spoken">
      <p sl="de">namens de Verts/ALE-Fractie . – Mevrouw de Voorzitter, mijn felicitaties aan de heer Harbour. Op de voortzetting van onze vruchtbare samenwerking! Natuurlijk bedank ik ook alledrie de rapporteurs. Zoals u wellicht weet, was ik namens mijn fractie de schaduwrapporteur voor alledrie de verslagen en daarom weet ik hoe onvermoeibaar u hebt geprobeerd de belangrijkste aspecten van dit Commissievoorstel te verbeteren. Tegelijkertijd bedank ik de heer Verheugen, die nogmaals benadrukte dat het Parlement het voorstel heeft verbeterd. Een belangrijke opmerking, omdat we allemaal hard hebben gewerkt aan deze wetgeving. We hebben echt ons best gedaan om de voorwaarden voor zowel ondernemingen als consumenten te verbeteren.</p>
      <p sl="de">Dit pakket heeft drie elementen. Het hoofddoel van de verordening betreffende de wederzijdse erkenning van legaal in de handel gebrachte producten is de verwijdering van non-tarifaire belemmeringen ofwel protectionistische barrières. Binnen de commissie hebben wij echter het evenwicht bewaard, iets waarnaar de heer Verheugen heeft verwezen en waaraan ik ook veel belang hecht, hoewel het in dit debat soms over het hoofd is gezien. Enerzijds moeten non-tarifaire belemmeringen worden weggenomen, maar anderzijds zou het ook in de toekomst natuurlijk aan de lidstaten moeten zijn om vast te stellen dat bepaalde voorwaarden al dan niet zijn vervuld. Zo hebben wij in Duitsland bijvoorbeeld een probleem met nazi-symbolen. Als er dus specifieke problemen zijn met bepaalde producten die om ethische redenen niet kunnen worden erkend in afzonderlijke lidstaten, moeten die lidstaten het recht behouden die producten te verbieden. Het evenwicht wordt zo bewaard. Ik vind dit erg belangrijk omdat het de enige manier is om onder consumenten én relevante ondernemers een groot draagvlak te creëren voor de interne markt en het beginsel van één enkele markt. In dit opzicht hebben wij een enorme stap vooruit gezet.</p>
      <p sl="de">Ook vind ik het belangrijk dat er contactpunten zijn ingesteld, maar dat er tegelijk is aangetoond dat deze niet tot nog grotere bureaucratie zullen leiden, aangezien zij al zijn opgericht in de dienstenrichtlijn en in het kader van de wederzijdse erkenning van beroepskwalificaties. Hoe meer contactpunten wij oprichten, hoe zwaarder de last voor de afzonderlijke lidstaten zou kunnen zijn. Ook in dit opzicht zijn we erg verantwoordelijk te werk gegaan.</p>
      <p sl="de">Een ander, volgens ons belangrijk punt was te onderstrepen – hetgeen wij natuurlijk hebben gedaan – dat wederzijdse erkenning alleen werkt als de voorwaarden voor markttoegang in alle lidstaten hetzelfde zijn. Het lijdt geen twijfel dat de voorwaarden in de lidstaten uiteenliepen. Sommige lidstaten waren geneigd het markttoezicht al dan niet gedeeltelijk te privatiseren, andere kozen voor certificering, met een min of meer particuliere certificatie-instantie. Wij hebben overduidelijk gemaakt dat marktaccreditatie een louter publieke aangelegenheid moet zijn en wij hebben de afzonderlijke lidstaten grotere verantwoordelijkheid gegeven. Ik beschouw dat als een uiterst belangrijke stap.</p>
      <p sl="de">Markttoezicht is natuurlijk ook de sleutel tot het creëren en behouden van productveiligheid in de Europese Unie. Wanneer wij het hebben over de aanscherping van richtlijnen en verordeningen moeten wij ons goed realiseren dat de effectiviteit van een richtlijn of verordening staat of valt met die van de instrumenten die uiteindelijk toezien op de naleving ervan, in dit geval de markttoezichtmechanismen in de lidstaten. In dit opzicht rust er nu een grotere verplichting op de lidstaten om hun markttoezichtsystemen te ontwikkelen, te financieren en van uitvoerend personeel te voorzien. Ik beschouw dit als een uiterst belangrijke voorwaarde. Het Parlement moet er de komende jaren op blijven toezien dat het betere markttoezicht echt vorm krijgt.</p>
      <p sl="de">Een ander belangrijk aspect is het instrumentarium, waarvoor mevrouw Schaldemose verantwoordelijk was. Dit kaderbesluit biedt ons een instrumentarium voor toekomstige richtlijnen, waardoor de wettelijke samenhang in essentiële kwesties wordt gewaarborgd en er in het bijzonder een duidelijk en eensluidend standpunt wordt ingenomen over de CE-markering en ook een over de status van importeurs in de handelsketen. Wij hebben de verantwoordelijkheid van importeurs in de hele Europese Unie vergroot, hetgeen ook een erg grote stap vooruit was.</p>
      <p sl="de">Alles bij elkaar kunnen wij bijzonder tevreden zijn over het vandaag voor ons liggende pakket, dat bovendien brede steun geniet van alle fracties.</p>
      <p sl="de">Tot slot bedank ik het Sloveense voorzitterschap van de Raad: zonder de krachtige steun van het Sloveense voorzitterschap hadden we dit onderwerp nooit kunnen afronden in de korte tijd die ons restte voor de eerste lezing. Ik bedank in het bijzonder de Commissie en het secretariaat van de Commissie interne markt en consumentenbescherming, zonder wier hulp wij ons ongetwijfeld niet aan het tijdschema hadden kunnen houden en wij zeker geen echt compromis hadden kunnen opstellen vóór de eerste lezing.</p>
    </intervention>
    <intervention id="2-029" speaker_id="28331" name="Jaromír Kohlíček" is_mep="True" mode="spoken">
      <p sl="cs">namens de GUE/NGL-Fractie . – Dames en heren, in tegenstelling tot veel andere economische leren is marketing een echte wetenschap en als zodanig heeft hij zijn eigen vastomlijnde wetten en regels, die hetzelfde blijven voor iedereen die ermee te maken heeft. Bij deze regels moet onder andere worden gedacht aan de duidelijke technische specificatie van een product, de nadruk op het vinden van specifieke verschillen tussen vergelijkbare producten en de inspanningen om in duidelijk gespecificeerde omstandigheden de geografische aanduiding te beschermen. Deze laatste heeft echter over het algemeen niets te maken met de technische parameters van het product. Een van de aspecten van de interne markt is dat ernaar wordt gestreefd te voorkomen dat de verkoop van producten op het grondgebied van een andere lidstaat wordt beperkt doordat er non-tarifaire belemmeringen worden opgeworpen zoals kwantitatieve beperkingen, de verplichting de certificering in ieder land te herhalen, de niet-erkenning van octrooien, specifieke verpakkings- en etiketteringseisen aan producten buiten het douaneregime van de gemeenschappelijke markt, enzovoorts.</p>
      <p sl="cs">Om te helpen een einde te maken aan de verwarring of misschien zelfs aan de kunstmatige barrières voor het vrije verkeer van goederen, moet om te beginnen het bewustzijn worden vergroot. Ik verheug me dan ook over de inspanningen om in de afzonderlijke lidstaten een of meer productcontactpunten op te richten. Zij zullen als belangrijkste taak hebben informatie te verstrekken over de technische voorschriften in andere lidstaten.</p>
      <p sl="cs">Het voorstel spitst zich verder toe op de bewijslast. In deze context behandelt het ook een technische procedure, die erin kan resulteren dat een product geen toegang krijgt tot de markt in een andere lidstaat ondanks het feit dat dit product legaal in de handel is gebracht in een ander land of in de lidstaat van oorsprong. De procedure als geheel berust erop dat de dialoog tussen de bevoegde autoriteiten van de afzonderlijke lidstaten wordt verbeterd. Een effectievere communicatie is het belangrijkste aspect bij het vermijden van risico's in verband met een verbod op de verkoop van een product op de markt van bestemming.</p>
      <p sl="cs">Het probleem met het overigens prijzenswaardige initiatief is dat er wordt geprobeerd een scala van producten op te nemen in de richtlijn. Het zou naïef zijn te veronderstellen dat industriële producten – bijvoorbeeld auto's – en kleding, schoeisel en levensmiddelen op een vergelijkbare of zelfs identieke manier kunnen worden behandeld. Hoewel ik een groot voorstander ben van een uniforme aanpak, ben ik er ook van overtuigd dat de specifieke aanpak voor afzonderlijke producten moet worden gehandhaafd. Ik voorzie geen problemen in de geharmoniseerde sector, maar wel in het geval van producten waarbij de eisen nog niet zijn geharmoniseerd, met andere woorden buiten de geharmoniseerde productsector.</p>
      <p sl="cs">In de verordening krijgen marktdeelnemers twintig dagen de tijd om op besluiten van de bevoegde nationale instanties te reageren, dit op basis van het "openbaar belang", uit hoofde waarvan een product van de markt moet worden gehaald of moet worden verboden of, in sommige gevallen, wijzigingen moeten worden doorgevoerd voordat het product op de markt mag worden gebracht. Een positief aspect van het voorstel is de nadruk die wordt gelegd op de mogelijkheid dat de nationale rechterlijke instanties de besluiten herzien. Het enige onduidelijke aspect van het voorstel – dat ik in zijn totaliteit steun – is volgens mij de verwijzing naar het Verdrag. Zo heeft bijvoorbeeld artikel 5, lid 2 van het Financieel memorandum de titel "Meerwaarde van het communautaire optreden, samenhang van het voorstel met andere financiële instrumenten en mogelijke synergie." Als het voorstel verwijst naar het Verdrag van Lissabon zou ik dit incorrect vinden aangezien de ratificatie van dit Verdrag nog maar net is begonnen.</p>
      <p sl="cs">Tot slot zou ik willen zeggen dat de verordening volgens mij zal helpen een oplossing te vinden voor het probleem van de voortdurende verdubbeling van testen en certificaten, dat ontstaat doordat het ene land de door de andere autoriteit afgegeven certificaten ontoereikend acht. Als vertegenwoordiger van een exportbedrijf heb ik deze problemen in het verleden aan den lijve ondervonden en ik denk dat dit voorstel zal helpen er een oplossing voor te vinden.</p>
    </intervention>
    <intervention id="2-030" speaker_id="28513" name="Godfrey Bloom" is_mep="True" mode="spoken">
      <p sl="en">namens de IND/DEM-Fractie . – Mevrouw de Voorzitter, vergeeft u mij, maar ik dacht zojuist toevallig terecht te zijn gekomen bij de Oscaruitreiking in Hollywood: iedereen feliciteerde elkaar, klopte elkaar op de schouder, gewoon geweldig! De heer Stubb heeft bijna iedereen bedankt, maar ik geloof dat hij zijn grootmoeder is vergeten. Ja, mijnheer Stubb, u hebt uw grootmoeder overgeslagen!</p>
      <p sl="en">Ja, is het niet interessant? Wij harmoniseren, homogeniseren, reguleren en legisleren. Het lijkt wel alsof deze instelling ergens een manisch verlangen heeft om haar waarde aan te tonen door onophoudelijk actief te zijn: goed, slecht, middelmatig. Als we maar altijd druk bezig zijn. De veronderstelling hierbij is dat de Europese burger een soort achtergebleven kind is en dat wij de goedbedoelende, doch gebiedende ouders zijn: wij weten alles en wij controleren alles. Maar dat is niet zo, nietwaar? De mate van commerciële ervaring in dit Huis is erbarmelijk. Verpolitiekte ambtenaren en loonslaven zonder enig realiteitsbesef, die manisch gebrekkige en gevaarlijke wetgeving produceren, en wij aanstellers die gulzig drinken aan de publieke borst.</p>
      <p sl="en">De opkomende landen zoals India en China – die op ditzelfde moment onze industriële productie aan het overnemen zijn – moeten ons wel met open mond gadeslaan. De mondiale mededinging in de handel heeft wel iets weg van een voetbalwedstrijd. Zij zien ons onze positie innemen op het veld, het fluitsignaal klinkt en we beginnen de bal fanatiek in ons eigen doel te schieten. Wat zullen zij ons achter onze rug uitlachen. Niet dat dit Huis ook nog maar enige legitimiteit heeft nu de nieuwe Grondwet erdoor wordt gejaagd, tegen de wil van de burgers in. Maar hun dag komt nog wel en dan staan wij met zijn allen voor het vuurpeloton, ons meer dan verdiende loon!</p>
    </intervention>
    <intervention id="2-031" speaker_id="966" name="Jean-Claude Martinez" is_mep="True" mode="spoken">
      <p sl="fr">(Mevrouw de Voorzitter, terwijl ik de heer Harbour feliciteer met zijn verjaardag, moet ik zeggen dat het wel lijkt alsof wij terug in de tijd zijn gegaan naar de jaren negentig. Toen produceerden wij ook aan de lopende band wetgeving ter voorbereiding op de interne markt en blijkbaar doen wij dat nog steeds, want vandaag liggen er nog eens twee verordeningen en een besluit voor ons, die het vrije verkeer van goederen moeten waarborgen. Feiten zijn feiten en het is een feit dat regeringen gek zijn op bescherming, om niet te zeggen protectionisme. Technische normen, formulieren en veiligheidseisen zijn allemaal non-tarifaire belemmeringen. Zo hebben wij in het autoproducerende Frankrijk bijvoorbeeld jarenlang vastgehouden aan gele koplampen in plaats van witte als een manier om het aantal buitenlandse voertuigen op onze wegen te beperken.</p>
      <p sl="fr">Nu hebben we de Commissie die een gemeenschappelijk kader voorstelt voor het vrij in de handel brengen van fietsen en ladders – waar vaders dan weer af kunnen vallen – , van levensgevaarlijk speelgoed voor kinderen, van ketels om hun moeders te verbranden en van diverse apparaten waarmee oma's en opa's zichzelf kunnen elektrocuteren.</p>
      <p sl="fr">Wij dachten – 23 jaar na ondertekening van de Europese Akte – dat alles in kannen en kruiken was: dat het Cassis de Dijon -arrest van 1979, gevolgd door nog een paar honderd arresten van het Hof van Justitie, had gezorgd voor wederzijdse erkenning van eenieders producten door iedereen. Maar wij hadden het mis! De interne markt is nog steeds een diverse markt en om een einde te maken aan alle regelgevende en technische kinderachtigheden die erin resulteren dat de grenzen op slinkse wijze opnieuw worden gesloten, stelt de Commissie voor het beginsel te hanteren dat de importeurs de kosten dragen: zij moeten verantwoordelijk zijn voor de veiligheid van de door hen ingevoerde producten en de bewijslast moet worden omgekeerd.</p>
      <p sl="fr">Dit gezegd zijnde, zijn de ter tafel liggende teksten weinig verrassend: het concept van wederzijdse erkenning wordt bevestigd en er wordt meegedaan met de mode van etikettering – nu "markering" genoemd – met het CE-logo, zijn goedgekeurde dimensies en sancties voor het oneigenlijke gebruik ervan en ziedaar, vijftien jaar na de ontmanteling van de grenzen en de douanecontroles verzoekt onze rapporteur André Brie om meer middelen voor de douanebeambten. Het is nogal wat om weer douanebeambten te hebben in een vrijhandelszone, hoewel Adam Smith, die nestor van de vrijhandel, naar het schijnt zijn laatste dagen heeft doorgebracht al rondkuierend in het douane-uniform van zijn vader!</p>
      <p sl="fr">En dus zeg ik: we doen het. Laten we de douanebeambte in ere herstellen, compleet met traditionele pet met klep. Die petten zullen we waarschijnlijk uit China moeten importeren, maar we zullen er tenminste voor zorgen dat ze veilig zijn. We zouden het tenslotte niet op ons geweten willen hebben dat een lid van de Commissie een zonnesteek oploopt!</p>
    </intervention>
    <intervention id="2-032" speaker_id="28223" name="Andreas Schwab" is_mep="True" mode="spoken">
      <p sl="de">Mevrouw de Voorzitter, dames en heren, ik zou ook moeten beginnen met het bedanken van de rapporteurs en de andere leden die hun tanden hebben gezet in dit ingewikkelde dossier, maar in dit geval begin ik ergens anders mee. Iemand die ik uitdrukkelijk niet bedank, is de heer Bloom, die met zijn interventie niets constructiefs heeft bijgedragen aan de kern van dit debat. In dat opzicht heeft hij gefaald in zijn eigen streven om de last voor de Europese burger te verlichten. Daarnaast mag ik mijn vriend Malcolm Harbour hopelijk nogmaals mijn gelukwensen van gisteravond voor zijn verjaardag overbrengen.</p>
      <p sl="de">Of dit pakket een mooi verjaardagscadeau is, staat nog te bezien. We zullen moeten afwachten hoe de lidstaten de besluiten die we nu samen met de Raad hebben genomen, zullen uitvoeren. Mijnheer Vizjak, ik ben u oprecht dankbaar voor uw inspanningen in deze kwestie, waarover wij het in Slovenië hebben gehad, en ik bedank ook de heer Verheugen. Het zal grotendeels draaien om een clausule van de hand van heer Stubb, die alle eer toekomt voor de soepele gang ervan door het Parlement. Ik heb het over de omkering van de bewijslast in de niet-geharmoniseerde sector van de interne markt. Dit beginsel zal het leven binnen de interne markt veel gemakkelijker maken, in het bijzonder voor kleine en middelgrote ondernemingen, met een minimale bureaucratie.</p>
      <p sl="de">Ik hoop dat alle lidstaten hebben begrepen wat zij zich hiermee op de hals halen. De eigenaars van kleine ondernemingen of fabrikanten hoeven niet langer aan de regeringen te vragen of producten mogen worden ingevoerd; de lidstaten zullen voortaan moeten aantonen dat alle bepalingen die zij hebben vastgesteld noodzakelijk en proportioneel zijn. Ik garandeer u dat sommige lidstaten in dit opzicht ruw uit de droom zullen worden geholpen. Toch is het een bemoedigend signaal voor de interne markt en voor de op deze markt actieve kleine en middelgrote ondernemingen.</p>
      <p sl="de">Ook ben ik mevrouw McCarthy en mevrouw Fourtou bijzonder dankbaar voor hun mededeling dat het Parlement zich niet pas is gaan bezighouden met de CE-markering en de betekenis ervan toen de kaderwetgeving voor de nieuwe aanpak was aangenomen, maar dat telkens wanneer de laatste jaren een richtlijn betreffende de CE-markering is besproken, wij herhaaldelijk hebben gevraagd of deze markering – die zoals bekend aanvankelijk louter was bedoeld als markering voor markttoezichtautoriteiten – de consument echt vertelt wat hij wil weten als hij een product koopt. De grens tussen consumptiegoederen en industriële goederen is natuurlijk erg moeilijk te trekken. Wij zijn ons er uiteraard van bewust dat we een goedkope, nauwelijks administratieve rompslomp veroorzakende oplossing moeten vinden. Mijnheer Verheugen, we zijn tegelijkertijd dankbaar dat u een studie wilt laten uitvoeren, die de unanieme steun geniet van onze gehele commissie. Wij hopen dat deze studie het overtuigende bewijs zal leveren dat de CE-markering in haar huidige vorm de consument wellicht niet alle informatie verschaft die hij nodig heeft.</p>
    </intervention>
    <intervention id="2-033" speaker_id="1907" name="Barbara Weiler" is_mep="True" mode="spoken">
      <p sl="de">Mevrouw de Voorzitter, commissaris, fungerend voorzitter van de Raad, dames en heren, ongeveer een jaar geleden, op 14 februari, heeft de Europese Commissie dit nieuwe pakket maatregelen voor goederen voorgesteld, met als doel de handel op de interne markt een nieuwe impuls te geven. Het feit dat wij erin zijn geslaagd dit pakket vandaag na iets meer dan een jaar af te ronden, vind ik tekenend voor het erg snelle en efficiënte werk van het team dat dit pakket door het Parlement moest loodsen. De leden daar achteraan – uiterst rechts, als ik het zo mag formuleren – hebben hierbij geen rol gespeeld en hun bijdrage geeft mij de indruk dat zij tot op heden niet weten wat dit pakket inhoudt.</p>
      <p sl="de">Wat mij in de loop van dit debat opviel, was het grote aantal obstakels dat nog steeds bestaat binnen de interne markt, terwijl Jacques Delors deze al in 1992 heeft geïntroduceerd. Het is verbazingwekkend welke reële moeilijkheden kleine en middelgrote ondernemingen ondervinden wanneer zij de markt van een andere EU-lidstaat proberen te betreden. Volgens de Commissie bestaat dit pakket uit maatregelen voor 22 bedrijfstakken met een gezamenlijke jaarlijkse productie van circa 1 500 miljard euro.</p>
      <p sl="de">Wij hebben ervoor weten te zorgen dat voor toekomstige verbeteringen van het markttoezichtsysteem uniforme criteria zullen gelden, hetgeen van essentieel belang is. Bij een open markt moet er ook sprake zijn van toezichtmechanismen. Zo kunnen gevaarlijke producten gemakkelijker worden opgespoord en veilig worden gemaakt, kan fraude gerichter worden onderzocht en kunnen fraudeurs beter worden aangepakt. Zoals andere sprekers al hebben gezegd, worden in de toekomst zowel producenten als importeurs verantwoordelijk gesteld. Dit blijft niet slechts een dode letter, want er zal ook een aansprakelijkheidsbepaling komen inclusief sancties wegens niet-nakoming.</p>
      <p sl="de">Dit markttoezichtsysteem is ook een groot pluspunt voor degenen die zich al aan de regels houden, omdat het een aanzienlijke verbetering inhoudt van de middelen om de rotte appels tussen fabrikanten en importeurs eruit te halen. Tot mijn stomme verbazing schijnen douaneautoriteiten en markttoezichtautoriteiten tot nu toe vrijwel niets te hebben geweten van elkaars activiteiten. Aan deze geheimzinnigheid en de zogenaamde behartiging van bedrijfsbelangen komt hier en nu een eind.</p>
      <p sl="de">Wat de CE-markering betreft, is het Parlement gelukkig zijn eigen weg gegaan. Wij hebben niet toegegeven aan de overhaaste verzoeken van consumentenorganisaties om de CE-markering af te schaffen of aan de roep van de Commissie om ongerechtvaardigde opwaardering. Dit was niet de juiste weg en ik denk dat we nu wél de goede weg zijn ingeslagen.</p>
      <p sl="de">In reactie op de tegenstand uit sommige kringen heeft het Parlement ook gezorgd voor het behoud van de nationale markeringen – niet alleen de Duitse, maar ook de andere – totdat we het ideale alternatief zullen hebben gevonden.</p>
      <p sl="de">Als sociaaldemocrate ben ik daarnaast trots op een bepaald beginsel zowel in onze resolutie als in de verordening zelf. De formulering ervan was tot op het laatst ietwat controversieel, maar we zijn erin geslaagd vast te leggen dat de nationale accreditatie-instanties niet mogen concurreren met andere nationale accreditatie-instanties en dat hun openbare taak hen als het ware heilig moet zijn. Dit was, geloof ik, ook het consensusstandpunt. Wat wij allemaal belangrijk vonden, was de noodzaak van grotere transparantie.</p>
      <p sl="de">Het is verbazingwekkend hoe weinig er nog steeds wordt samengewerkt en ik denk dat dit pakket ook de weg zal vrijmaken voor een betere samenwerking tussen de overheden.</p>
      <p sl="de">Tot slot nog een woord over het pakket in zijn geheel. Het is een aanwinst voor Europa's bedrijven en voor zijn burgers. Veel dingen worden gemakkelijker, veel procedures minder bureaucratisch – en dus uiteraard minder kostbaar – en toch wordt de veiligheid voor de consument vergroot. Om een uitdrukking uit het bedrijfsleven te gebruiken: met recht een win-winsituatie.</p>
    </intervention>
    <intervention id="2-034" speaker_id="4560" name="Toine Manders" is_mep="True" mode="spoken">
      <p sl="nl">Voorzitter, ik wil de rapporteurs, collega's Stubb, Schaldemose en Brie, hartelijk danken voor hun constructieve en snelle werkwijze, want op deze wijze moet wetgeving gemaakt worden, snel en degelijk. Ik wil ook de Commissie en het Raadsvoorzitterschap bedanken.</p>
      <p sl="nl">Voor dit soort wetgeving hebben we juist Europa samengesteld en het is goed om een enorme boost te geven aan de economie, met name het MKB. Wij krijgen heel vaak klachten van kleine bedrijven die zeggen dat ze belemmerd worden in hun export en hun bedrijfsvoering omdat de grenzen gesloten blijven terwijl iedereen spreekt over de interne markt. Dit zal leiden tot meer draagvlak voor de Europese Unie. De kleine bedrijven zijn toch de kurk waarop onze economie drijft en het is ook de sector die zorgt voor de banen die wij heel erg nodig hebben binnen de Europese Unie.</p>
      <p sl="nl">Ook bij de lidstaten zal dit leiden tot meer draagvlak want we besparen hierdoor veel administratieve lasten, 150 miljard per jaar. De begroting van dit jaar is 120 miljard. Laat dus geen enkele lidstaat meer zeggen dat de Europese Unie te duur is, want ze houden er zelfs geld aan over. Er staan nu niet hele hordes persmensen buiten omdat dit een heugelijk feit is, maar ik denk toch wel dat dit even gezegd moet worden.</p>
      <p sl="nl">Wij als liberalen zijn natuurlijk erg blij dat de interne markt verstevigd wordt. Meer dynamiek in de economie zal leiden tot meer welvaart in Europa, wat goed is voor zowel de bedrijven als de consumenten, dus goed voor de Europese Unie.</p>
      <p sl="nl">Ik zal geen gebruik maken van mijn volle tijd, want inhoudelijk hebben al heel veel collega's de zaak geroemd. Ik zal dus niet op de technische punten ingaan. Het is een prima stuk. Ik hoop dat we het unaniem kunnen aannemen en dat het snel in werking treedt.</p>
      <p sl="nl">De Europese Commissie handelt, nu ook vanwege de omkering van de bewijslast, behoorlijk adequaat als lidstaten misbruik maken van de procedures om de markten te beschermen. Er wordt in dergelijke gevallen snel en accuraat ingegrepen. Ik denk dus dat het goed zal werken.</p>
    </intervention>
    <intervention id="2-035" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Mevrouw de Voorzitter, de Europese Unie is een bonte verzameling van waarden, ervaringen en historische – en sociale – diversiteit. Vaak verschillen wij niet alleen in onze ervaringen uit het verleden, maar ook in onze huidige wetten en verplichtingen, die worden overgeheveld naar de Europese instellingen, werkplekken en burgers.</p>
      <p sl="pl">We leven in een tijd van diepgaande sociale, economische en culture veranderingen, die helaas bepaalde negatieve gevolgen hebben. Er zijn echter ook veel goede en positieve ontwikkelingen uit voortgekomen, waaronder in het bijzonder de liberalisering van kapitaal, goederen en diensten en het vrije verkeer van personen. Deze ontwikkelingen creëren weliswaar goede omstandigheden voor economische activiteiten, maar we zien ook dat kapitaal vaak vóór de mensen komt, waardoor hun gezondheid en zelfs hun leven in gevaar komt.</p>
      <p sl="pl">Daarom moeten we alle mogelijke controleprocedures versterken. Het CE-systeem moet – zoals sommige leden al hebben gezegd – niet alleen worden versterkt aan onze grenzen, maar ook op onze interne markten en dan met name binnen de commerciële netwerken. Er moet rekening worden gehouden met het belangrijke feit dat het scala van nu door super- en hypermarktketens geproduceerde goederen de verbeelding tart. We moeten aandacht hebben voor het markeringsysteem én voor de andere middelen die tot onze beschikking staan om de kennis onder de consumenten en hun vermogen om te kiezen tussen producten, te vergroten.</p>
    </intervention>
    <intervention id="2-037" speaker_id="28119" name="Kathy Sinnott" is_mep="True" mode="spoken">
      <p sl="en">Mevrouw de Voorzitter, deze verslagen zijn erop gericht de regulering van de markt voor producten te verbeteren, vooral door een grotere erkenning van de CE-markering en de uitbanning van het misbruik ervan. Allemaal prima, maar in mijn bijdrage aan dit debat zal ik enigszins uitwijken naar een in deze verslagen over het hoofd gezien aspect dat volgens mij toch uiterst relevant is voor de discussie over producten.</p>
      <p sl="en">Het doel van de verschillende voorgestelde maatregelen is mensen ertoe aan te zetten producten te kopen en liefst Europese. Hoe kunnen wij deze aanmoediging van meer consumentisme rijmen met de noodzaak om verstandig om te springen met onze hulpbronnen? Dus om te begrijpen dat we deze moeten delen, niet alleen met de rest van de wereld, maar ook met de toekomstige generaties?</p>
      <p sl="en">Sommige lidstaten zijn hoofdzakelijk bezig met de versterking van hun economie terwijl andere de kwestie van verantwoord milieubeheer op één lijn stellen met de handel. Deze landen proberen concurrerende handel te verenigen met het behoud van een goede en duurzame levensstandaard en een goed en duurzaam productgebruik. Energie-efficiëntie, gebruik van recycleerbare en weinig toxische materialen zijn allemaal een stap in de goede richting, maar een belangrijke aanvulling hierop is de afschaffing van "geplande veroudering": de opzettelijke vervaardiging van niet-duurzame en niet-herstelbare producten.</p>
      <p sl="en">Toen ik mijn eerste magnetron kocht, koos ik bewust een goede, die een hele tijd mee zou gaan. Dat bleek twee jaar te zijn. Toen ik hem terugbracht, kreeg ik te horen dat het niet de moeite was hem te repareren en dat niemand dit kon doen. En dus kocht ik een andere goede. Die ging ook twee jaar mee. Nu koop ik ieder jaar een zo goedkoop mogelijke nieuwe magnetron, die vervolgens gewoon wordt weggegooid.</p>
      <p sl="en">We moeten er bij onze harmonisatie op letten dat we verantwoordelijke landen de mogelijkheid laten om producten met een geplande veroudering te verbieden en dat we landen aanmoedigen om alleen duurzame en herstelbare producten toe te laten, aangezien deze anders aan het einde van de cyclus met bergen afval blijven zitten.</p>
    </intervention>
    <intervention id="2-038" speaker_id="28173" name="Zita Pleštinská" is_mep="True" mode="spoken">
      <p sl="sk">Dames en heren, ik heb vandaag genoten van de prima sfeer tijdens het debat over de interne markt en ik bedank iedereen die er een bijdrage aan heeft geleverd. Democratie vereist natuurlijk wel dat we ook naar andere geluiden luisteren, zoals die van mijn collega, de heer Godfrey Bloom.</p>
      <p sl="sk">Ik heb een zoon die Andrej heet en daarom weet ik dat de naam Andrej "sterk" en "krachtig" betekent. Iemand met dezelfde naam, minister Andrej Vizjak, geeft dit debat een erg dynamisch karakter. Ik wijs erop dat de Raad in dergelijke debatten gewoonlijk niet is vertegenwoordigd. Het eerste vereiste voor een goed functionerende Europese interne goederenmarkt is dat de belemmeringen voor marktdeelnemers worden weggenomen en dat er gunstige omstandigheden worden geschapen voor de bedrijven, in het bijzonder voor de 23 miljoen kleine en middelgrote ondernemingen. Wat het aantal producten uit de ontwikkelingslanden betreft, moeten we de met de globalisering gepaard gaande uitdagingen het hoofd bieden.</p>
      <p sl="sk">Een mogelijkheid is om duidelijke wettelijke voorschriften op te stellen zodat alle tot de Europese markt toegelaten producten aan dezelfde veiligheidseisen voldoen als de binnen de Gemeenschap vervaardigde producten. De grondbeginselen van het wetgevingspakket inzake het in de handel brengen van producten zijn enerzijds de verantwoordelijkheid van de fabrikanten om erop toe te zien dat hun producten voldoen aan de bestaande Europese regels en anderzijds de verantwoordelijkheid van de lidstaten, die moeten zorgen voor het toezicht op de EU-markt. Ik geef toe dat het onderwerp Europese normalisatie mij nauw aan het hart kwam te liggen toen ik namens het Europees Parlement rapporteur was voor de financiering van de Europese normalisatie en ik denk er hier en nu in het Europees Parlement nog steeds hetzelfde over.</p>
      <p sl="sk">Ik ben mij ervan bewust hoe belangrijk dit wezenlijke EU-beleid is en verheug me over de betrokkenheid van commissaris Verheugen. Als rapporteur voor de PPE-DE-Fractie heb ik mijn aandacht ook gericht op de amendementen op het verslag van mevrouw Christel Schaldemose ter vergroting van de verantwoordelijkheden van importeurs, ter verlichting van de administratieve lasten voor kleine en middelgrote ondernemingen en tot gebruik van de nieuwe aanpak als kader voor het in de handel brengen van producten. Daarnaast heb ik gewezen op de noodzaak van effectievere informatiecampagnes ter vergroting van het bewustzijn van de consument: dit is de hoeksteen van een groter consumentenvertrouwen in de interne markt van de EU.</p>
      <p sl="sk">In mijn amendementen heb ik mij met name geconcentreerd op de consument en op het belangrijke feit dat consumenten beschermd moeten worden tegen producten die een gevaar opleveren voor hun gezondheid. Daarnaast heb ik gewezen op de noodzaak van effectievere informatiecampagnes ter vergroting van het bewustzijn van de consument: dit is de hoeksteen van een groter consumentenvertrouwen in de interne markt van de EU. In de praktijk blijkt dat de CE-markering op het moment onvoldoende garanties biedt dat een product echt veilig is. Daarom hebben wij met dit wetgevingspakket geprobeerd de CE-markering een grotere betekenis te geven, sancties in te voeren voor het misbruik ervan, de regels voor de toekenning ervan aan te scherpen en het systeem van marktcontroles aanzienlijk te versterken.</p>
      <p sl="sk">Het overeengekomen compromis houdt onder andere in dat een aantal van de artikelen betreffende de CE-markering wordt overgeheveld naar de verordening, hetgeen een zeer positieve ontwikkeling is. Tot slot bedank ik mevrouw Christel Schaldemose en de andere rapporteurs voor hun constructieve samenwerking die ons heeft geholpen bij de uniformisering van de terminologie, procédés en modellen voor de nalevingsbeoordeling zodat we deze tot tevredenheid van alle Europese consumenten kunnen gebruiken bij de herziening van de sectorale richtlijnen, in het bijzonder de langverwachte speelgoedrichtlijn.</p>
    </intervention>
    <intervention id="2-039" speaker_id="28259" name="Mia De Vits" is_mep="True" mode="spoken">
      <p sl="nl">Voorzitter, mijnheer de commissaris, minister Vizjak, collega's, ik zou iedereen willen danken voor de goede samenwerking, maar speciaal toch Alexander Stubb, die als rapporteur ons, als schaduwrapporteurs voor zijn verslag, op een zeer open manier betrokken heeft bij alle besprekingen. Dank daarvoor.</p>
      <p sl="nl">De stemming van het goederenpakket is een serieuze stap voorwaarts in het bereiken van de eengemaakte Europese goederenmarkt en de drie voorstellen als een geheel zijn noodzakelijke instrumenten voor de goede werking van een eengemaakte goederenmarkt. Het principe van de wederzijdse erkenning bestaat, maar het bestaat vooral op papier. Al te vaak wordt het principe genegeerd. De interne markt werkt vandaag nog niet zoals Jacques Delors het zich een kwart eeuw geleden voorgesteld had. De Europese Commissie heeft berekend dat bedrijven daardoor 2 tot 10 procent meer moeten betalen om hun goederen in een andere lidstaat op de markt te krijgen en dit door de oncorrecte toepassing van het principe van de wederzijdse erkenning. Jaarlijks komt dit inderdaad neer, zoals u ook, mijnheer Stubb, berekend heeft, op 150 miljard euro voor de hele Unie. Dat is nefast, zowel voor bedrijven en hun werknemers, maar ook voor de consumenten die op die manier hogere prijzen moeten betalen. Het was dus hoog tijd om het principe van de wederzijdse erkenning uit de anonimiteit te halen en het correct toe te passen. Daarom die strakke uitgewerkte procedure met omkering van bewijslast, waarbij de Commissie ook op de hoogte moet worden gebracht op het einde van de procedure over de beslissing van de lidstaat. Ik hoop dat de Commissie ook op het einde van de procedure zal optreden als er nog altijd regeltjes overblijven die niet op objectieve gronden gestoeld zijn.</p>
      <p sl="nl">Een paar zaken voor de toekomst: strenge kwaliteitscriteria voor nationale controle-instanties is een stap voorwaarts maar op termijn moet er gewerkt worden aan meer samenwerking over de grenzen heen op het vlak van de controle. Onze Commissie interne markt bracht een bezoek aan de haven van Antwerpen en we hebben daar gezien hoe de douanediensten langs de ene kant meer middelen vragen - en dat is een kwestie van de nationale lidstaten - maar ook vragende partij zijn om meer grensoverschrijdend te kunnen werken en daar moeten wij aan werken voor de toekomst.</p>
      <p sl="nl">Ten tweede, de duidelijkheid rond de CE-markering is een stap voorwaarts maar ik steun de vraag van collega's McCarthy en Gebhardt om voor de toekomst te werken aan een echt veiligheidslabel. Ik verwelkom, commissaris Verheugen, het positief antwoord dat u daarop gegeven hebt. Wederzijdse erkenning moet nu beter kunnen functioneren en daarvoor zal iedereen op het terrein zijn verantwoordelijkheid moeten nemen, de lidstaten en ook de Commissie. Het blijft echter de second best solution . Wij verwachten dan ook dat er in de toekomst nog harmoniserende wetgevende initiatieven komen tot voltooiing van de interne goederenmarkt.</p>
    </intervention>
    <intervention id="2-040" speaker_id="4253" name="Frédérique Ries" is_mep="True" mode="spoken">
      <p sl="fr">Mevrouw de Voorzitter, met alle respect voor de heer Bloom, die inmiddels de benen heeft genomen, sluit ik mij aan bij de loftuitingen aan het adres van onze drie corapporteurs en bedank ik hen voor de door hen geïnvesteerde tijd en voor hun doorzettingsvermogen om dit eerlijke compromis te bereiken, deze win-winsituatie voor de Europese productie en de consumentenveiligheid.</p>
      <p sl="fr">Aangezien ik slechts twee minuten heb en spreek als lid van de Commissie milieubeheer, volksgezondheid en voedselveiligheid beperk ik mij, zoals u hopelijk zult begrijpen, tot essentiële punten en dan met name tot de kwestie van het CE-markeringssysteem. Zeven maanden na het Mattel-incident en het – zoals reeds gezegd – van de markt halen van meer dan twintig miljoen in China gemaakte stuks speelgoed voorzien van CE-markering staat de Unie onder grotere druk dan ooit om het markeringssysteem te verbeteren. De laatste jaren heeft de Unie een flexibel, vrijwillig systeem op basis van de "nieuwe aanpak" bepleit – een methode die ongetwijfeld haar voordelen heeft, maar die, wanneer zij op zichzelf staat, wellicht niet geheel effectief is als bepaalde fabrikanten tegen de regels in de CE-markering gebruiken en de consument dus duidelijk in gevaar brengen in termen van veiligheid.</p>
      <p sl="fr">Dit pakket maatregelen is dan ook van essentieel belang omdat het de met het probleem belaste autoriteiten – te weten de instanties voor goedkeuring en certificatie en de douanediensten – de wapens in handen geeft om misbruik van het CE-markeringssysteem tegen te gaan.</p>
      <p sl="fr">Het is geen toeval dat het Europees Parlement zich al meer dan eens – recentelijk nog in de resolutie over gevaarlijk speelgoed uit september 2007 – heeft uitgesproken voor strenger markttoezicht. Onze rapporteur, de heer Brie, heeft hierop sterk de nadruk gelegd.</p>
      <p sl="fr">In januari 2004 al heb ik, met de hulp van Peter Liese, Karin Scheele en Claude Turmes, in mijn verslag over de richtlijn betreffende het ecologisch ontwerp voor energieverbruikende producten betreurd dat een zeer groot aantal producten duidelijk niet voldoet aan de veiligheidseisen en dat bepaalde zowel verplichte als vrijwillige markeringssystemen onbetrouwbaar zijn. Vier jaar later lijkt het erop dat we weinig vooruitgang hebben geboekt en ik spreek namens heel veel deskundigen die dit onderwerp bij ons hebben aangekaart als ik zeg dat dit een spijtige zaak is.</p>
      <p sl="fr">Alle maatregelen die de rechtszekerheid vergroten en industriëlen en kleine en middelgrote ondernemingen extra ondersteunen, zijn natuurlijk welkom. Ik denk hierbij aan het in het verslag aangekondigde lokale productcontactsysteem en aan de aankondiging vanochtend van Alexander Stubb van zijn eigen, persoonlijke informatiepunt. Wie weet noemt hij het wel Stubb/SMEs.com ; hoe dan ook wens ik hem er alle succes mee en ik moet zeggen dat ik net als mijn collega in de desbetreffende mondelinge vraag mijn reserves heb ten aanzien van de bijkomende aanduiding en de verenigbaarheid ervan met het bestaande systeem.</p>
      <p sl="fr">Ik deel volledig in de bezorgdheid van Arlene McCarthy, met haar leerzame voorbeeld van de ketel vanochtend, en ben blij dat de heer Verheugen heeft aangegeven dat er op dat punt echt dingen aan het veranderen zijn.</p>
      <p sl="fr">Tot slot, mevrouw de Voorzitter, wijs ik erop dat de regels die wij hier opstellen alleen de moeite waard zijn als zij – zoals zou moeten – worden nageleefd door de Europese fabrikanten en distributeurs en ook – een cruciaal punt, zoals Mia De Vits zojuist heeft opgemerkt – door de marktdeelnemers uit derde landen, in het bijzonder de importeurs.</p>
    </intervention>
    <intervention id="2-041" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Mevrouw de Voorzitter, de laatste paar jaar zijn er steeds meer gevallen geweest waarin goederen die niet voldoen aan de EU-normen op de EU-markt zijn gebracht. Het gaat niet alleen om Chinees speelgoed. Er is ook sprake van piraterij van pesticiden, plantenverzorgingsproducten en zelfs geneesmiddelen, die niet alleen niet beschermen of genezen, maar vaak ook echt schadelijk zijn. Deze drie verslagen – van de heer Brie, mevrouw Schaldemose en de heer Stubb – gaan over het op de EU-markt in de handel brengen van producten, over de toepassing van technische voorschriften op goederen die legaal in de handel zijn gebracht en over de eisen inzake accreditatie en markttoezicht. Zij maken geen inbreuk op het grondbeginsel van het vrije verkeer van goederen binnen de EU-markt, maar dragen bij tot de bescherming van deze markt en tegelijkertijd die van onze burgers.</p>
      <p sl="pl">Zoals de rapporteurs aangeven, moeten wij ervoor zorgen dat uitzonderingen worden afgeschaft en dat de voorgestelde verordeningen en besluiten op de grootst mogelijke schaal worden toegepast en functioneren. Het zou wenselijk zijn dat er zo mogelijk één enkel document wordt opgesteld naar het voorbeeld van andere verordeningen van dit type, waarin de problemen uitvoerig worden behandeld. Zo zouden we talrijke herhalingen van argumenten en termen en eventueel daaruit voortvloeiende strijdige interpretaties kunnen voorkomen. De ons voorgelegde ontwerpen en verslagen zijn een prima basis voor een allesomvattend homogeen document.</p>
    </intervention>
    <intervention id="2-042" speaker_id="28275" name="Małgorzata Handzlik" is_mep="True" mode="spoken">
      <p sl="pl">Mevrouw de Voorzitter, ik feliciteer alledrie de rapporteurs met hun uitstekende, constructieve verslagen. Het op het grondgebied van de EU in de handel brengen van producten is zonder enige twijfel een erg serieuze zaak. We herinneren ons allemaal de recente problemen als gevolg van het op de EU-markt in de handel brengen van onveilig speelgoed. De controle-instanties van de EU hebben dit speelgoed niet ontdekt omdat het toezichtsysteem zoals in veel andere gevallen ineffectief is gebleken.</p>
      <p sl="pl">Steeds vaker brengen fabrikanten zonder enige controle de CE-markering aan op hun producten, ook al voldoen de betrokken producten niet aan de EU-criteria. De CE-markering wordt bovendien herhaaldelijk vervalst. Dit zijn enkele van de redenen waarom de Commissie dit pakket inzake het op de EU-markt in de handel brengen van producten heeft voorgesteld.</p>
      <p sl="pl">Ik wil even stilstaan bij een van de drie onderdelen van dit pakket, namelijk het verslag van de heer Brie over accreditatie en markttoezicht. De in dit verslag behandelde kwestie van de CE-markering lijkt mij bijzonder belangrijk. Ik ben blij dat de leden zich op het standpunt hebben geplaatst dat de CE-markering de beste garantie moet zijn dat er is voldaan aan de EU-normen en – als allerbelangrijkste – dat zij er voorstander van zijn de rol van deze markering te vergroten.</p>
      <p sl="pl">Een in dit verband behandelde belangrijke kwestie is het probleem van andere op de EU-markt bestaande nationale markeringen. Ik wijs er hierbij op dat toen Polen toetrad tot de EU dit land herhaaldelijk te horen kreeg dat het niet de veiligheidsmerktekens van andere landen over moest nemen in zijn eigen nationale systeem. Wij hebben deze instructies opgevolgd en gingen zelfs zover dat we ons eigen merkteken "B", het Poolse symbool voor productveiligheid, hebben afgeschaft. Het was dan ook belangrijk voor ons dat de EU-aanpak wordt gerespecteerd en dat de nieuwe wetgeving het non-discriminatiebeginsel omarmt en wel doordat zij verbiedt andere veiligheidsmerktekens dan "CE" in te voeren.</p>
      <p sl="pl">Het doet mij bijzonder deugd dat de Raad, de Commissie en het Parlement dit standpunt niet hebben verlaten en de desbetreffende clausules hebben geschrapt en de status-quo hebben gehandhaafd. Toch denk ik dat we gezamenlijk moeten werken aan de Europese CE-markering teneinde op langere termijn andere markeringen van de markt te verwijderen, hoewel er hiertoe pas een initiatief kan worden ontplooid als de Commissie zich over deze kwestie heeft gebogen.</p>
    </intervention>
    <intervention id="2-043" speaker_id="28131" name="Anna Hedh" is_mep="True" mode="spoken">
      <p sl="sv">Dank u, mevrouw de Voorzitter. Ook ik bedank de rapporteurs bijzonder hartelijk voor hun uitstekende werk. Het was erg opwindend om hun vorderingen te volgen.</p>
      <p sl="sv">Hoewel ik een voorstander ben van samenwerking met een intergouvernementeler karakter realiseer ik mij dat er gevallen zijn waarin onze wetten binnen de Unie zo uniform mogelijk moeten zijn. Het wetgevingspakket betreffende het op de interne markt in de handel brengen van producten is zo'n geval, want wat wij in de EU produceren en invoeren, circuleert vrijelijk op de interne markt. De veiligheid van de consument op de markt gaat voor mij boven alles.</p>
      <p sl="sv">Ik verwelkom dan ook de voorstellen van de rapporteurs in het wetgevingspakket, die de Commissievoorstellen in veel gevallen verbeteren. Zo wil mevrouw Schaldemose bijvoorbeeld dat de importeurs er verantwoordelijk voor zijn dat hun producten voldoen aan de EU-regels.</p>
      <p sl="sv">Dit lijkt mij bijzonder belangrijk, nu we ook de richtlijn inzake de veiligheid van speelgoed moeten herzien in het kader van de problemen op de speelgoedmarkt die recentelijk in het middelpunt van de belangstelling hebben gestaan. Het lijkt mij niet meer dan logisch dat de importeurs verantwoordelijk worden gesteld en sancties riskeren als zij gevaarlijke producten invoeren. Wie anders? Daarnaast moet het CE-markeringssysteem worden gewijzigd en verbeterd. Hoewel juist die kwestie het gevoeligst ligt, vind ik dat de rapporteurs veel vooruitgang hebben geboekt.</p>
      <p sl="sv">Zoals mevrouw Schaldemose heeft gezegd, is het CE-markeringssysteem niet de oplossing voor al onze veiligheidsproblemen op de interne markt. Veel consumenten denken momenteel echter dat de CE-markering betekent dat producten veilig zijn, niet in het minst wanneer het speelgoed en gadgets betreft. We hebben mevrouw McCarthy dit zien aantonen met behulp van een ketel en een stuk speelgoed. Het is onze verantwoordelijkheid om ervoor te zorgen dat het markeringssyteem wordt verbeterd en dat het markttoezicht in alle lidstaten echt functioneert.</p>
      <p sl="sv">Tot slot onderstreep ik eens te meer dat onze consumenten op de eerste plaats moeten komen, want zonder beschermde en geruste consumenten zal er geen bloeiende markt zijn.</p>
    </intervention>
    <intervention id="2-044" speaker_id="39719" name="Magor Imre Csibi" is_mep="True" mode="spoken">
      <p sl="ro">Ik heb een paar opmerkingen over de CE-markering. Deze is momenteel van toepassing op alle producten die onder een Europese richtlijn vallen. Zolang fabrikanten de meeste producten kunnen markeren zonder enige inspectie door een derde autoriteit of een onafhankelijke instantie zal deze markering niet efficiënt zijn. Dit is het eerste probleem.</p>
      <p sl="ro">We zijn het er dan ook allemaal over eens dat het huidige CE-markeringssysteem voor producten de Europese consument niet de garantie geeft van veiligheid. De CE-markering was in feite niet eens bedoeld als veiligheidsmerkteken.</p>
      <p sl="ro">Geachte commissaris Verheugen, vorig jaar zei u dat we nooit honderd procent productveiligheid zouden hebben. Daarom vraag ik de Europese Commissie om niet alleen na te denken over beter markttoezicht en strengere douanecontroles, maar ook over zwaardere sancties voor bedrijven die producten vervaardigen of importeren die niet voldoen aan de EU-normen en -richtlijnen.</p>
      <p sl="ro">Laten we niet vergeten dat de meeste Europese consumenten denken, zonder hierover geïnformeerd te zijn, dat een product met CE-markering in Europa is vervaardigd of door een Europese onafhankelijke instantie is gecertifieerd. Dit is het tweede probleem. Zelfs de heer Verheugen meent dat de huidige CE-markering wellicht enigszins verwarrend is. Dit is onacceptabel en daarom verzoek ik de Europese Commissie informatiecampagnes te lanceren voor de Europese consument, opdat hij de CE-markering niet langer verwart met een kwaliteits- en veiligheidsmerkteken.</p>
      <p sl="ro">Geachte commissaris en collega's, we zijn het er allemaal over eens dat er een merkteken moet zijn voor productveiligheid. Ofwel wordt de huidige CE-markering verbeterd ofwel komt er een bijkomende aanduiding – er moet zo snel mogelijk een oplossing komen. De interne markt betekent niet alleen het vrije verkeer van goederen, maar ook doeltreffende maatregelen ter bescherming van de consument.</p>
    </intervention>
    <intervention id="2-045" speaker_id="28352" name="Zuzana Roithová" is_mep="True" mode="spoken">
      <p sl="cs">Geachte commissaris, de dynamische ontwikkeling van de interne EU-markt en de zelfs nog dynamischer invoer van schadelijke producten, met name uit China, nopen ons tot de modernisering van de regels voor het in het handel brengen van producten, inclusief die welke nog niet zijn geharmoniseerd. Dit drieledige wetgevingspakket zal het papierwerk vereenvoudigen en het tegelijkertijd voor de lidstaten gemakkelijker maken om het toezicht te verbeteren op de EU-markt, die tegenwoordig meer dan één niveau kent. Na een uitgebreid debat zullen er dan ook strengere eisen worden gesteld aan de hele leveringsketen, van de fabrikanten in de EU of in China tot importeurs en distributeurs in de EU. De regels voor de accreditatie van instanties en de wederzijdse erkenning van certificatie worden geharmoniseerd.</p>
      <p sl="cs">Naast de toezichtinstanties gaat de bewustwording van de consument een grotere rol spelen: geïnformeerde consumenten zouden ook in staat moeten zijn producten van elkaar te onderscheiden aan de hand van hun markeringswijze en vandaar onze inspanningen om het Europese CE-merkteken te versterken, waardoor toezichtinstanties en geïnformeerde consumenten weten dat een product voldoet aan de Europese kwaliteits- en veiligheidscriteria. Ook moeten we het misbruik ervan tegengaan, waaronder opzettelijke verwarring met andere markeringen zoals “China Export”.</p>
      <p sl="cs">Ik heb ontdekt dat de Europese markering tot nu toe niet is geregistreerd en dus heb ik de Commissie verzocht dit te doen. Hoewel de Commissie heeft aangegeven dat de registratieprocedure is opgestart, maakte de gepubliceerde kennisgeving geen melding van de registratie-aanvraag. Ik verzoek de Commissie nogmaals op dit punt actie te ondernemen.</p>
      <p sl="cs">Geachte commissaris, ik verzoek u ook met klem de Europese markering voor de internationale markten te registreren. Beide maatregelen zullen verdere juridische stappen tegen misbruik vergemakkelijken, ook die met het oog op compensatie. Vertragingen in deze vind ik onvergeeflijk. Ik waardeer het uitstekende werk van de Commissie bij de samenstelling van dit “goederenpakket” en in het bijzonder het grondige werk van alle rapporteurs, die ik prijs vanwege dit prima resultaat.</p>
    </intervention>
    <intervention id="2-046" speaker_id="1337" name="Manuel Medina Ortega" is_mep="True" mode="spoken">
      <p sl="es">Mevrouw de Voorzitter, zo'n dertig jaar geleden heeft het Hof van Justitie het beginsel van wederzijdse erkenning vastgelegd in zijn Cassis de Dijon -arrest. Een van de rapporteurs van vandaag, de heer Stubb, zegt dat dit pakket maatregelen een poging is om het Cassis de Dijon -arrest op wetgevingsniveau toe te passen. Het arrest kan echter niet worden vervangen door een wetgevingstekst omdat het in feite een instrument is dat het Hof van Justitie heeft gebruikt om de harmonisatie van de interne markt af te dwingen.</p>
      <p sl="es">Het huidige pakket maskeert de in dit debat naar voren gekomen grotere noodzaak, namelijk die van echte harmonisatie van de productie binnen de Europese Unie.</p>
      <p sl="es">Het huidige systeem van wederzijdse erkenning betekent dat we te maken kunnen krijgen met ketens die zo sterk zijn als de zwakste schakel. Dit gebeurde bijvoorbeeld bij de gekkekoeienziekte, toen de Britse regering besloot de procedure voor de productie van vleesbeendermeel te dereguleren. Recentelijk gebeurde het ook op een ander gebied, met Equitable Life , toen de financiële sector onvoldoende was gereguleerd.</p>
      <p sl="es">Het pakket is geen stap, maar een stapje vooruit want het is niet meer dan logisch dat regeringen de bescherming van hun burgers niet uit handen geven – mevrouw Hedh heeft het precies weergegeven – zolang er, ten eerste, regeringen zijn die er niet in slagen het hoogste controleniveau te bereiken en er, ten tweede, geen EU-controlesysteem is. Kortom, dit is een slecht substituut voor echte regelgeving op EU-niveau die de 27 nationale regelingen vervangt.</p>
      <p sl="es">Het Europees Parlement zal dit pakket waarschijnlijk goedkeuren. Hoewel dit een goed pakket is, kunnen we nog niet op onze lauweren rusten omdat we zonder echte communautaire regelgeving, zonder echte certificering van de kwaliteit die de burgers in de hele Europese Unie geruststelt, niet veel vooruitgang zullen boeken bij de totstandbrenging van de markt voor Europese producten.</p>
      <a text="(Applaus)"/>
    </intervention>
    <intervention id="2-047" speaker_id="28227" name="Anja Weisgerber" is_mep="True" mode="spoken">
      <p sl="de">Mevrouw de Voorzitter, dames en heren, het feit dat we het goederenpakket bij de eerste lezing kunnen aannemen, spreekt boekdelen over de zeer goede samenwerking die heeft plaatsgevonden binnen het Europees Parlement en tussen het Parlement en de Raad.</p>
      <p sl="de">Dit is niet alleen een belangrijk wetgevingsproject voor degenen die actief zijn in de handel, maar vooral voor de consument. Met dit pakket nemen wij handelsbelemmeringen weg die het gevolg zijn van uiteenlopende technische voorschriften in de lidstaten en garanderen wij tegelijkertijd de kwaliteit van de op de Europese markt verhandelde producten. De nieuwe wetgeving zal ervoor zorgen dat producten die niet voldoen aan de EU-regels of onveilig zijn, snel van de markt worden gehaald of niet eens op de markt komen. Gevaarlijke producten moeten onverwijld bij de Commissie worden gesignaleerd zodat zij in alle lidstaten uit de handel kunnen worden genomen. De samenwerking met niet-EU-landen – u hoeft maar te denken aan China – zal door de verordening worden verbeterd door middel van maatregelen als gezamenlijke programma's en de uitwisseling van technische expertise.</p>
      <p sl="de">Met deze nieuwe bepalingen zorgen wij voor een efficiënt markttoezicht en een beter onderzoek in heel Europa en daar gaat het uiteindelijk echt om.</p>
      <p sl="de">Bij al onze discussies en onderhandelingen hebben we ons in de eerste plaats gericht op de consument. De CE-markering betekent bijvoorbeeld dat de fabrikant heeft voldaan aan de Europese eisen voor het desbetreffende product. Nu moeten importeurs echter een grotere verantwoordelijkheid krijgen naast de fabrikanten. Valse of misleidende CE-markeringen worden met name verboden en degenen die zich hiervan bedienen, worden strafrechtelijk vervolgd in de lidstaten. Dit alles beschermt de consument én de eerlijke ondernemer die zich aan alle regels houdt. Eén van onze grootste successen is het behoud van de beproefde nationale veiligheidsmerktekens zoals het Duitse "GS." Consumenten kennen en vertrouwen deze markeringen.</p>
      <p sl="de">Donderdag zullen wij een geheel van regels aannemen dat de handel in producten op de interne markt bevordert en tegelijkertijd – en dit is zo belangrijk – de consument beschermt door middel van een beter toezicht.</p>
    </intervention>
    <intervention id="2-048" speaker_id="28177" name="Bernadette Vergnaud" is_mep="True" mode="spoken">
      <p sl="fr">Mevrouw de Voorzitter, commissaris, dames en heren, de Europese consument verwacht een betere bescherming op het stuk van de veiligheid van de producten die hij koopt. Op de televisie horen we maar al te vaak dat die-en-die producten uit een niet-EU-land een gevaar opleveren voor de veiligheid of de gezondheid. Dit pakket maatregelen is een indrukwekkend antwoord op deze problemen en ik benadruk dat onze drie rapporteurs tijdens de onderhandelingen uitstekend werk hebben geleverd door te hameren op het belang van consumentenbescherming.</p>
      <p sl="fr">In het huidige klimaat van productveiligheid zijn nieuwe juridische instrumenten een absolute noodzaak. Ik wijs u met name op de nog te stellen mondelinge vraag over de herziening van de regels voor het gebruik van de CE-markering.</p>
      <p sl="fr">De Europese burgers zagen deze markering tot nu toe als een vertrouwenwekkend merkteken en een veiligheidsgarantie terwijl zij feitelijk slechts een verklaring van de fabrikant is dat het product voldoet aan de Europese wetgeving. Dit betekent dat zij maar al te vaak willens of onwillens is aangebracht en oneigenlijk is gebruikt. We hoeven maar terug te denken aan de affaire van het Mattel-speelgoed. Ik ben erg gebrand op een voorstel van de Commissie voor een bijkomende aanduiding die het systeem geloofwaardiger zou maken en de consument betere informatie zou verstrekken, met als doel ingevoerde producten veiliger te maken. Ik ben er echter van overtuigd dat commissaris Kuneva zich voor deze kwestie zal inzetten; zij heeft altijd aangegeven het consumentenvertrouwen te willen vergroten.</p>
      <p sl="fr">Wat we nodig hebben – en wat mevrouw Schaldemose’s verslag voorstelt – is een beter markttoezicht om misbruik van het markeringssysteem tegen te gaan en de verantwoordelijkheden van importeurs en fabrikanten te verduidelijken omdat alleen zij uiteindelijk verantwoordelijk zijn voor het op de markt brengen van veilige producten en wij ons er terdege van bewust zijn dat de samenwerking tussen nationale markttoezichtautoriteiten en douanediensten nog veel te wensen overlaat.</p>
      <p sl="fr">Importeurs direct verantwoordelijk te stellen voor de veiligheid van de door hen ingevoerde producten moet de hoogste prioriteit hebben. Momenteel is het erg moeilijk stappen tegen hen te ondernemen omdat in sommige gevallen, tegen de tijd dat in Europa de problemen aan het licht komen, producenten hun fabrieken al hebben gesloten en zich uit de voeten hebben gemaakt – een onaanvaardbare situatie.</p>
      <p sl="fr">Tot slot bedank ik mevrouw Schaldemose ervoor dat zij rekening houdt met de omstandigheden van kleine en middelgrote ondernemingen met betrekking tot de conformiteitsbeoordelingsprocedures. De uitdaging bestaat erin het juiste midden te vinden tussen procedures die voor zeer kleine ondernemingen, inclusief de ambachtelijke sector, wellicht belastend en te kostbaar zijn en het feit dat zij hun verantwoordelijkheden niet mogen ontlopen.</p>
    </intervention>
    <intervention id="2-049" speaker_id="2209" name="Agnes Schierhuber" is_mep="True" mode="spoken">
      <p sl="de">Mevrouw de Voorzitter, commissaris, fungerend voorzitter van de Raad, ik ben dankbaar voor dit verslag en herinner dit Huis eraan dat de CE-markering van de Europese Unie betekent dat een product aan de Europese kwaliteits- en betrouwbaardheidsnormen voldoet. Laat er geen twijfel over bestaan dat ingevoerde producten in de toekomst aan precies dezelfde normen moeten voldoen als de in de Europese Unie geproduceerde goederen. Dan pas zijn de spelregels voor iedereen hetzelfde. Het moet echter ook mogelijk blijven producten zichtbaar te markeren met de erkende tekens van de lidstaten, want we weten dat deze groot vertrouwen genieten onder massa's consumenten.</p>
      <p sl="de">Tot slot wijs ik op het grote belang van bijkomende aanduidingen voor regionale specialiteiten en natuurvoedingsproducten omdat ook deze zoals bekend alom worden erkend en vertrouwd, zowel op als buiten de Europese markt, en deze goodwill moet worden gekoesterd.</p>
    </intervention>
    <intervention id="2-050" speaker_id="28373" name="Bogdan Golik" is_mep="True" mode="spoken">
      <p sl="pl">Mevrouw de Voorzitter, ik verwelkom het vandaag aan ons voorgelegde pakket als een stap vooruit, voor de consumenten en voor de Europese ondernemers. Ik wil graag iets zeggen over het beginsel van wederzijdse erkenning. Dames en heren, ik weet niet of u zich realiseert dat het alweer dertig jaar geleden is dat het Europese Hof van Justitie een arrest heeft gewezen over dat beginsel.</p>
      <p sl="pl">Helaas is de situatie ten aanzien van de uitvoering door de lidstaten van het beginsel van wederzijdse erkenning − dat zo essentieel is voor de goede werking van de gemeenschappelijke markt − verre van bevredigend. Het behoort inmiddels tot de normale gang van zaken dat bedrijven aan belastende administratieve procedures worden onderworpen voordat zij producten op de markt kunnen brengen. Daar ik zelf ondernemer ben, heb ik deze administratieve rompslomp zelf jarenlang aan den lijve ondervonden.</p>
      <p sl="pl">Ik weet niet of u zich realiseert dat de kosten voor bedrijven in de Europese Unie ten gevolge van de niet-naleving van het beginsel van wederzijdse erkenning torenhoog zijn en dat de Unie zelf een verlies lijdt van zo'n 150 miljard euro. Als we de Europese economie dus nog steeds sterk en concurrerend willen maken in het kader van de Lissabonstrategie en in de niet al te verre toekomst ten opzichte van India, China, Brazilië en andere mogendheden, moeten we de wederzijdse erkenning allemaal omarmen als een gemeenschappelijk beginsel en het de waardering geven die het verdient.</p>
    </intervention>
    <intervention id="2-051" speaker_id="photo_generic" name="Andrej Vizjak" is_mep="True" mode="spoken">
      <p sl="sl">fungerend voorzitter van de Raad . − Dames en heren, nog een paar laatste gedachten over het belang van dit akkoord over de drie wetgevingsteksten die we bijna hebben voltooid en die aanzienlijk zullen bijdragen tot een goede werking van de interne markt. De heer Ayral zou vandaag zeker blij zijn geweest. Hij wordt erg gemist.</p>
      <p sl="sl">Na het uitgebreide werk van onze Duitse en Portugese collega's namens de Raad voordat Slovenië het voorzitterschap overnam, was het aan dit Sloveense voorzitterschap om de uiteindelijke harmonisatie van de EU-instellingen tot stand te brengen. Ik verheug me over de uitgebreide samenwerking die wij van iedereen hebben gekregen bij de relatief efficiënte en snelle uitvoering van deze – volgens sommigen – moeilijke taak.</p>
      <p sl="sl">Wij hebben ons nog geen vier jaar geleden aangesloten bij de Europese Unie en met de overname van het voorzitterschap zijn we een enorme uitdaging aangegaan, die gepaard gaat met een grote verantwoordelijkheid. Wij verheugen ons er dan ook erg over betrokken te zijn geweest bij de volbrenging van deze omvangrijke, voor alle EU-lidstaten zo belangrijke taak.</p>
      <p sl="sl">Volgens mij zal de toepassing van het pakket ons hoofdzakelijk in staat stellen om het nu volgende te doen. Ten eerste maken we een einde aan het protectionisme op sommige EU-markten, hetgeen het concurrentievermogen van de economie binnen die markten zeker zal vergroten. Ik beschouw protectionisme als de grootste belemmering voor de ontwikkeling van de mededinging en het concurrentievermogen onder de deelnemers op die markten.</p>
      <p sl="sl">Ten tweede zorgen wij voor gelijke behandeling en wederzijdse bijstand tussen de nationale autoriteiten voor het toezicht op in de handel gebrachte producten, doeltreffende veiligheidscontroles van door Europese bedrijven vervaardigde producten en van producten die de EU binnenkomen vanuit derde landen en, uiteraard, samenhangender toekomstige technische voorschriften. Het eindresultaat is een gunstiger klimaat voor de marktdeelnemers, in het bijzonder de kleine en middelgrote ondernemingen. Bovendien zullen er hoge veiligheidsniveaus voor producten op de EU-markt worden gecreëerd, hetgeen van het allergrootste belang is voor onze burgers.</p>
      <p sl="sl">Ik ben er dan ook van overtuigd dat dit pakket een belangrijke eerste stap is bij onze toekomstige inspanningen. Vandaag hebben wij het uitgebreid gehad over die toekomstige stappen vooruit, die ook belangrijke uitdagingen zijn bij het werk dat ons te doen staat.</p>
    </intervention>
    <intervention id="2-052" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie. − Mevrouw de Voorzitter, dames en heren, om te beginnen nog enkele opmerkingen over de directe economische gevolgen. Het is inderdaad zo dat de regels inzake wederzijdse erkenning van toepassing zijn op 21 procent van de hele Europese industriële productie, echt een vrij groot percentage.</p>
      <p sl="de">Als dit systeem van wederzijdse erkenning perfect zou werken − als het met andere woorden overal volledig zou worden toegepast − zou Europa's bruto binnenlands product bovendien met 1,8 procent toenemen, hetgeen zeker een grote macro-economische impact betekent. Het tegenovergestelde is ook waar, namelijk dat de potentiële waarde van de interne markt naar onze schatting met zo'n tien procent zou afnemen als de wederzijdse erkenning níet zou werken, dus niet zou worden toegepast; dit zou in feite neerkomen op een jaarlijks tekort van circa 150 miljard euro.</p>
      <p sl="de">Mevrouw Roithová stelde een vraag over de registratie van de CE-markering. Dit konden wij in feite pas vorig jaar doen omdat hiervoor een wijziging van de relevante Europese wetgeving nodig was. De procedure is in gang gezet en ik veronderstel dat de beslissingen van vandaag ons zullen helpen deze te versnellen. Wij hebben het niet helemaal in eigen hand, maar we doen wat we kunnen om deze registratie zo snel mogelijk te voltooien.</p>
      <p sl="de">De heer Csibi merkte – met een kritische ondertoon – op dat ik vorig jaar heb gezegd dat honderd procent productveiligheid onmogelijk was. Ik benadruk dan ook nogmaals dat absolute gegarandeerde productveiligheid niet bestaat. Ook al zouden alle producten worden gecertifieerd door een onafhankelijke derde instantie, dan zou deze onmogelijk ieder afzonderlijk artikel in een productieproces kunnen controleren.</p>
      <p sl="de">Tests beperken zich altijd tot een prototype en problemen doen zich niet voor wanneer dit wordt gepresenteerd, maar bij de gewone routine van massaproductie. Zelfs bij producten waarvoor de strengste veiligheidsvoorschriften gelden, zoals geneesmiddelen op recept en motorvoertuigen, horen we herhaaldelijk over productiefouten en terugroepingen. Het idee dat we de consument honderd procent productveiligheid in het vooruitzicht kunnen stellen, is een illusie.</p>
      <p sl="de">Daarom moeten we erop staan – we hebben geen andere keus – dat alle verantwoordelijken in de keten volledig aansprakelijk worden gesteld. Te beginnen met de toeleveranciers, vervolgens de fabrikanten en, in het geval van ingevoerde goederen, ook de importeurs.</p>
      <p sl="de">Dat is ook het antwoord op de vraag van de heer Purvis: met deze nieuwe regels leggen we vast dat de importeurs in Europa er verantwoordelijk voor zijn dat de door hen ingevoerde producten veilig zijn en voldoen aan alle toepasselijke normen. Europese importeurs zijn met andere woorden verantwoordelijk voor de veiligheid van niet-EU-producten en iedereen die verlies lijdt of letsel opdoet door een gevaarlijk of gebrekkig product hoeft niet in een land ver buiten de EU-grenzen een of andere fabrikant op te sporen, maar kan een schadeclaim indienen tegen de Europese importeur. Ik verzeker u dat deze regel grote praktische gevolgen zal hebben.</p>
      <p sl="de">Tot zover de specifieke vragen die zijn gesteld. Ik bedank u nogmaals voor het feit dat dit debat op zo'n positieve en constructieve manier is gevoerd. Als Malcolm Harbour nog aanwezig is, wil ik hem graag zeggen dat hij wat mij betreft iedere dag jarig mag zijn als al zijn verjaardagen bekroond worden met zulke buitengewone successen.</p>
      <a text="(Applaus)"/>
    </intervention>
    <intervention id="2-053" speaker_id="4298" name="André Brie" is_mep="True" mode="spoken" role="rapporteur">
      <p sl="de">Mevrouw de Voorzitter, de eensgezindheid is zo groot dat ik slechts mijn dank wil uitspreken voor de discussie en dat ik niets wens te herhalen. De een of twee uit de toon vallende bijdragen waren inhoudsloos en daarom zal ik ze buiten beschouwing laten. Toch wil ik de duidelijke harmonie van vandaag relativeren. Wij staan op het punt mijns inziens goede wetgevingsinstrumenten aan te nemen. De laatste jaren heeft echter niet zozeer onze wetgeving problemen opgeleverd, als wel de toepassing ervan in de lidstaten. Natuurlijk gaat het niet altijd zoals bij de eerder genoemde Mattel-zaak, waarin miljoenen stuks speelgoed van de markt moesten worden gehaald, maar dergelijke hinderpalen − waar en wanneer dan ook in de Europese Unie − betekenen dat het markttoezicht eenvoudigweg niet werkt.</p>
      <p sl="de">Neem nu het RAPEX-systeem, dat grote verschillen tussen de markttoezichtsystemen van de Europese landen aan het licht brengt. Dergelijke verschillen zijn evenmin langer aanvaardbaar. Ik roep de lidstaten dan ook op ervoor te zorgen dat de instrumenten die wij hier aannemen echt worden gebruikt, evenals de markttoezichtmechanismen die de veiligheid van de consument al moeten garanderen.</p>
      <p sl="de">Tot slot nog een persoonlijke noot. We hebben vandaag heel veel mensen bedankt. Bij de opstelling van mijn verslag heb ik tot mijn grote vreugde kunnen werken met fantastische collega's van het secretariaat van onze Commissie interne markt en consumentenbescherming. Zonder hen hadden we dit verslag niet kunnen opstellen en ik bedank dan ook in het bijzonder Peter Traung en Luca Visaggio.</p>
    </intervention>
    <intervention id="2-054" speaker_id="37312" name="Christel Schaldemose" is_mep="True" mode="spoken" role="rapporteur">
      <p sl="da">Mevrouw de Voorzitter, ook ik ben dankbaar voor de vele positieve en goede opmerkingen die tijdens de werkzaamheden van vandaag zijn gemaakt. Het geeft eenvoudigweg aan dat we het afgelopen jaar werkelijk uitstekend werk hebben verricht en ervoor hebben gezorgd dat er rekening is gehouden met zoveel mogelijk standpunten, hetgeen mij veel deugd doet.</p>
      <p sl="da">Toch wil ik even reageren op enkele, tijdens de werkzaamheden van vandaag genoemde punten betreffende de CE-markering. Het is absoluut waar dat deze verwarrend is voor de consument en de studie over een mogelijke markering voor consumentenveiligheid is noodzakelijk. Toch wil ik ook sterk benadrukken dat het CE-stelsel met dit pakket aanzienlijk wordt verbeterd en wel doordat het markttoezicht wordt verbeterd en de lidstaten worden verplicht tot strafrechtelijke vervolging over te gaan ingeval van misbruik van de CE-markering. De CE-markering en het CE-stelsel worden sterk verbeterd ten opzichte van de huidige situatie. De situatie voor de markttoezichtautoriteiten die de markering als hulpmiddel gebruiken, wordt verbeterd. Wanneer een fabrikant weloverwogen de CE-markering gebruikt, verklaart hij daarmee aan de EU-regels te voldoen. Doet hij dit laatste niet, dan kan hij worden bestraft. Hij kan niet beweren dat hij zich niet bewust was van hetgeen hij deed. Dit is een duidelijke verbetering. De kwestie die we nog moeten aanpakken, is de relatie met de consument. De heer Verheugen kwam echter met het zeer positieve bericht dat er op dit punt ontzettend veel werk zal worden verzet.</p>
      <p sl="da">Er is enige discussie geweest over de vraag of het een goede of een slechte zaak was om voor eerste lezing een consensus uit te werken. Het debat van vandaag heeft volgens mij eenvoudigweg geïllustreerd dat er veel mensen bij betrokken zijn geweest aangezien het hier drie verslagen betreft met veel schaduwrapporteurs, enzovoorts. Een bijzonder groot aantal EP-leden is bij het werk betrokken geweest en heeft dus ook zijn zegje kunnen doen. Ik vind ook dat we best tevreden kunnen zijn over het resultaat.</p>
      <p sl="da">Tot slot noem ik snel de namen van de schaduwrapporteurs en spreek ik ook mijn bijzondere waardering uit voor hun werk: mevrouw Rühle, de heer Brie, mevrouw Fourtou en mevrouw Pleštinská hebben een erg grote bijdrage geleverd, net als uiteraard de secretariaten van beide fracties en het secretariaat van de commissie. Hartelijk dank. Het was een groot genoegen om bij dit werk betrokken te zijn.</p>
    </intervention>
    <intervention id="2-055" speaker_id="28261" name="Alexander Stubb" is_mep="True" mode="spoken" role="rapporteur">
      <p sl="fi">Mevrouw de Voorzitter, ter afsluiting van dit debat noem ik vier punten en het eerste betreft, helaas, de heer Bloom van de UK Independence Party, die onder andere mijzelf bekritiseerde omdat ik de mensen die aan dit hele pakket hebben gewerkt, dankbaar ben. Ik weet niet wat hij thuis heeft geleerd, maar ik heb het altijd als beleefd beschouwd om degenen die dit pakket mogelijk hebben gemaakt, te bedanken.</p>
      <p sl="fi">Misschien moet hij zijn speechschrijver maar niet bedanken – want hij las zijn betoog natuurlijk gewoon op van een vel papier – omdat deze duidelijk niet heeft begrepen waar dit pakket over gaat.</p>
      <p sl="fi">Mijn deel van het pakket ging over wederzijdse erkenning, met het vrije verkeer van goederen en het niet alles harmoniseren. De heer Bloom, of zijn speechschrijver, suggereert dus wellicht dat Marmite of Branston Pickle niet vrijelijk zouden moeten circuleren, of Rolls Royce, of Church’s-schoenen of Burberry-kleding – ik weet niet hoe goed dat zou zijn voor de Britse economie. Als u een geloofwaardige tegenstander van de EU wilt zijn, raad ik u dan ook aan de documenten waarop u commentaar heeft ten minste eerst te lezen.</p>
      <p sl="fi">Mijn tweede punt is dat dit waarschijnlijk een Europees record is qua efficiëntie, want ik ken geen ander belangrijk wetgevingspakket dat op Valentijnsdag – 14 februari – 2007 door de Commissie is ingediend en op 13 februari 2008 – op een dag na één jaar later – door het Coreper is goedgekeurd. Tegen al degenen die vreesden dat wij door de uitbreiding ietwat stijfjes en inefficiënt zouden worden, zou ik dus willen zeggen dat dit een goed voorbeeld is van een geval waarin wij erg snel besluiten hebben genomen. Ik teken hierbij bovendien aan dat het hier waarschijnlijk gaat om het grootste pakket met betrekking tot het vrije verkeer van goederen sinds het Delors-pakket uit 1992, zoals u zich zult herinneren. In dat opzicht is dit dus opmerkelijk snel gegaan en ik bedank nogmaals alle betrokkenen omdat hieruit blijkt dat het systeem werkt.</p>
      <p sl="fi">Mijn derde punt heeft betrekking op de opmerking van mevrouw Ries dat bedrijven zich voortaan zullen wenden tot alexstubb.com met eventuele klachten over de niet-toepassing van wederzijdse erkenning! Als u het niet erg vindt, maak ik op die site een directe link naar de homepage van de Commissie. Wendt u zich tot de Commissie ingeval van problemen met de wederzijdse erkenning. Zo zou het moeten en zo moet het.</p>
      <p sl="fi">Mijn laatste punt is dat dit het eerste wapenfeit is van het Sloveense voorzitterschap; dit is het eerste grote wetgevingspakket dat het Sloveense voorzitterschap over de streep heeft getrokken en ik feliciteer het met deze prestatie. Ik weet dat het niet gemakkelijk was in het Coreper en evenmin in de werkgroepen, maar het voorzitterschap heeft uitstekend werk geleverd en hopelijk zullen de laatste maanden van dit voorzitterschap net zo succesvol zijn.</p>
    </intervention>
    <intervention id="2-056" speaker_id="4544" name="De Voorzitter" is_mep="True" mode="spoken">
      <p sl="nl">Met dit bijzonder harmonieuze geluid is het debat gesloten. De stemming vindt donderdag plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="2-998" speaker_id="34174" name="Iles Braghetto" is_mep="True" mode="written">
      <p sl="it">Tijdens deze plenaire vergadering hebben wij het "goederenpakket" besproken, dat een gemeenschappelijk kader biedt voor het in de Europese Unie in de handel brengen van producten en dat de beginselen van wederkerigheid opnieuw bevestigt. Zoals de zaken er nu voor staan, zou het Europees Parlement de CE-markering ("Conformité Européenne", Europese conformiteit) effectiever willen maken omdat zij garanties biedt inzake de veiligheid van producten en het mogelijk maakt producten uit niet-EU-landen te herkennen. Er bestaat echter al een paar jaar een andere markering die op de spatie tussen de twee letters na precies hetzelfde wordt geschreven als de CE-markering, maar iets heel anders betekent, namelijk "China Export." De burgers vragen om initiatieven en sancties en strengere douanecontroles om te voorkomen dat de Europese CE-markering wordt misbruikt.</p>
      <p sl="it">In alle Italiaanse regio's worden vervalste ingevoerde producten in de handel gebracht die op het eerste gezicht lijken te voldoen aan de eisen voor de marktintroductie ervan. Dit komt ook door de verwarring als gevolg van de gelijkenis tussen de twee markeringen.</p>
      <p sl="it">Deze verordening betekent dat goederen vrijer kunnen circuleren binnen de EU, waardoor de keuzemogelijkheden en het consumentenvertrouwen worden vergroot en de verkoop van producten wordt vereenvoudigd.</p>
    </intervention>
    <intervention id="2-058" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, ik bied hierbij mijn oprechte excuses aan aan de Voorzitter van het Europees Parlement, aan de collega's en aan het Huis indien zij aanstoot hebben genomen aan mijn opmerkingen op 31 januari, toen ik mij heb verzet tegen de aan de Voorzitter verleende nieuwe bevoegdheden met betrekking tot het Reglement. Ik realiseer mij dat mijn verwijzing van toen velen in dit Huis heeft gegriefd. Ik hoop dat u deze excuses naar waarde zult schatten.</p>
      <a text="(Applaus)"/>
    </intervention>
    <intervention id="2-059" speaker_id="4308" name="De Voorzitter" is_mep="True" mode="spoken">
      <p sl="nl">Hartelijk dank, mijnheer Hannan. Uw excuses zijn aanvaard en genoteerd.</p>
    </intervention>
  </section>
  <section id="creitem6" title="6. Stemmingen">
    <intervention id="2-061" speaker_id="4308" name="De Voorzitter" is_mep="True" mode="spoken">
      <p sl="nl">We gaan nu over tot de stemming.</p>
      <a text="(Voor uitslagen en nadere bijzonderheden betreffende de stemming: zie notulen)"/>
    </intervention>
  </section>
  <section id="creitem7" title="6.1. (A6-0025/2008, Jacek Saryusz-Wolski) Protocol bij de euromediterrane overeenkomst EG/Israël in verband met de toetreding van Bulgarije en Roemenië tot de EU (stemming)"/>
  <section id="creitem8" title="6.2. (A6-0026/2008, Jacek Saryusz-Wolski) Protocol bij euromediterrane overeenkomst EG/Egypte in verband met toetreding van Bulgarije en Roemenië tot EU (stemming)"/>
  <section id="creitem9" title="6.3. (A6-0012/2008, Jan Andersson) Blootstelling van werknemers aan risico's van fysische agentia (elektromagnetische velden) (stemming)">
    <intervention id="2-066" speaker_id="2107" name="Jan Andersson" is_mep="True" mode="spoken" role="rapporteur">
      <p sl="sv">Dank u, mijnheer de Voorzitter. Wat betreft de brief die de Europese Vakbondsorganisatie vorige week aan al haar leden heeft gestuurd, moet ik zeggen dat ik begrip heb voor het standpunt van de vakbeweging over de vraag of er enig overleg heeft plaatsgevonden tussen de sociale partners en de Commissie. Het ligt echter niet in ons vermogen om daar iets aan te doen.</p>
      <p sl="sv">De inhoud van deze richtlijn zal in geen enkel opzicht veranderen. Wel zal de uitvoering ervan met vier jaar worden uitgesteld, omdat er wellicht geen gebruik kan worden gemaakt van bepaalde uiterst belangrijke medische apparatuur als deze richtlijn al in april wordt uitgevoerd. Er worden momenteel studies verricht om na te gaan hoe deze apparatuur in overeenstemming kan worden gebracht met de richtlijn.</p>
      <p sl="sv">Daarom zijn wij, met de volledige instemming van de Commissie werkgelegenheid en sociale zaken, akkoord gegaan met het uitstellen van de richtlijn.</p>
    </intervention>
    <intervention id="2-067" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie . − Mijnheer de Voorzitter, namens de Commissie wil ik het een en ander uitleggen. Met haar voorstel om de inwerkingtreding van deze richtlijn uit te stellen, heeft de Commissie verantwoordelijk gereageerd op – en ik onderstreep – nieuw wetenschappelijk bewijs, te weten een door de regering van het Verenigd Koninkrijk gelaste en in juni 2007 gepubliceerde studie. Uit dit nieuwe wetenschappelijke bewijs bleek dat de mogelijke inwerkingtreding van de richtlijn in haar huidige vorm in april 2008 grote, onbedoelde negatieve gevolgen zou hebben voor de MRI-activiteiten (Magnetic Resonance Imaging, magnetische resonantie beeldvorming), de doeltreffendste en veiligste beeldtechnologie in de hedendaagse geneeskunde. Aangezien ik verantwoordelijk ben voor die sector, voeg ik hieraan toe dat zonder deze technologie duizenden patiënten in de Europese Unie verstoken zouden blijven van de beste behandeling. Onze producenten zijn bovendien toonaangevend in deze sector.</p>
      <p sl="de">De heer Andersson noemde de overlegkwestie. Ik wijs erop dat de vertegenwoordigers van de werknemers volledig op de hoogte zijn gebracht en zijn betrokken bij de discussies met de sociale partners voorafgaand aan de goedkeuring van het Commissievoorstel. De eventuele problemen als gevolg van de uitvoering van de huidige richtlijn en de voornemens van de Commissie zijn onderstreept en besproken binnen het door de Raad opgerichte Raadgevend Comité voor veiligheid en gezondheid op de arbeidsplaats. Dit Raadgevend Comité bestaat uit drie volwaardige leden per lidstaat, nationale regeringen, vakbonden en werkgeversorganisaties.</p>
    </intervention>
  </section>
  <section id="creitem10" title="6.4. (A6-0022/2008, Hans-Peter Mayer) Installatie van verlichtings- en lichtsignaalinrichtingen van landbouw- of bosbouwtrekkers op wielen (gecodificeerde versie) (stemming)">
    <intervention id="2-070" speaker_id="4275" name="Hans-Peter Mayer" is_mep="True" mode="spoken" role="rapporteur">
      <p sl="de">Mijnheer de Voorzitter, dames en heren, de volgende drie codificaties omvatten een innovatie, namelijk dat we ook zullen stemmen over de gezamenlijke voorstellen van de juridische diensten van het Parlement, de Commissie en de Raad. Het is voor het eerst dat het Parlement over dezelfde tekst zal hebben gestemd als de Raad.</p>
      <p sl="de">Los van deze door mij gesteunde stemmingen wijs ik erop dat wij hier zaken reguleren die niet door het Europees Parlement gereguleerd zouden moeten worden. Dit is niet besluitvorming dichtbij de burgers brengen; we maken ons slechts belachelijk in de ogen van het grote publiek wanneer we wetgeving opstellen voor zaken als de installatie van verlichtings- en lichtsignaalinrichtingen van landbouw- of bosbouwtrekkers op wielen.</p>
      <a text="(Levendig applaus)"/>
      <p sl="de">Het zou veel logischer zijn om een richtlijn aan te nemen betreffende trekkers die algemene eisen en waarborgen omvat. De nadere bijzonderheden kunnen dan worden gespecificeerd in normen. In Europa is er het Europees Comité voor normalisatie (CEN) en het Europees Comité voor elektrotechnische normalisatie (Cenelec), beide gevestigd in Brussel. De normalisatieorganisaties van dertig landen, waaronder alle EU- en EVA-landen, zijn lid van het CEN en het Cenelec.</p>
      <p sl="de">Dit beginsel van de aanneming van algemene richtlijnen waarin wordt verwezen naar Europese normen wordt al in meer dan 25 andere sectoren gehanteerd. Waarom dan niet ook voor trekkers? Ik veronderstel dat de aanwezige commissaris, de heer Verheugen, hier hetzelfde over denkt. We willen betere regelgeving en wij Parlementsleden zouden het goede voorbeeld moeten geven.</p>
      <a text="(Applaus)"/>
    </intervention>
  </section>
  <section id="creitem11" title="6.5. (A6-0016/2008, Hans-Peter Mayer) Voorgeschreven platen en gegevens op motorvoertuigen en aanhangwagens daarvan (gecodificeerde versie) (stemming)"/>
  <section id="creitem12" title="6.6. (A6-0017/2008, Hans-Peter Mayer) Achterkentekenplaatverlichting van motorvoertuigen en aanhangwagens daarvan (gecodificeerde versie) (stemming)"/>
  <section id="creitem13" title="6.7. (A6-0018/2008, Francesco Enrico Speroni) Onderdrukking van radiostoringen, veroorzaakt door landbouw- of bosbouwtrekkers (gecodificeerde versie) (stemming)"/>
  <section id="creitem14" title="6.8. (A6-0019/2008, Francesco Enrico Speroni) Geluidsniveau op oorhoogte van bestuurders van landbouw- of bosbouwtrekkers op wielen (gecodificeerde versie) (stemming)"/>
  <section id="creitem15" title="6.9. (A6-0020/2008, Francesco Enrico Speroni) Europees Milieuagentschap en het Europees milieuobservatie- en informatienetwerk (gecodificeerde versie) (stemming)"/>
  <section id="creitem16" title="6.10. (A6-0021/2008, Francesco Enrico Speroni) Structuur en tarieven van de accijns op tabaksfabrikaten (gecodificeerde versie) (stemming)"/>
  <section id="creitem17" title="6.11. (A6-0512/2007, Ruth Hieronymi) Overeenkomst EG/Zwitserland betreffende het communautaire programma MEDIA 2007 (stemming)"/>
  <section id="creitem18" title="6.12. (A6-0007/2008, Klaus-Heiner Lehne) Verzoek om verdediging van de immuniteit en de voorrechten van Claudio Fava (stemming)"/>
  <section id="creitem19" title="6.13. (A6-0008/2008, Aloyzas Sakalas) Verzoek om verdediging van de immuniteit en de voorrechten van Witold Tomczak (stemming)"/>
  <section id="creitem20" title="6.14. (A6-0011/2008, Janelly Fourtou) Communautair douanewetboek (stemming)"/>
  <section id="creitem21" title="6.15. (A6-0488/2007, Bill Newton Dunn) Wederzijdse bijstand en samenwerking tussen de administratieve autoriteiten van de lidstaten en de Commissie met het oog op de juiste toepassing van de douane- en landbouwvoorschriften (stemming)"/>
  <section id="creitem22" title="6.16. (A6-0010/2008, José Javier Pomés Ruiz) Transparantie in financiële aangelegenheden (stemming)"/>
  <section id="creitem23" title="6.17. (A6-0009/2008, Francesco Musotto) Bescherming van de financiële belangen van de Gemeenschappen - Fraudebestrijding - Jaarverslagen 2005-2006 (stemming)"/>
  <section id="creitem24" title="6.18. (A6-0015/2008, Gérard Deprez) Factoren die bijdragen aan het terrorisme en de werving van terroristen (stemming)"/>
  <section id="creitem25" title="6.19. (A6-0002/2008, Ignasi Guardans Cambó) EU-Strategie voor markttoegang ten behoeve van Europese exporteurs (stemming)">
    <intervention id="2-087" speaker_id="28411" name="Ignasi Guardans Cambó" is_mep="True" mode="spoken" role="rapporteur">
      <p sl="es">Mijnheer de Voorzitter, ik stel het Huis een mondeling amendement op paragraaf 35 voor. Als dit wordt aangenomen, zou amendement 24 irrelevant worden. In het Nederlands zou deze paragraaf luiden:</p>
      <p sl="es">"verzoekt de handelspartners van de Europese Unie alle belemmeringen die de markttoegang voor goederen en diensten beperken, geleidelijk te verminderen of weg te nemen"</p>
      <p sl="es">De rest van de tekst zou hetzelfde blijven. In plaats van te verzoeken om alle belemmeringen voor de markttoegang onmiddellijk helemaal weg te nemen, wordt er verzocht deze geleidelijk te verminderen of, waar noodzakelijk, weg te nemen.</p>
    </intervention>
    <intervention id="2-090" speaker_id="4308" name="De Voorzitter" is_mep="True" mode="spoken">
      <p sl="nl">De stemming is gesloten.</p>
    </intervention>
  </section>
  <section id="creitem26" title="7. Stemverklaringen">
    <intervention id="2-094" speaker_id="28352" name="Zuzana Roithová" is_mep="True" mode="spoken">
      <p sl="cs">Mijnheer de Voorzitter, met de uitbreiding zijn de land- en zeegrenzen opgeschoven, waardoor het werk van douanebeambten zich heeft uitgebreid van eenvoudige controles betreffende invoerrechten tot de strijd tegen vervalsingen, het witwassen van geld, drugs en de ontduiking van antidumpingheffingen of gezondheidsmaatregelen die de consument moeten beschermen. Daarom verwelkom en steun ik het Commissievoorstel, dat zal leiden tot een betere coördinatie van de instanties in de lidstaten, plus een nauwe samenwerking met Europol, Frontex, Interpol en de Werelddouaneorganisatie WCO. Wij dringen er bovendien op aan dat de autoriteiten van de derde landen die bedrijfs- en persoonsgegevens krijgen van de lidstaten, dezelfde normen voor gegevensbescherming garanderen als het geval is in de EU. Ik bedank de leden voor het feit dat zij de voorstellen van onze fractie vandaag ten volle hebben gesteund en tevens de rapporteurs voor hun uiterst nauwkeurige werk.</p>
    </intervention>
    <intervention id="2-096" speaker_id="24030" name="Philip Claeys" is_mep="True" mode="spoken">
      <p sl="nl">Mijnheer de Voorzitter, ik heb voor het verslag Musotto gestemd omdat het inzake fraude en fraudebestrijding vele dingen bij de naam noemt Het geeft mij ook een déja vu-gevoel wanneer er in het verslag bijvoorbeeld sprake is van de miljoenen onterecht betaalde bedragen en niet-subsidiabele uitgaven. Denk hier bijvoorbeeld aan de honderden miljoenen euro's aan Europees geld die al in de bodemloze putten van de corrupte Waalse PS-staat zijn gevloeid. Een staat waarvan tal van bestuurders in opspraak zijn gekomen, onder meer wegens verduistering van gelden. Wanneer er in het verslag sprake is van het gebrekkige toezicht door de Commissie, denk ik automatisch terug aan de woorden van de Waalse collega Deprez die het nog begin deze maand had over - ik citeer - "slechte projecten waarvoor niet enkel Wallonië maar ook de Commissie verantwoordelijk is omdat zij deze projecten goedkeurt".</p>
    </intervention>
    <intervention id="2-098" speaker_id="2307" name="Hubert Pirker" is_mep="True" mode="spoken">
      <p sl="de">Mijnheer de Voorzitter, het aanvankelijk ingediende verslag was goed, omdat het voorzag in vastomlijnde maatregelen om terrorisme te helpen bestrijden, zoals noodzakelijke stappen voor een betere preventie, politiesamenwerking, gegevensuitwisseling en bijstand aan terrorismeslachtoffers.</p>
      <p sl="de">De stemmingen van vandaag hebben het verslag echter volledig veranderd. Essentiële onderdelen ervan zijn weggestemd. Zo worden Jihad-terroristen bijvoorbeeld opeens niet langer als gevaarlijk beschouwd. Andere – onaanvaardbare – standpunten zijn juist wél opgenomen in het verslag, waardoor ik, en de meeste leden met mij, ertegen heb moeten stemmen. Jammer van het originele verslag, want het zou een goede zaak zijn geweest om een beter stel politieke en technische instrumenten te hebben voor de bestrijding van terrorisme en de verbetering van de veiligheid.</p>
    </intervention>
    <intervention id="2-099" speaker_id="1956" name="Frank Vanhecke" is_mep="True" mode="spoken">
      <p sl="nl">Voorzitter, ik heb vanzelfsprekend tegen het verslag Deprez gestemd omdat ik het fundamenteel oneens ben met de gedachte dat het jihad-terrorisme eigenlijk louter een soort gevolg zou zijn van discriminatie en van een zogenaamd sociaal isolement waarvan de islamieten in Europa het slachtoffer zouden zijn. Eerlijk gezegd, ik ken heel wat mensen van mijn eigen volk, ik ken heel wat autochtonen die écht het slachtoffer zijn van sociaal isolement in islamitische wijken van onze grote steden en die zich helemaal niet aan terrorisme bezondigen, wel integendeel. Aan een dergelijk mea culpa doe ik dus niet mee. Het leggen van de schuld bij de perfide Europeanen mag dan misschien politiek correct zijn, juist of correct in de echte zin van het woord is het allerminst, integendeel. Wanneer in godsnaam zal dit Parlement nu eindelijk eens erkennen dat islamitische terreur niets te maken heeft met discriminatie of met sociale achteruitstelling, maar rechtstreeks voortvloeit uit de wereldvisie van de islam zelf?</p>
    </intervention>
    <intervention id="2-101" speaker_id="33569" name="Syed Kamall" is_mep="True" mode="spoken">
      <p sl="en">Mijnheer de Voorzitter, wanneer wij het hebben over regio's die met elkaar handel drijven, moeten we inzien dat het hier niet gaat om landen, maar om mensen en bedrijven. Een van de fouten in dit verslag is dat erin geen aandacht wordt besteed aan de grote handelsbelemmeringen voor ondernemers die vanuit derde landen handel willen drijven met de EU.</p>
      <p sl="en">Tot mijn vreugde kondig ik dan ook een campagne aan waarbij meerdere partijen betrokken zijn, zowel NGO's en organisaties uit de civiele samenleving als campagnevoerders aan de basis. Deze Real Trade Campaign heeft als vijf belangrijkste doelstellingen: de invoertarieven voor landbouwproducten afschaffen, de landbouwsubsidies opheffen, de land-van-herkomstregels liberaliseren, de hulp voor de handel bevorderen en de lage-inkomenslanden aanmoedigen hun onderlinge handelsbelemmeringen geleidelijk te verminderen in de hoop dat zij op handelsgebied deel zullen gaan uitmaken van de wereldgemeenschap en uiteindelijk meer handel zullen gaan drijven met ons. Dit verslag ging in zoverre mank dat het niet erkende dat deze belemmeringen bestaan vanuit het EU-perspectief en daarom heb ik ertegen gestemd.</p>
    </intervention>
    <intervention id="2-104" speaker_id="4466" name="Ilda Figueiredo" is_mep="True" mode="written">
      <p sl="pt">Om te beginnen wijs ik erop dat deze tegenstem een protest is tegen het uitstellen van de inwerkingtreding van de in 2004 aangenomen richtlijn betreffende de gezondheid en veiligheid van werknemers, die de minimumvoorschriften omvat inzake gezondheid en veiligheid met betrekking tot de blootstelling van werknemers aan elektrische, magnetische en elektromagnetische velden, alsmede preventie-, informatie- en opleidingsmaatregelen. De Europese Commissie stelt nu een nieuwe richtlijn voor met als enige doel de omzetting van bovengenoemde richtlijn met vier jaar uit te stellen.</p>
      <p sl="pt">Het is echt vreemd dat de Europese Commissie dit voorstel tot opschorting indient. Ter rechtvaardiging voert zij aan dat de medische sector zijn bezorgdheid heeft geuit omtrent de uitvoering van de richtlijn en dat er nu diverse studies zijn gelast. Over de gevolgen van deze richtlijn bestaan er zorgen, hetgeen helaas niet kan worden gezegd van de gevolgen van andere juridische instrumenten en beleidslijnen die collectieve goederen en openbare diensten willen liberaliseren en arbeidsverhoudingen en rechten van werknemers willen dereguleren. De Europese Commissie vraagt alleen om meer studies om de uitvoering uit te stellen wanneer de rechten en de gezondheid van werknemers juist worden beschermd. Het is onaanvaardbaar.</p>
    </intervention>
    <intervention id="2-995" speaker_id="1403" name="David Martin" is_mep="True" mode="written">
      <p sl="en">Ik ben erg blij met het verslag over de blootstelling van werknemers aan de risico's van fysische agentia. De gevolgen die de omzetting van de richtlijn uit 2004, met minimumvoorschriften betreffende de veiligheid voor diegenen die fysische agentia gebruiken, kan hebben op de ontwikkeling en het gebruik van Magnetic Resonance Imaging (MRI) in de geneeskunde, maken de aanbevelingen in het verslag evenwichtig en logisch. Aangezien er nieuwe studies zijn verschenen die de basis waarop de aanbevelingen van de richtlijn zijn gebaseerd, in twijfel trekken, moeten we onszelf wat tijd gunnen voor deze nieuwe informatie en de evaluatie van de richtlijn. Om deze reden steun ik het verzoek tot opschorting van de deadline van 30 april 2008 met vier jaar, en stemde voor de goedkeuring van dit verslag.</p>
    </intervention>
    <intervention id="2-105" speaker_id="28178" name="Miroslav Mikolášik" is_mep="True" mode="written">
      <p sl="sk">Ik zou graag willen wijzen op het feit dat de roep om verbetering van de gezondheid en de veiligheid van werknemers op het werk in de eerste plaats is gebaseerd is op risicobeoordeling. In gevallen waarin werknemers in een omgeving werken waar ze worden blootgesteld aan agentia die een gezondheidsrisico vormen, is een risicobeoordeling een van de fundamentele verplichtingen van de werkgever.</p>
      <p sl="sk">Als uit de risicobeoordeling blijkt dat er risico’s kunnen bestaan, is het van belang dat er maatregelen worden genomen om het risico op te heffen of de blootstelling te verlagen naar het laagst mogelijke niveau. Ik ben van mening dat het van belang is om deze maatregelen bij de bron te nemen. Andere mogelijke maatregelen zijn bijvoorbeeld de mogelijkheid tot het kiezen van de werkmethode, technische maatregelen om de emissies te verlagen, het wijzigen van de inrichting van werkplek, beperking van de duur en intensiteit van de blootstelling, het beschikbaar maken van individuele beschermingsapparatuur, etc.</p>
      <p sl="sk">Ik ben het ermee eens dat wanneer uit medisch onderzoek van een werknemer blijkt dat deze een specifiek gezondheidsrisico loopt, het de taak is van de werkgever om adequate voorzorgsmaatregelen te nemen voor dit soort werknemers. Preventief medisch onderzoek moet deel uitmaken van het gezondheidspakket. Het doel is veranderingen in de gezondheid vroegtijdig te ontdekken en schade aan de gezondheid als gevolg van de blootstelling aan elektromagnetische velden te voorkomen. Al naargelang de resultaten moet de risicobeoordeling eventueel worden herzien en moeten er aanvullende maatregelen worden genomen.</p>
      <p sl="sk">Tot slot wil ik nog even zeggen dat ik als arts verheugd ben over het feit dat met Richtlijn 2004/40/EG van het Europees Parlement en de Raad voorwaarden in het leven zijn geroepen betreffende de invoering van actiewaarden en grenswaarden voor blootstelling aan elektromagnetische velden, alsmede vereisten voor de bescherming van de gezondheid en veiligheid van werknemers die zijn blootgesteld aan elektromagnetische velden op het werk.</p>
    </intervention>
    <intervention id="2-106" speaker_id="4253" name="Frédérique Ries" is_mep="True" mode="written">
      <p sl="fr">Kunstmatige elektromagnetische golven hebben aanzienlijke gevolgen voor de gezondheid van de Europese burgers en bovenal voor die van werknemers. Daarom moeten zij beschermd worden tegen elektromagnetische velden, op dezelfde wijze waarop zij reeds door twee Europese richtlijnen worden beschermd die grenswaarden bevatten voor de blootstelling aan lawaai en trillingen.</p>
      <p sl="fr">Elektromagnetische velden afkomstig van radio’s, elektronische apparatuur en diverse telefoontoestellen – draagbare zenders en telefoons, vast opgestelde en wi-fi-systemen – zijn geenszins ongevaarlijk!</p>
      <p sl="fr">Dat blijkt uit het BioInitiative-rapport dat onlangs werd gepubliceerd en waarvan de conclusies als een paal boven water staan: tot de risico’s behoren diverse vormen van kanker, de ziekte van Alzheimer en zenuwstoornissen als gevolg van chronische of overmatige blootstelling aan elektromagnetische velden. Op deze gezondheidsrisico’s heeft onlangs ook het Europees Milieuagentschap nadrukkelijk gewezen.</p>
      <p sl="fr">Daarom stemde ik voor het verslag van de voorzitter van de commissie, Jan Andersson, dat ernaar streeft om de gezondheid van werknemers te beschermen, rekening houdende met de belangen van de medische gemeenschap voor wat betreft de compatibiliteit van het Gemeenschapsrecht met de Magnetic Resonance Imaging (MRI)-technologie. MRI-apparatuur is van groot belang voor medisch onderzoek van patiënten, en daarom ben ik van mening dat hier een derogatie op zijn plaats zou zijn geweest in plaats van de omzetting van de gehele richtlijn op te schorten met nog eens vier jaar!</p>
    </intervention>
    <intervention id="2-108" speaker_id="4466" name="Ilda Figueiredo" is_mep="True" mode="written">
      <p sl="pt">Hoewel dit een wetgevingsprocedure is die de bestaande wetgeving in geen enkel opzicht wijzigt, rijst desalniettemin de vraag of er noodzaak bestond voor een reeks nieuwe EU-richtlijnen voor een reeks vraagstukken met betrekking tot trekkers en andere motorvoertuigen en aanhangwagens, zoals valt op te maken aan de gecodificeerde versie van een aantal verslagen waarover hier in het Parlement vandaag wordt gestemd.</p>
      <p sl="pt">Dit is een gebied waarop naar mijn mening te veel EU-wetgeving bestaat. Een algemene wetgeving inzake motorvoertuigen die algemene aspecten afdekt, zou waarschijnlijk afdoende zijn, en zou het maken van richtlijnen met betrekking tot afzonderlijke gebieden, zoals nu het geval is, voorkomen. Voorbeelden hiervan zijn: de onderdrukking van radiostoringen veroorzaakt door landbouw- of bosbouwtrekkers (elektromagnetische compatibiliteit), grenswaarden voor het geluidsniveau op oorhoogte van bestuurders van landbouw- of bosbouwtrekkers op wielen, en de achterkentekenplaatverlichting voor motorvoertuigen en aanhangwagens. Mijn stem voor deze codificatie verandert echter niets aan deze opvatting.</p>
    </intervention>
    <intervention id="2-110" speaker_id="23717" name="Genowefa Grabowska" is_mep="True" mode="written">
      <p sl="pl">Ik sta helemaal achter het voorliggende verslag, dat een belangrijke rol zal gaan spelen in de vereenvoudiging en geordende samenvoeging van Gemeenschapswetgeving. Dit is vooral van belang voor de ontwikkeling van de civiele samenleving, aangezien transparantie en toegankelijkheid van de Europese wetgeving alle burgers nieuwe mogelijkheden bieden om hun aanspraak op bepaalde rechten te kunnen uitoefenen.</p>
      <p sl="pl">Dit kan niet worden bereikt zolang tal van herhaaldelijk gewijzigde besluiten zo versnipperd zijn en deze deels in het kader van het oorspronkelijke wetgevingsbesluit moeten worden beraadslaagd, deels in de daaropvolgende wijzigingen – een taak die een omslachtige vergelijking vergt van de verschillende wetgevingsinstrumenten om vast te stellen welke regelingen van kracht zijn. Herhaaldelijk gewijzigde besluiten moeten gecodificeerd worden om te zorgen voor een helder en begrijpelijk Gemeenschapsrecht.</p>
      <p sl="pl">Daarom ondersteun ik de codificatie van Verordening (EEG) nr. 1210/90 van 7 mei 1990 inzake de oprichting van het Europees Milieuagentschap en het Europees milieuobservatie- en -informatienetwerk.</p>
    </intervention>
    <intervention id="2-112" speaker_id="photo_generic" name="Jan Andersson, Göran Färm, Anna Hedh, Inger Segelström en Åsa Westlund" is_mep="True" mode="written">
      <p sl="sv">Wij van de Zweedse Fractie PSE stemden voor de codificatie van dit verslag, dat een belangrijk deel van het werk beslaat tot verbetering van de leesbaarheid en transparantie van het Gemeenschapsrecht. Het verslag heeft geen inhoudelijke wijzigingen tot gevolg, maar brengt een aantal verschillende richtlijnen samen in een nieuw samenhangend geheel. Uiteraard staan we helemaal achter een dergelijke vereenvoudiging. Niettemin willen we erop wijzen dat onze ondersteuning niet betekent dat we tevreden zijn met de formulering van de bestaande wetgeving. We zouden graag zien dat er een minimumheffing komt op tabak en een echte vereenvoudiging van de regeling. Daarnaast is het van belang dat wordt gewaarborgd dat de verschillende belastingtarieven voor de diverse soorten tabak concurrentieneutraal zijn.</p>
    </intervention>
    <intervention id="2-114" speaker_id="4466" name="Ilda Figueiredo" is_mep="True" mode="written">
      <p sl="pt">Deze verordening zal in de plaats komen van Verordening (EEG) nr. 2913/92 tot vaststelling van het communautair douanewetboek. De ingediende verantwoordingen zijn de inmiddels voorgestelde amendementen.</p>
      <p sl="pt">Het communautaire douanewetboek (CDW) werd vastgesteld door Verordening (EEG) nr. 2913/92. Op dat moment was het al een uitgebreid en complex document met betrekking tot de douaneaangelegenheden van de Unie.</p>
      <p sl="pt">Elk aspect van het CDW werd uitgebreid bediscussieerd door experts op het betreffende gebied, en de CDW-vraagstukken werden voorgelegd door de bevoegde commissie.</p>
      <p sl="pt">In een wereld waarin handel wordt gedomineerd door grote multinationals zou deze ontwerpcode de belangen van die multinationals moeten weerspiegelen en dienen, om uiteindelijk te komen tot een vermindering van de transportduur van goederen en vereenvoudiging van douaneprocedures.</p>
      <p sl="pt">Of een dergelijke vereenvoudiging tevens de goedkeuring van maatregelen ter bestrijding van douanefraude en smokkelarij inhoudt, is een ander probleem.</p>
      <p sl="pt">Kennelijk genoot vereenvoudiging de voorkeur boven de schade ten gevolge van douanefraude. Het is bovendien geen toeval dat in documenten van de Gemeenschap en/of de vertaling hiervan vaker het woord “versoepeling” valt dan “vereenvoudiging”. Dat zegt genoeg.</p>
    </intervention>
    <intervention id="2-115" speaker_id="28173" name="Zita Pleštinská" is_mep="True" mode="written">
      <p sl="sk">De huidige methoden van productpiraterij en smokkelarij zijn zodanig dat de opsporing ervan een integrale aanpak vergt om het hoofd te kunnen bieden aan de nieuwe taken waarmee de douaneautoriteiten worden geconfronteerd; tevens moeten douaneambtenaren goed zijn opgeleid.</p>
      <p sl="sk">De EU is een douane-unie en daarom is het communautaire douanewetboek een van de belangrijkste instrumenten. Een modernisering van de communautaire douanecode impliceert dat de oorspronkelijke wetgeving, die 1992 in werking is getreden, moet worden herzien om te kunnen voldoen aan de behoeften van e-customs en e-commerce.</p>
      <p sl="sk">Wat is het nut van een modernisering van het communautaire douanewetboek? In de eerste plaats zal dit een modernisering van de controlemechanismen tot gevolg hebben en resulteren in elektronische overdracht van gegevens en interoperabele douanesystemen. Het zal tevens leiden tot vereenvoudiging van de douanewetgeving en de administratieve procedures voor zowel de douaneautoriteiten als de marktdeelnemers. Gecentraliseerde vrijmaking is een nieuw instrument: het versterkt de samenwerking tussen de lidstaten en de Europese Unie. Het is eenvoudige en sneller, en bovenal biedt gecentraliseerde vrijmaking op één enkele locatie de mogelijkheid de bureaucratische rompslomp te verminderen.</p>
      <p sl="sk">Na drie jaar intensief institutioneel werk kan het Europees Parlement bogen op een buitengewoon succes op het gebied van de modernisering van het douanewetboek. Ik zou graag deze gelegenheid willen aangrijpen om de douaneambtenaren te loven voor hun moeilijke taak, want zonder hun activiteiten zou de bescherming van de Gemeenschapsgrenzen ondenkbaar zijn.</p>
      <p sl="sk">Ik ben van mening dat we vandaag een nuttig cadeau hebben voor de veertigste verjaardag van onze douane-unie op 1 juli 2008. Ik ben blij dat ik door mijn stem een bijdrage kon leveren aan de modernisering van het communautaire douanewetboek.</p>
    </intervention>
    <intervention id="2-117" speaker_id="28457" name="Luca Romagnoli" is_mep="True" mode="written">
      <p sl="it">Mijnheer de Voorzitter, dames en heren, ik wil graag mijn steun betuigen voor het verslag-Dunn. Het doel van het voorstel is het op een lijn brengen van de huidige Verordening (EG) nr. 515/97 met de nieuwe machten van de Gemeenschap op het gebied van douanesamenwerking, door de wederzijdse bijstand en de overdracht van gegevens tussen de lidstaten onderling en tussen de lidstaten en de Commissie te versterken. Deze verordening legt de wettelijke basis vast voor verzoeken om wederzijdse bijstand door de bevoegde autoriteiten ter bestrijding van onregelmatigheden en fraude.</p>
      <p sl="it">Ondanks de goede resultaten die tot dusver werden bereikt, zijn er diverse redenen om de tekst aan te passen, met name voor wat betreft wijzigingen in de institutionele context en het institutionele evenwicht. Het doel is daarom de samenwerking op Gemeenschapsniveau te verdiepen, mede gezien tegen de achtergrond van de nieuwe instrumenten waarin de Europese wetgeving voorziet. We mogen echter niet vergeten dat het Verdrag nog geen bepaling over de samenwerking van douaneautoriteiten (artikel 135 en 280) bevatte op het moment dat Verordening (EG) nr. 515/97 werd goedgekeurd.</p>
    </intervention>
    <intervention id="2-119" speaker_id="28427" name="Alessandro Battilocchio" is_mep="True" mode="written">
      <p sl="it">Mijnheer de Voorzitter, dames en heren, ik ben heel blij met het verslag van collega Pomés Ruiz, aangezien het een nieuwe maatregel bevat die de Europese instellingen transparanter moet maken en meer verantwoordelijkheid ten opzichte van de burgers waarborgt, en die alle burgers in staat moet stellen om beter te kunnen deelnemen aan het besluitvormingsproces ten aanzien van het gebruik van EU-gelden. Hierbij worden tevens de beginselen van onze democratie versterkt.</p>
      <p sl="it">Het initiatief van het Parlement vraagt nadrukkelijk om openbaarmaking van informatie over de begunstigden van EU-middelen, ongeacht of het om subsidies, overheidsopdrachten, uitgaven van structuurfondsen of andere vormen van financiering gaat. Verder wordt de Commissie verzocht te onderzoeken of een informatiesysteem voor het brede publiek ingevoerd kan worden dat voorziet in het verstrekken van gegevens over invorderingen en individuele begunstigden van het complexe geheel van EU-middelen.</p>
      <p sl="it">Aangezien het verslag ook ethische normen voor de bekleders van een openbaar ambt en een zwarte lijst voor fraudeurs behelst en voorziet in openbaarmaking van de namen van lobbyisten en alle deskundigen die de Commissie bijstaan, zou het verslag-Ruiz de basis moeten vormen van een efficiënt en transparant controle- en beheersysteem en een doelmatige aanwending van EU-middelen.</p>
    </intervention>
    <intervention id="2-120" speaker_id="23788" name="Adam Bielan" is_mep="True" mode="written">
      <p sl="pl">Ik sta geheel achter dit initiatiefverslag dat tot doel heeft te komen tot transparantie in de aanwending van begrotingsmiddelen. De informatiebronnen van deze uitgaven moeten transparant en, bovenal, goed toegankelijk en nuttig zijn. Geregeld hoor ik van Poolse ondernemers dat de relevante informatiebronnen zeer versnipperd zijn, wat ertoe leidt dat gebruikers nog moeilijker kunnen vergelijken en evalueren en zodoende nog meer moeite hebben om de juiste conclusies te trekken voor hun eigen projecten.</p>
      <p sl="pl">Het gebrek aan transparantie in de aanwending van begrotingsmiddelen heeft tal van onrechtvaardigheden tot gevolg. In de nieuwe lidstaten, zoals Polen, waar eventuele begunstigden nog maar weinig ervaring hebben in het aanvragen en verkrijgen van EU-middelen, kan heldere informatie enorm nuttig zijn.</p>
    </intervention>
    <intervention id="2-121" speaker_id="31123" name="Pedro Guerreiro" is_mep="True" mode="written">
      <p sl="pt">Afgezien van een, twee enigszins verontrustende zaken zijn wij van mening dat het verslag over het geheel genomen tal van zeer belangrijke en actuele vragen opwerpt.</p>
      <p sl="pt">In navolging van het zogeheten Europees Transparantie-Initiatief dat de Commissie in november 2005 voorstelde, bevestigt dit verslag opnieuw de noodzaak om een volledig operationeel informatiesysteem voor het brede publiek in te voeren, bijvoorbeeld met gegevens over de begunstigden van de diverse structuurfondsen.</p>
      <p sl="pt">Het verslag stelt voor dat begunstigden middelen kunnen ontvangen uit verschillende programma’s of sectoren waarin de EU werkzaam is, en derhalve erkent dat het leerzaam kan zijn om in alle sectoren na te gaan welke bedragen aan individuele begunstigden zijn verstrekt –informatie van onschatbare waarde volgens werknemers, bijvoorbeeld in geval van bedrijfsverplaatsingen.</p>
      <p sl="pt">Het rapport noemt ook nog enkele andere belangrijke aspecten, zoals de verklaring financiële belangen van de bekleders van een openbaar ambt in de instellingen van de EU, en stelt voor dat ethische normen vastgesteld worden, en dat de samenstelling van groepen deskundigen (formeel of informeel) die de Commissie in het leven roept om haar bij te staan bij de voorbereiding van beleidsinitiatieven, met name wetgevingsvoorstellen, bekend moet worden gemaakt.</p>
    </intervention>
    <intervention id="2-122" speaker_id="2338" name="Ian Hudghton" is_mep="True" mode="written">
      <p sl="en">Ik stemde voor de amendementen van mijn eigen fractie op het verslag-Pomés Ruiz, die overigens allemaal werden aangenomen. Het is van belang dat de samenstelling van een groep deskundigen van de Commissie eerlijk en evenwichtig is en dat de selectieprocedure voor dergelijke groepen volledig open en transparant is. Het is te hopen dat de Commissie nota neemt van het verzoek van dit Huis.</p>
    </intervention>
    <intervention id="2-994" speaker_id="23768" name="Bogusław Liberadzki" is_mep="True" mode="written">
      <p sl="pl">Collega Pomés Ruiz stelt terecht dat transparantie nauw samenhangt met de vraag of informatie over de begunstigden gemakkelijk toegankelijk is, betrouwbaar en geschikt voor nader onderzoek, vergelijkingen en evaluatie.</p>
      <p sl="pl">Ik ben het eens met het verzoek dat de Commissie de adressen van de websites met informatie over de begunstigden van EU-subsidies die direct en centraal door haar worden beheerd, uitdrukkelijk vermeldt in alle documenten over de EU begroting en/of projecten en programma ’s die onder de verantwoordelijkheid van de Commissie vallen.</p>
    </intervention>
    <intervention id="2-123" speaker_id="1403" name="David Martin" is_mep="True" mode="written">
      <p sl="en">Ik ben blij met het verslag over transparantie in financiële aangelegenheden. Elke stap tot verbetering van de kwaliteit en beschikbaarheid van informatie, met name op het gebied van het landbouwbeleid en de structuurfondsen (die, naar is gebleken, moeilijk toegankelijk was voor het brede publiek), is een goede stap naar een EU die zijn democratische verplichtingen nakomt.</p>
    </intervention>
    <intervention id="2-124" speaker_id="28255" name="Andreas Mölzer" is_mep="True" mode="written">
      <p sl="de">Dit is een stap in de juiste richting, een stap die wat licht in de subsidiejungle brengt en het brede publiek toegang of althans enig inzicht verschaft in processen die veelal ondoorzichtig zijn. We moeten er echter op toezien dat in dit geval niet alleen goedbetaalde lobbyisten van dergelijke databases gaan profiteren, maar dat deze ook MKB’s en gewone mensen door middel van gemakkelijk te volgen en logische procedures in staat stellen subsidies en andere vormen van steun te verkrijgen die voor hen van belang zijn.</p>
      <p sl="de">Een ethische code voor instellingen valt zeer zeker toe te juichen. Een instantie die wordt geautoriseerd om overheidsmiddelen te verstrekken, moet boven alle verdenking verheven zijn, al was het alleen maar voor het vertrouwen van het publiek in overheidsdiensten. Niettemin moeten we voorzichtig zijn, want toezicht mag niet zover gaan dat een instelling en haar leden volledig wordt blootgelegd en glazen mensen doet ontstaan. Binnen de grenzen van de gegevensbescherming is een dergelijke regeling, namelijk het vastleggen van een soort van ethische code, echter zonder enige twijfel een aanwinst.</p>
      <p sl="de">Het invoeren van een zwarte lijst vergt zeker nog enig beraad voor wat betreft de wijze van tenuitvoerlegging, aangezien ook dit een gebied is waarop de gegevensbescherming een sleutelrol dient te spelen.</p>
    </intervention>
    <intervention id="2-125" speaker_id="4461" name="Luís Queiró" is_mep="True" mode="written">
      <p sl="pt">Van mensen die overheidsmiddelen beheren wordt verwacht en gevraagd dat ze bij dit beheer zo rationeel mogelijk te werk gaan, zo accuraat mogelijk de resultaten van hun activiteiten presenteren, en volledige transparantie bieden. Gezien het feit dat de belastingbetalers uiteindelijk de financiers zijn van alle overheidsmiddelen hebben zij het recht (dat ze moeten uitoefenen) om te weten wie de EU-middelen voor Europese belangen beschikbaar stelt en waarvoor ze worden uitgegeven. Daarom stemde ik voor dit verslag, dat overigens wordt ondersteund door een mededeling van de Commissie dat tal van voorstellen bevat, waarvan het merendeel onze goedkeuring kan wegdragen. Ik wil er alleen nog aan toevoegen dat de beginselen en regels die worden toegepast op Gemeenschapsgelden, in de eerste plaats middelen die door de Europese instellingen zelf worden beheerd, eveneens mutatis mutandis dienen te gelden voor andere EU-middelen, zoals Gemeenschapsgelden die door de lidstaten worden beheerd.</p>
    </intervention>
    <intervention id="2-126" speaker_id="28382" name="Andrzej Jan Szejna" is_mep="True" mode="written">
      <p sl="pl">Ik stem voor het verslag van collega Pomés Ruiz over transparantie in financiële aangelegenheden.</p>
      <p sl="pl">De rapporteur heeft tal van belangrijke vraagstukken met betrekking tot het beheer van EU-middelen ter berde gebracht, zoals het bekendmaken van gegevens over begunstigden van EU-middelen, de verklaring financiële belangen van bekleders van een openbaar ambt in instellingen van de EU, en bestuur binnen de instellingen en hun jaarlijkse activiteitenverslagen.</p>
      <p sl="pl">We moeten ernaar streven om procedures voor het beheer van EU-uitgaven en het toezicht op deze uitgaven te stroomlijnen, waarbij het Europees Parlement, als de instelling die kwijting van verleent voor de uitvoering van de begroting, een bijzondere rol dient toe te komen. We moeten inzetten op transparantie en een nauwkeurige boekhouding van de financiële middelen.</p>
    </intervention>
    <intervention id="2-128" speaker_id="31123" name="Pedro Guerreiro" is_mep="True" mode="written">
      <p sl="pt">De bestrijding van fraude en verduistering van overheidsgelden, in dit geval van EU-middelen, moet een prioriteit zijn voor elke lidstaat. Daarom is het van groot belang voor elke lidstaat om te beschikken over menselijke en materiële hulpbronnen die nodig zijn om zich adequaat te kwijten van deze taak.</p>
      <p sl="pt">Ik wil er op wijzen dat op hetzelfde moment dat nog eens wordt bevestigd dat de lidstaten verantwoordelijk zijn voor de bescherming van algemene belangen – zoals in dit verslag – er tegelijkertijd beleidsvelden worden bevorderd die ertoe leiden dat de lidstaten hun functies uithollen of zich eraan onttrekken, door bijvoorbeeld de ontmanteling van overheidsdiensten, de stelselmatige inkrimping van het personeel en het uitbesteden van bepaalde taken aan particuliere ondernemingen. Wij zijn van mening dat het verslag ook de gevolgen voor het financieel beheer zou moeten evalueren van het overdragen van overheidstaken aan particuliere ondernemingen.</p>
      <p sl="pt">De mate waarin de buitensporig ingewikkelde en ontoereikende regels en de langzame verstrekking van de gelden de geconstateerde onregelmatigheden in de hand werken moet eveneens worden geëvalueerd.</p>
      <p sl="pt">Het verslag daarentegen richt zijn focus hoofdzakelijk op sancties, bijvoorbeeld door inbreukprocedures en de opschorting van betalingen aan lidstaten voor te stellen.</p>
    </intervention>
    <intervention id="2-129" speaker_id="2338" name="Ian Hudghton" is_mep="True" mode="written">
      <p sl="en">Ik stemde voor het verslag-Musotto over fraudebestrijding. Verspilling en wanbeheer van Gemeenschapsgelden verschijnen regelmatig in de krant en andere media in heel Europa. Het is van belang dat fraude effectief aan banden wordt gelegd en dat de lidstaten op dit punt, samen met de diverse instanties van de EU, een enorm grote rol gaan spelen.</p>
    </intervention>
    <intervention id="2-130" speaker_id="28457" name="Luca Romagnoli" is_mep="True" mode="written">
      <p sl="it">Mijnheer de Voorzitter, dames en heren, ik zal voor het verslag van onze hooggewaardeerde collega Francesco Musotto stemmen. Beide verslagen wijzen op het feit dat meer aandacht moet worden besteed aan sommige lidstaten die achterstand hebben op het gebied van de elektronische overdracht van gegevens en beheer- en controlesystemen. Ik ben het eens met de rapporteur die stelt dat het van belang is om in de eerste plaats aandacht te besteden aan de ontwikkeling van de fraudebestrijding van lidstaten die nog geen effectieve controlesystemen hebben en die in sommige gevallen slechts in beperkte mate overeenstemmen met de Europese normen. Ik ben van mening dat zorgvuldige controle en toezicht op het beheer van Gemeenschapsgelden van fundamenteel belang is. De strijd tegen onrechtmatige betalingen is zelfs nog belangrijker, gezien het feit dat het geld dat de Europese belastingbetaler betaalt gebruikt dient te worden om de levensstandaard te verhogen.</p>
    </intervention>
    <intervention id="2-132" speaker_id="photo_generic" name="Jan Andersson, Göran Färm, Anna Hedh, Inger Segelström en Åsa Westlund" is_mep="True" mode="written">
      <p sl="sv">Wij van de Zweedse Fractie PSE stemden voor het verslag-Deprez over de stappen die de Unie en de lidstaten moeten nemen om de ondersteuning van terrorisme en de werving van terroristen aan banden te leggen. De EU moet deze factoren in aanmerking nemen bij haar strijd tegen het terrorisme en om de kennis te verhogen omtrent de oorzaken van terreurdaden en radicalisering, die momenteel beperkt is. Dit moet echter worden gebeuren met strikte inachtneming van de mensenrechten en fundamentele vrijheden en op een wijze die betaamd voor een open, democratische en rechtvaardige samenleving. Grondrechten zoals de persvrijheid, vrijheid van meningsuiting en vrijheid van vergadering mogen geenszins in het geding komen.</p>
    </intervention>
    <intervention id="2-133" speaker_id="1413" name="Glyn Ford" is_mep="True" mode="written">
      <p sl="en">Ik zal mijn steun betuigen aan het verslag van collega Deprez over de factoren die bijdragen aan de ondersteuning van terrorisme en de werving van terroristen. Niettemin wil ik graag nog even twee kanttekeningen maken. Ten eerste wil ik een “Nelson Mandela-vraag” opwerpen. We moeten onderscheid maken tussen diegenen die strijden tegen onderdrukking en wrede autoritaire regimes, zoals het apartheidregime in Zuid-Afrika destijds, en het nihilisme van de terroristen van 9/11. Ik zou tegen het bombarderen van Rivonia zijn geweest, maar ook tegen de uitlevering van Nelson Mandela naar een Zuid-Afrika waar hem de doodstraf wacht, wanneer hij naar Europa zou zijn gevlucht.</p>
      <p sl="en">Ten tweede moet het Westen inzien dat onze activiteiten en passiviteit in het Midden-Oosten, in Palestina en elders soms vijandigheid tegenover ons en terrorisme in de hand werken. Soms zijn we zelf onze ergste vijand.</p>
    </intervention>
    <intervention id="2-134" speaker_id="1164" name="Bruno Gollnisch" is_mep="True" mode="written">
      <p sl="fr">Twee punten in het verslag-Deprez over terrorisme vind ik verontrustend. Het eerste is het feit dat met geen woord wordt gerept over de belangrijkste oorzaak van terreurdreiging in Europa, namelijk de ongebreidelde toestroom van migranten die niet uit zijn op integratie of assimilatie, maar overeenkomstig hun eigen wetten willen leven binnen de zogeheten ontvangende samenlevingen en hun wetten willen opleggen aan deze samenlevingen.</p>
      <p sl="fr">Het tweede verontrustende punt betreft de schuldtoewijzing: volgens het verslag kan Europa nooit genoeg doen in termen van afstand doen van zijn wezen, zijn nationale identiteiten en gemeenschappelijke beschaving. Europa kan nooit genoeg doen om zijn waarden in gevaar te brengen omwille van tolerantie en het zogenaamde recht op anders-zijn. Het kan nooit discriminerend genoeg zijn tegenover zijn eigen burgers en ten faveure van vreemde nationaliteiten, culturen of beschavingen op zijn grondgebied. Uiteindelijk draagt het de schuld van de gevolgen. Verantwoordelijk voor de terreurdaden in Londen waren Britse staatsburgers van Britse komaf en werkzaam in banen die veel mensen graag zouden hebben gehad! Ze waren niet buitengesloten, waren geen slachtoffers, maar werden desondanks te wapen geroepen!</p>
      <p sl="fr">Feit is dat multiculturele, in vakjes ingedeelde samenlevingen waarnaar we zo welgemeend streven, van nature erg vatbaar zijn voor veelsoortige conflicten. Door de realiteit te verloochenen wakkeren we haat en verachting nog verder aan.</p>
    </intervention>
    <intervention id="2-135" speaker_id="31123" name="Pedro Guerreiro" is_mep="True" mode="written">
      <p sl="pt">Hoewel het verslag, naast diverse andere zaken, aspecten bevat die we waarderen en als positief beschouwen tegen de achtergrond van de algemene verslechtering van de mondiale situatie gaat het niet in op de daadwerkelijke doelen en gevolgen van de “strijd tegen het terrorisme”, met name als een factor die het terrorisme op zijn beurt bevordert en stimuleert.</p>
      <p sl="pt">Het verslag wijst, zij het terloops, op de fundamentele noodzaak van een diplomatieke en vreedzame oplossing van conflicten overal ter wereld, maar het geeft niet aan dat de spiraal van geweld als gevolg van de militarisering van internationale betrekkingen, aanvallen op de onafhankelijkheid van staten en soevereiniteit van landen, staatsterrorisme, de schending van fundamentele vrijheden, rechten en waarborgen, de ongebreidelde kapitalistische uitbuiting, de onmenselijke uitbreiding van ongelijkheid en onrechtvaardigheid en het feit dat miljoenen mensen in mensonwaardige omstandigheden leven, zoals in Afghanistan, Irak en Palestina, de belangrijkste factoren zijn die het terrorisme bevorderen.</p>
      <p sl="pt">Wij zijn van mening dat een serieuze analyse van het terrorisme – in al zijn gedaanten, dus inclusief het staatsterrorisme – alleen mogelijk is door het in zijn politieke context te plaatsen, waarbij wordt gewezen op de onderliggende oorzaken en de beleidsmaatregelen die er aanleiding toe geven, zoals de “strijd tegen het terrorisme” die de VS en hun bondgenoten voeren.</p>
      <p sl="pt">Vandaar onze onthouding.</p>
    </intervention>
    <intervention id="2-136" speaker_id="4531" name="Jean Lambert" is_mep="True" mode="written">
      <p sl="en">Ik steunde de amendementen van vandaag die stelden dat de radicalisering alleen mag worden gezien in termen van een duidelijk verband met geweld en dat burgerlijke vrijheden van het grootste belang zijn. Dit mag eigenlijk geen herhaling behoeven, aangezien we ons als Unie zien die gebaseerd is op mensenrechten en burgerlijk vrijheden. In feite is het merendeel van de voorstellen in het verslag al bestaand EU-beleid, zodat ik me afvraag waarom we nog een verslag nodig hebben.</p>
      <p sl="en">Ik stemde niet tegen het eindverslag omdat ik achter het standpunt van de Fractie PPE zou staan of achter dat van het kleingeestige Spaanse debat dat regelmatig onze discussies over terrorismebestrijding in dit Huis vergiftigt, maar omdat we hebben besloten om het rechtvaardigen van terreurdaden op te nemen in ons antiterrorismepakket. Dit lijkt op zich een onbelangrijke kwestie, maar we weten dat academische vrijheid, politieke debatten en maatregelen tegen radicalisering belemmering ondervinden door angst als gevolg van dergelijke wetgeving. Van jonge moslims hoorde ik dat zij bang zijn om over zaken als Palestina of Irak te discussiëren omdat hun kritiek of gevoelsuitingen uitgelegd kunnen worden als steunbetuiging of verheerlijking en zij voor de rechter worden gesleept. Het Parlement had deze paragraaf kunnen afkeuren, maar gaf daar niet de voorkeur aan.</p>
    </intervention>
    <intervention id="2-137" speaker_id="2057" name="Carl Lang" is_mep="True" mode="written">
      <p sl="fr">Dit verslag over het uitroeien van terrorisme is een van de vele teksten die mensrechten en de strijd tegen discriminatie verheerlijken. Nu zien we echter dat een te voorzichtige aanpak vanwege mogelijke schending van fundamentele rechten en vrijheden – met name vrijheid van meningsuiting en vrijheid van godsdienst – leidt tot uitholling van deze vrijheden die we nou juist nodig hebben om terrorisme te bestrijden.</p>
      <p sl="fr">Het is onmiskenbaar dat het Europees Parlement zich meer bezighoudt met de bescherming van de rechten en vrijheden van alle politieke stromingen, en doet wat “politiek correct” is, dan met de bescherming van de burgers van de Unie.</p>
      <p sl="fr">Zo komt het dat dit verslag, behalve de factoren die bijdragen aan de ondersteuning van terrorisme, in geen enkel opzicht ingaat op moskeeën hoewel, zoals we allemaal weten, deze niets minder zijn dan rekruteringscentra voor toekomstige islamitische terroristen. Evenmin gaat het verslag in op de imams in Frankrijk, België, Nederland of Denemarken die doelgericht en succesvol agenten rekruteren voor jonge islamitische jihad-sympathisanten.</p>
      <p sl="fr">We mogen niemand voor het hoofd stoten; we mogen geen religieuze gevoelens kwetsen en laten we vooral niet discrimineren: dit is geen effectief middel om de groeiende dreiging van het islamitische terrorisme een halt toe te roepen! Juist het tegengestelde zal het geval zijn.</p>
    </intervention>
    <intervention id="2-138" speaker_id="38846" name="Roselyne Lefrançois" is_mep="True" mode="written">
      <p sl="fr">Dit verslag weerspiegelt het solide amenderingswerk van de leden van de Fractie PSE, Verts/ALE, GUE/NGL en ALDE in de Commissie burgerlijke vrijheden, justitie en binnenlandse zaken. De progressieve, midden-linkse meerderheid is erin geslaagd om van een tekst die de islam en moslims op een tamelijk schandelijke wijze stigmatiseerde, een evenwichtig document te maken waarin wordt ingegaan op alle factoren (economische, sociale en andere factoren) die bijdragen aan de ondersteuning van terrorisme. Hierbij wordt tevens gewezen op de noodzaak tot eerbiediging van de fundamentele rechten en vrijheden en op het belang van discriminatiebestrijding en het bevorderen van kansengelijkheid, met name in onderwijs en opleiding en op het werk.</p>
      <p sl="fr">Toch zijn er nog twee, drie punten in het verslag die ik dubieus vind, met name de verwijzingen naar de “gematigde islam” en het “houden van toezicht op alle plaatsen waar propaganda verspreid wordt om personen tot terreurdaden aan te zetten”.</p>
      <p sl="fr">Ondanks dat ik het verslag niet mijn onverdeelde steun kan geven, zou afkeuring betekenen dat we capituleren voor rechts en maandenlange inspanningen naar de prullenbak verwijzen.</p>
      <p sl="fr">Daarom is een met redenen omklede onthouding volgens mij de beste weg.</p>
    </intervention>
    <intervention id="2-139" speaker_id="1403" name="David Martin" is_mep="True" mode="written">
      <p sl="en">Dit verslag geeft een reeks Europese normen en beginselen aan ter bestrijding van terrorisme. het verzet van rechts tegen het verslag impliceert dat hulp voor slachtoffers, op grond waarvan het ondersteunen van terreur in alle lidstaten een misdaad is en de noodzaak tot het voeren van een politieke dialoog in het leven wordt geroepen, geen onderdeel zal worden van een samenhangende EU-strategie voor terrorismebestrijding. Ik stemde voor het verslag en betreur het dat we geen overeenstemming hebben bereikt over vraagstukken waarvan we dachten dat ze normaal gesproken kunnen bogen over een brede consensus.</p>
    </intervention>
    <intervention id="2-140" speaker_id="28255" name="Andreas Mölzer" is_mep="True" mode="written">
      <p sl="de">Terrorismebestrijding is de grootste uitdaging van deze eeuw. Resolute maatregelen tegen deze propagandamachine is echter de eerste kleine stap in een poging om de verspreiding van terrorisme in de autonome islamitische subculturen die overal in Europa bestaan, te beteugelen.</p>
      <p sl="de">We moeten accepteren dat het terrorisme in Europa een puur islamitisch karakter draagt en dat radicale moslims volstrekt immuun zijn voor integratiemaatregelen. Radicalisering is in opmars in Europa – een van de vraagstukken waar de politieke klasse, naar het lijkt, vaak enigszins onverschillig tegenover staat.</p>
      <p sl="de">Daarom is een strategische aanpak van terrorismebestrijding noodzakelijk en van cruciaal belang voor het voortbestaan van Europa, zijn bevolking en culturen. De eerste inspanningen moeten gericht zijn op de jongeren, maar deze moeten ook in zekere mate bereid zijn om hierin een rol te spelen.</p>
      <p sl="de">Mensen hun rechten afnemen – wat zoals we weten in sommige gevallen wordt toegepast in de Verenigde Staten – hoeft in Europa niet te gebeuren. Niettemin is het van groot belang dat we onbuigzaam zijn tegenover terrorisme.</p>
      <p sl="de">Alle illegale inhoud die we aantreffen in de nieuwe media moet op dezelfde wijze worden bejegend als alle andere illegale verklaringen en uitingen, en de auteurs ervan moeten worden vervolgd en bestraft.</p>
    </intervention>
    <intervention id="2-141" speaker_id="4461" name="Luís Queiró" is_mep="True" mode="written">
      <p sl="pt">Een van de grootste gevaren die het debat over terrorisme en de oorzaken ervan met zich mee brengt is af te glijden in een van twee extreme visies: enerzijds begrip hebben voor alles, het besef dat alles mag en te rechtvaardigen is; anderzijds de weigering te accepteren dat er verschillende realiteiten bestaan en dat groepen altijd handelen volgens dezelfde methoden en normen. Deze twee extreme visies zijn allebei gevaarlijk en ondeugdelijk als analyse, aangezien ze niet nauwkeurig zijn, geen algemeen steekhoudende conclusies toelaten, en politiediensten, wetgevers en het brede publiek aanzetten tot het maken van fouten. Bovendien vormen ze een bedreiging voor het verkrijgen van inzicht in de feitelijke situatie, die zowel open staat als onbuigzaam is voor terrorisme. Dat is de uitdaging waarmee we ons geconfronteerd zien: de realiteit kunnen begrijpen zoals ze werkelijk is en niet waarvoor we angst hebben of zoals we haar graag zouden zien; en bijgevolg iets doen tegen zowel de directe als indirecte oorzaken. Daarbij mogen we niet vergeten dat terrorisme niet acceptabel of te rechtvaardigen is, onder welke omstandigheden dan ook. En dat de slachtoffers (zowel de huidige als toekomstige) geen begrip moeten opbrengen voor de misdaden van de agressors of deze moeten rechtvaardigen. Dit zijn de redenen waarom ik tegen het verslag stemde.</p>
    </intervention>
    <intervention id="2-142" speaker_id="4313" name="Martine Roure" is_mep="True" mode="written">
      <p sl="fr">De beste manier om terrorisme te bestrijden is preventie, niet een algemene controle van de Europese burgers. Daarom is het van belang om de onderliggende oorzaken van terrorisme aan te pakken.</p>
      <p sl="fr">Het verschijnsel van gewelddadige radicalisering zal verdwijnen zodra we de ongelijkheden en onrechtvaardigheden aanpakken, zowel op nationaal als mondiaal niveau.</p>
      <p sl="fr">Ik onthield me van stemming over dit verslag omdat we in het proces van terrorismebestrijding niet met de vinger kunnen wijzen op een bepaalde religie. Het gaat bij terrorisme niet om geloof, ondanks dat sommige mensen dit argument gebruiken om het doden te rechtvaardigen. De beste manier om gewelddadige radicalisering te bestrijden is het versterken van een wereldlijke ethos in onze samenlevingen en het aangaan van een open interculturele dialoog met alle betrokkenen, met name met de vertegenwoordigers van de civiele samenleving.</p>
    </intervention>
    <intervention id="2-143" speaker_id="4274" name="Olle Schmidt" is_mep="True" mode="written">
      <p sl="sv">Terrorisme is een grensoverschrijdend fenomeen dat krachtig moet worden bestreden. De strijd tegen het terrorisme dient echter wel altijd met behulp van proportionele juridische middelen te worden gevoerd. De CIA-vluchten in Europa, de martelingen, schijnexecuties en het toepassen van ‘waterboarding’, waarover de CIA nu zelf heeft gezegd dat ze hebben plaatsgevonden, alsmede de oprichting van speciale geheime gevangenissen moeten krachtig worden veroordeeld. De EU had hiertegen veel krachtiger moeten optreden dan ze in werkelijkheid heeft gedaan.</p>
      <p sl="sv">Wat mij betreft is één ding overduidelijk: juist onze waarden dienen de basis te vormen van onze gemeenschappelijke wetgeving. Wij dienen er ook op toe te zien dat de wetgeving van de EU er niet toe zal leiden dat belangrijke beginselen – zoals die van de vrijheid van meningsuiting – worden bedreigd of opzij worden geschoven.</p>
      <p sl="sv">In het verslag wordt voorgesteld om een nieuw concept in het kaderbesluit op te nemen, te weten “rechtvaardiging van terrorisme”. Ik zou dit een ongelukkig besluit vinden. Het bezwaar is niet dat het geen goed idee zou zijn om ervoor te zorgen dat alle lidstaten een degelijke wetgeving hebben om uitlokking tegen te gaan, maar dat het moeilijk, zo niet onmogelijk, is om tot een definitie te komen die eenduidig kan worden toegepast en die niet zal leiden tot netelige problemen omtrent de interpretatie ervan. Aan de ene kant is er de belangrijke taak om manieren te vinden die terrorisme bestrijden en levens kunnen redden. Aan de andere kant is er het beginsel van de vrijheid van meningsuiting en het belang om de juridische veiligheid in Europa op een hoog niveau te houden. Het gaat erom de juiste balans te vinden.</p>
    </intervention>
    <intervention id="2-144" speaker_id="28358" name="Konrad Szymański" is_mep="True" mode="written">
      <p sl="pl">Ik kan geen steun verlenen aan het verslag-Deprez en het erin genoemde voorstel voor een aanbeveling van het Europees Parlement aan de Raad omtrent de factoren die ten gunste zijn van de ondersteuning van terrorisme en de werving van terroristen.</p>
      <p sl="pl">In het verslag worden de verkeerde prioriteiten gesteld bij de strijd tegen het terrorisme. Het voorstel legt hoofdzakelijk de nadruk op sociale beleidsmaatregelen. Deze aanpak leidt niet tot verlichting van de strijd tegen terrorisme, waarvoor ook betere grenscontroles en coördinatie tussen opsporingsinstanties nodig zijn.</p>
    </intervention>
    <intervention id="2-145" speaker_id="4513" name="Geoffrey Van Orden" is_mep="True" mode="written">
      <p sl="en">De linkervleugel in het Parlement heeft ervoor gezorgd dat een belangrijke, niet te ontkennen boodschap uit de oorspronkelijke tekst van dit verslag is afgezwakt. Hierin werd verklaard dat “terrorisme (met name Jihadterrorisme) vandaag de dag de grootste bedreiging vormt voor de veiligheid van de burgers van de EU”. In het verslag staan totaal geen verwijzingen naar de belangrijkste factoren die de werving van terroristen in de hand werken, namelijk de ongecontroleerde immigratie en, zeker voor wat betreft het Verenigd Koninkrijk, het wijdverbreide gebrek aan respect voor het christendom en een positieve houding tegenover onze eigen geschiedenis en cultuur.</p>
      <p sl="en">Het is dan ook geen verassing dat nieuwkomers nauwelijks in aanraking komen met zaken waarmee zij zich kunnen identificeren. Er wordt ook niet in genoemd dat het terrorisme ook als succesvol gezien kan worden en dat terroristen zoals de vroegere leiders van de Provisional IRA erkenning hebben gekregen en beloond worden. Ik stemde daarom tegen het verslag en heb bijgedragen aan het verwerpen ervan door het Parlement.</p>
    </intervention>
    <intervention id="2-147" speaker_id="31123" name="Pedro Guerreiro" is_mep="True" mode="written">
      <p sl="pt">Dit initiatiefverslag van het EP is een heuse opsomming van doelstellingen en initiatieven om de wereldhandel te liberaliseren – zowel op het gebied van goederen, diensten als kapitaal – onder leiding van de EU en de Europese Commissie, een welhaast omnipotent orgaan om gemeenschappelijk handelsbeleid uit te voeren op basis van het nieuwe ontwerpverdrag met als gevolg dat de bevoegdheid hierover nu uitsluitend bij de EU ligt.</p>
      <p sl="pt">Het openstellen van de markten wordt hiervoor als dogma gebruikt. Het uit de weg ruimen van iedere soort handelsbarrière, vooral die met ontwikkelde en opkomende economieën, wordt daarbij als hoofdstrategie gezien. De belangrijkste doelstelling is het openstellen van de markten, zo mogelijk uitgevoerd naar het evenbeeld van de interne markt van de EU.</p>
      <p sl="pt">Omdat in het verslag wordt geconcludeerd dat het huidige WHO-systeem te weinig regulerende en bindende macht heeft, wordt erin aanbevolen het “Europese beheermodel” voor handel te volgen door middel van het sluiten van vrijhandelsovereenkomsten of het aandringen op het afronden van de huidige ronde van WHO-onderhandelingen – en hiertoe wordt erin opgeroepen om synergieën op te zetten met de belangrijkste handelspartners van de EU (zoals de VS, Canada en Japan).</p>
      <p sl="pt">In het verslag wordt er bijvoorbeeld op aangedrongen dat landen die niet lid zijn van de EU, de maatregelen die verhinderen dat Europese bedrijven in buitenlandse handen komen, moeten afschaffen … Het doel hiervan is economische overheersing.</p>
      <p sl="pt">Vandaar ook dat wij tegen stemmen.</p>
    </intervention>
    <intervention id="2-148" speaker_id="1403" name="David Martin" is_mep="True" mode="written">
      <p sl="en">Ik verwelkom het verslag-Guardans Cambó die de EU-strategie behandelt, die is gericht op het verlenen van markttoegang voor Europese bedrijven. De beginselen om wederzijdse toegang te verbeteren, het MKB beter te ondersteunen en de toegang tot de interne markt te vergemakkelijken, dragen ertoe bij om de Lissabondoelstellingen te bewerkstelligen. Ik steun met name de amendementen die onderscheid maken in de toegang tot de verschillende markten: aan de ene kant de ontwikkelde markten en economieën die in opkomst zijn, en aan de andere kant de MOL’s en de ontwikkelingslanden.</p>
    </intervention>
    <intervention id="2-149" speaker_id="4461" name="Luís Queiró" is_mep="True" mode="written">
      <p sl="pt">Hoewel de Europese interne markt al enorm is, is de wereldmarkt, die dankzij de globalisering opengesteld is, nog groter en dynamischer. Toetreding van Europese bedrijven tot die markt, vooral tot de markten die in opkomst zijn en een hoog groeipercentage hebben, moet daarom zowel op publiek als op particulier niveau prioriteit krijgen. Het mag dan wel waar zijn dat het niet aan ons is om op het gebied van particuliere initiatieven keuzes te maken of erger nog, prioriteiten op te leggen, toch is er op het gebied van publieke initiatieven nog een lange weg te gaan. Aan de ene kant moeten we vaststellen dat er behoefte bestaat om onze markten open te stellen, als het tegelijkertijd onze wens is – en het is onze wens – om meer toegang tot internationale markten te krijgen. Aan de andere kant is het van essentieel belang dat we ons richten op het vermogen van Europese bedrijven om weerstand te bieden tegen de toenemende economische efficiëntie en het mededingingsvermogen van bedrijven uit die landen, met andere woorden, we moeten ons zonder aarzelen richten op verbetering van het mededingings- en innovatievermogen van onze eigen bedrijven, en dit kan alleen in een vrij, open en transparant systeem.</p>
    </intervention>
    <intervention id="2-993" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Het verslag-Guardans Cambó heeft betrekking op de EU-strategie om het voor Europese bedrijven gemakkelijker te maken om toegang tot de markt te krijgen. In de eerste helft van het afgelopen jaar bracht de Europese Commissie een mededeling uit betreffende het verbeteren van de partnerschapsbanden om voor Europese exporteurs toegang tot de markt te krijgen.</p>
      <p sl="ro">De maatregelen die door de Commissie werden voorgesteld, bestonden uit herstructurering van het computersysteem van de Gemeenschap, aan de hand waarvan voor ongeveer honderd landen gegevens en diensten over markttoegang beschikbaar worden gesteld, meer transparantie en een informatiecampagne, vooral gericht op kleine en middelgrote bedrijven, over de diensten van de EU die voor Europese exporteurs beschikbaar zijn.</p>
      <p sl="ro">Ik vind het desondanks jammer dat over een aantal van de door de fractie van Europese Sociaaldemocraten ingediende amendementen die betrekking hadden op overheidsopdrachten en mededinging, niet kon worden gestemd.</p>
      <p sl="ro">Ik ben ervan overtuigd dat het nodig is om een partnerschap te definiëren tussen de Commissie, de lidstaten en de Europese bedrijven met als doel de toegang van deze bedrijven tot derde markten te vergemakkelijken, maar we moeten er tegelijkertijd op toezien dat ook in deze markten aan de Europese normen en waarden wordt voldaan: arbeidsrecht, milieubescherming, respect voor intellectueel eigendom en mensenrechten.</p>
    </intervention>
  </section>
  <section id="creitem27" title="8. Rectificaties stemgedrag/Voorgenomen stemgedrag: zie notulen"/>
  <section id="creitem28" title="9. Debat over de toekomst van Europa (debat)">
    <intervention id="2-154" speaker_id="1253" name="De voorzitter" is_mep="True" mode="spoken">
      <p sl="nl">Aan de orde is het debat over de toekomst van Europa, waaraan de premier van Zweden, lid van de Europese Raad, zal deelnemen.</p>
      <p sl="nl">Dames en heren, ik heet u van harte welkom bij deze speciale vergadering. Ik wil in het bijzonder de heer Fredrik Reinfeldt, premier van Zweden, van harte welkom heten. Välkommen till Europaparlamentet! Welkom!</p>
      <a text="(Applaus)"/>
      <p sl="nl">Mijnheer de premier, het doet mij – en ons allemaal – een groot plezier u vandaag voor de eerste keer welkom te heten in het Europees Parlement om met ons de toekomst van de Europese Unie te bespreken.</p>
      <p sl="nl">Ik ontmoette daarnet in de officiële tribune de heer Simeon Sakskoburggotski, de voormalige premier van Bulgarije. Ik heet u van harte welkom in het Europees Parlement.</p>
      <p sl="nl">Dankzij het op 13 december 2007 in Lissabon ondertekende verdrag is de Europese Unie een nieuwe weg ingeslagen. Na vele jaren van discussie is er nu een verdrag dat overeenkomt met de behoeften van de uitgebreide Europese Unie, die zich zodoende volledig kan richten op het waarmaken van de hoop en verwachting van de Europese burgers door middel van democratische procedures. Door het nieuwe verdrag zal er niet alleen meer transparantie komen in de werkwijze van de Unie, wat voor Zweden altijd een bijzonder belangrijke kwestie is geweest, maar ook zal het tegengaan van klimaatverandering een nieuwe doelstelling van de Europese Unie worden, een gebied waarop Zweden al meermaals successen heeft geboekt. Uw land, mijnheer de premier, kan met recht trots zijn op zijn leidende rol binnen Europa wat betreft het gebruik van hernieuwbare energiebronnen. Wij in de Europese Unie moeten eensgezind de strijd aan tegen klimaatverandering, zodat we gezamenlijk en mondiaal een leidende rol kunnen spelen in die strijd. Toen ik vorige week nog bij de Verenigde Naties was, zag ik dat er daar veel hoop gevestigd is op met name de Europese Unie, zowel op het Europees Parlement, als op zijn wetgevende partner.</p>
      <p sl="nl">Dankzij het Verdrag van Lissabon hebben we instrumenten in handen gekregen om de voor onze toekomst zo belangrijke doelstellingen te kunnen nastreven en om de hiervoor noodzakelijke hervormingen snel te kunnen implementeren. Net als u, mijnheer de premier, is het Europees Parlement ervan overtuigd, dat het nieuwe verdrag op 1 januari 2009 van kracht zou moeten worden. Het Europees Parlement was dan ook verheugd toen het Zweedse parlement, de Riksdag, bekendmaakte dat het de intentie heeft dit nieuwe verdrag op november 2008 te ratificeren.</p>
      <p sl="nl">Als het ratificatieproces door alle 27 lidstaten tijdig kan worden afgerond, dan kan de Raad onder het Zweedse voorzitterschap, in de tweede helft van 2009, zich volledig richten op de belangrijkste uitdagingen voor de toekomst binnen een nieuw institutioneel kader. Onder leiding van Zweden breekt er dan een nieuw tijdperk van Europese integratie aan. We zullen gezamenlijk op basis van het nieuwe verdrag met een nieuw gekozen Europees Parlement, een nieuwe Commissie en onder Zweeds voorzitterschap een nieuw hoofdstuk van nauwere samenwerking openen.</p>
      <p sl="nl">Voor wat betreft thema’s als de zekerstelling van de energievoorziening, de klimaatverandering, de doorlopende ontwikkeling van de Noord-Europese dimensie van de Unie en de EU-strategie voor de Oostzee verwachten we dat van Zweden een krachtige impuls uit zal gaan. Om deze redenen zijn wij erg benieuwd naar uw opmerkingen over de toekomstige vorm van de Europese Unie. Mijnheer de premier, ik nodig u nu uit om het Europees Parlement toe te spreken.</p>
    </intervention>
    <intervention id="2-155" speaker_id="photo_generic" name="Fredrik Reinfeldt" is_mep="True" mode="spoken">
      <p sl="sv">premier van Zweden, lid van de Europese Raad . − Mijnheer de Voorzitter, dames en heren, het is voor mij een grote eer hier te mogen staan. Het is inderdaad waar, zoals al is opgemerkt, dat ik in mijn huidige hoedanigheid hier nog niet ben geweest. Ik ben tevens nooit in deze Kamer geweest, maar als jonge politicus ben ik wel ooit in Straatsburg bij het Europees Parlement geweest en toen droomde ik ervan dat mijn land ooit als volledig lid zou worden vertegenwoordigd. Ik weet wat het is om ervan te dromen om op deze plek te staan, een gevoel dat velen van u ongetwijfeld met mij delen.</p>
      <p sl="sv">Het is dan ook een grote eer voor mij om u op deze vergadering een aantal van mijn ideeën over Europese kwesties te presenteren.</p>
      <p sl="sv">Na de Tweede Wereldoorlog kwam een aantal vooruitziende politici tot het inzicht dat de enige manier om de vrede veilig te stellen was, om de landen van Europa in een vorm van Europese integratie met elkaar te verbinden. Net zoals toen, dient ook nu een duidelijke visie de leidraad te zijn voor Europese integratie. We moeten ons de volgende fundamentele vragen stellen: waar willen we heen en hoe komen we er?</p>
      <p sl="sv">De wereld waarin wij leven verandert snel en wij veranderen net zo hard mee. Wij raken steeds meer afhankelijk van elkaar. Vandaar dat we moeten weten wat ons fundamentele basisbeginsel is.</p>
      <p sl="sv">Ons Europees integratiemodel moet dusdanig krachtig zijn, dat noch extreem nationalisme, noch religieus extremisme de vrede en stabiliteit van Europa kan bedreigen.</p>
      <p sl="sv">Wij moeten niet bang zijn voor een krachtig Europa. Integendeel, we moeten bang zijn voor een zwak Europa. Een krachtig Europa neemt meer verantwoordelijkheden op zich voor wereldwijde problemen. Een krachtig Europa combineert economische groei met een klimaatvriendelijk beleid. Een krachtig Europa zet zich zo goed mogelijk in om de belangen van zijn burgers te beschermen. Een verenigd Europa – en het is de moeite waard om deze kwestie nu te vermelden – heeft de moed om Kosovo een Europees perspectief te bieden.</p>
      <p sl="sv">De Zweedse regering gelooft in de mogelijkheden die Europa te bieden heeft. Zoals ik al eerder zei, moet Zweden een duidelijke en onbetwiste plaats krijgen te midden van de Europese integratie. Nadat in de herfst van 2006 de huidige regering aan de macht is gekomen, is de steun voor de Europese Unie onder de Zweedse bevolking toegenomen.</p>
      <p sl="sv">Sommige mensen beweren dat dit slechts een kwestie van geluk is. Tegen die mensen zeg ik: hoe vaker je oefent, hoe meer geluk je krijgt. En we hebben zeker vaak geoefend. In 1962 voerde mijn partij al plaatselijk campagne met de slogan “Ja tegen Europa”. We moesten 33 jaar wachten, voordat we ook daadwerkelijk vertegenwoordigers naar het Europees Parlement konden sturen.</p>
      <p sl="sv">Ik heb het gevoel dat we nu wat rustiger kunnen ademhalen, na deze jaren van stevige verdragsonderhandelingen. Kanselier Merkel heeft enorm goed werk verricht bij het oplossen van deze kwestie. Ik wil verder ook premier Sócrates bedanken, die het verdrag tot een succesvol einde heeft weten te brengen. Dankzij het Verdrag van Lissabon zijn er betere omstandigheden ontstaan voor meer openheid, efficiëntie en dynamiek bij de integratie van Europa. Maar bovenal zijn er dankzij het verdrag meer mogelijkheden ontstaan om kwesties te bespreken die belangrijk zijn voor de toekomst: klimaat en energie, werkgelegenheid en economische groei, demografie, migratie en de rol van de EU op het internationale toneel. Over al deze kwesties ben ik van plan iets te zeggen.</p>
      <p sl="sv">Ik wil mij inzetten voor een modern Europa dat is gericht op het perspectief van de burgers.</p>
      <p sl="sv">We hebben allemaal als doel gesteld het verdrag op 1 januari 2009 in werking te laten treden. Zoals de Voorzitter al heeft opgemerkt, zal Zweden het verdrag in de herfst van 2008 ratificeren. Over 18 maanden zal Zweden het voorzitterschap over de EU krijgen. Het zal een interessant voorzitterschap worden met een nieuw gekozen Europees Parlement, een nieuwe Commissie en dankzij het Verdrag van Lissabon een aantal nieuwe leidinggevende functies.</p>
      <p sl="sv">Ik verheug mij op een zeer nauwe samenwerking met het Europees Parlement omtrent al deze kwesties.</p>
      <p sl="sv">Belangrijke kwesties die tijdens het Zweedse voorzitterschap een rol zullen spelen, zijn: klimaat en energie, het Haags programma, werkgelegenheid en economische groei, kwesties betreffende de Oostzee en de EU als mondiale speler. We zijn nu al druk bezig met de voorbereidingen. We bereiden ons ook voor op onverwachte omstandigheden.</p>
      <p sl="sv">We moeten met andere woorden in hoge mate flexibel zijn en in staat zijn ons aan te passen aan de courante situatie, die ondanks alles van invloed zou kunnen zijn op het proces.</p>
      <p sl="sv">De kwestie klimaat en energie is een van de grootste uitdagingen die onze huidige maatschappij te wachten staat. Het is onze verantwoordelijkheid tegenover toekomstige generaties om ervoor te zorgen dat er een beleid komt dat voor de lange termijn voor een duurzame ontwikkeling zorgt. We moeten er samen hard tegenaan om in december 2009 op de VN-top in Kopenhagen tot een internationale overeenkomst te komen.</p>
      <p sl="sv">Dankzij de historische beslissingen die vorig jaar op de voorjaarszitting door de Raad zijn genomen, speelt de EU hierin een leidende rol. Maar de EU kan deze verantwoordelijkheid niet alleen dragen. Hiervoor zijn nauwe samenwerkingsverbanden nodig met andere landen, zoals India, Japan, China, Rusland en de Verenigde Staten.</p>
      <p sl="sv">Op basis van een aantal berekeningen is vastgesteld dat de totale wereldbehoefte aan energie niet zal afnemen, maar tegen het jaar 2030 met vijftig procent zal zijn toegenomen. Bij het tegengaan van klimaatverandering speelt natuurlijk de manier waarop wij omgaan met deze voorspelde toename in energiebehoefte, een cruciale rol.</p>
      <p sl="sv">De eerste vraag is: hoe verbeteren we de besparing van energie en energie-efficiëntie? De uitdagingen die klimaatverandering met zich meebrengen, vragen echter ook om een nieuwe politieke benadering. We moeten de mythe ontkrachten dat groei de vijand is van het milieu.</p>
      <p sl="sv">Zweden is het levende bewijs van het tegendeel. Sinds 1990, het beginpunt van Kyoto, is onze economie met 44 procent gestegen, terwijl de emissie van broeikasgassen bij ons met negen procent is gedaald. We hebben geïnvesteerd in onderzoek en nieuwe technologieën en we hebben ons belastingstelsel en onze wetgeving herzien. Dankzij deze ontwikkeling zijn we een nieuw pad ingeslagen, waarin het milieu een springplank wordt voor zowel nieuwe bedrijven als meer werkgelegenheid.</p>
      <p sl="sv">Ik ben ervan overtuigd dat we de doelstellingen die in het maatregelenpakket van de EU aangaande klimaat en energie zijn vastgesteld, kunnen halen. We moeten echter wel de juiste beleidsinstrumenten in het leven roepen, zodat onze samenlevingen en bedrijven worden aangemoedigd de juiste keuzes te maken.</p>
      <p sl="sv">Het verontreinigen van ons milieu moet een kostbare zaak worden en er moeten aantrekkelijke beloningen komen voor het kiezen voor kooldioxidevrije oplossingen.</p>
      <p sl="sv">Zoals al is aangegeven, bestaat groene technologie al. Bij de regeringen ligt een enorme verantwoordelijkheid om de noodzakelijke overgang te bewerkstelligen. Maar die ligt ook bij de gewone burger. Wij moeten dit zien als een soort pact tussen de regeringen en de burgers om milieuvriendelijke alternatieven te ondersteunen. Hierdoor zal er meer mededinging ontstaan ten gunste van een milieuvriendelijkere samenleving. Hier zullen we allemaal de vruchten van plukken.</p>
      <p sl="sv">Wat betreft de Lissabonstrategie zijn de Verenigde Staten al meer dan honderd jaar de grootste economie ter wereld. Tegenwoordig zijn er nieuwe spelers die de wereldeconomie beïnvloeden. De economieën van India en China zijn enorm aan het groeien. De globalisering heeft in vele delen van de wereld tot positieve ontwikkelingen geleid. Door globalisering zijn er democratische ontwikkelingen in gang gezet en is er een schril contrast ontstaan tussen open en gesloten samenlevingen. Maar er is ook een toenemende concurrentie ontstaan door globalisering.</p>
      <p sl="sv">Het beleid dat ons in het verleden werkgelegenheid, veiligheid en welzijn bracht, moet telkens worden herzien, als we in de toekomst hetzelfde succes willen bereiken.</p>
      <p sl="sv">Vandaag de dag is een derde van de beroepsbevolking van Europa niet betrokken bij de arbeidsmarkt. Dit is een onhoudbare situatie. We moeten ervoor zorgen dat het aantal werknemers toeneemt en dat uitsluiting wordt tegengegaan. Door de nationale arbeidsmarkten te hervormen. Door te investeren in onderwijs en vakmanschap. Terwijl de economische integratie in de EU en in de rest van de wereld steeds verder toeneemt, blijven de successen en tekortkomingen – die bestaan ook – van nationale hervormingsmaatregelen niet langer beperkt tot de nationale markten, maar hebben ze betrekking op ons allemaal.</p>
      <p sl="sv">De toekomstige welvaart van Europa is sterk afhankelijk van de manier waarop wij als lidstaten betere omstandigheden creëren om de nieuwe mogelijkheden van globalisering te benutten en om de uitdagingen ervan aan te gaan. Niet op de laatste plaats is het van belang om demografische trends en grensoverschrijdende milieukwesties aan te pakken.</p>
      <p sl="sv">Een vooruitstrevend EU-beleid op het gebied van energie en milieu is een vereiste voor langdurige duurzame groei en derhalve ook voor de welvaart in Europa. Maar het is ook een belangrijke factor voor ons toekomstig mededingingsvermogen.</p>
      <p sl="sv">Door middel van de Lissabonstrategie voor duurzame groei en werkgelegenheid heeft de EU middelen gecreëerd om deze uitdagingen aan te gaan. De strategie is er. Helaas zijn we hiervan afgeweken tijdens de implementatie ervan.</p>
      <p sl="sv">Laten we ons vastberaden inspannen om het mededingingsvermogen van de EU op de wereldmarkt te vergroten door voortzetting van de structurele hervormingen, in onderzoek te investeren en nieuwe technologieën te ontwikkelen. Laten we ons krachtig inspannen om de interne markt te voltooien en om het economische klimaat in Europa innovatiever te maken. Laten we ervoor zorgen dat werken waardevol blijft. Natuurlijk is er op zowel nationaal als communautair niveau nog een heleboel te doen. Ik hoef alleen maar de woorden “patent” en “arbeidstijdenrichtlijn” te noemen en u begrijpt wel wat ik bedoel.</p>
      <p sl="sv">We moeten de Dohaonderhandelingen van de WHO afronden. Dit zou over de hele wereld een sterke impuls geven aan het economische herstel. We hebben een open wereldhandelssysteem en voortzetting van de liberalisering nodig, als we in het verlengde van de Lissabonstrategie het mededingingsvermogen in Europa willen vergroten.</p>
      <p sl="sv">Tegelijkertijd weten we dat er een protectionistische wind aan het waaien is in Europa. Hiertegen moeten we ons verzetten. Protectionisme biedt geen oplossing. Op de lange termijn brengt dit schade toe aan diegenen die het juist probeerde te beschermen. En er is geen tijd te verliezen. Het aantal mogelijkheden dat de WHO biedt, wordt steeds minder.</p>
      <p sl="sv">Maar als we het over de Lissabonstrategie hebben, laten we dan niet alleen maar klagen, zoals het ezeltje Iejoor in Winnie de Poeh. Laten we voor een moment stilstaan en terugkijken op de zojuist afgelopen periode. Als we dat doen, zien we dat we daadwerkelijk aanzienlijke successen en vooruitgang hebben geboekt. Factoren die ertoe hebben geleid dat het Lissabonproces vanaf 2005 een proces in actie is geworden. Een proces dat ertoe heeft geleid dat de betrokkenheid van de lidstaten is vergroot, de implementatie in gang is gezet en resultaten zijn geboekt.</p>
      <p sl="sv">Wij hebben veel te danken aan de vastberaden inzet van de Commissie en de sterke persoonlijke betrokkenheid van Commissievoorzitter Barroso. Ik zou echter ook het Europees Parlement willen bedanken voor zijn constructieve bijdrage.</p>
      <p sl="sv">Hoe vinden we de juiste methode om toekomstige uitdagingen aan te kunnen? Hoe kunnen we gezamenlijk voor langdurige welvaart in Europa zorgen in combinatie met een duurzame groei en volledige werkgelegenheid? Om Europa in staat te stellen zijn positie te behouden op de wereldmarkt? Ik beschouw het Zweeds voorzitterschap in de herfst van 2009 als een uitstekend moment om een discussie op te starten over een toekomstige Europese strategie voor duurzame groei en werkgelegenheid gedurende de komende tien jaar.</p>
      <p sl="sv">Verder zou ik nog iets over het EU-budget willen zeggen. Wij vinden dat de houdbaarheidsdatum ervan allang is verstreken. Het budget zou het belangrijkste instrument moeten zijn waarmee de doelstellingen van de EU worden gerealiseerd. Verder zouden in het budget de doelstellingen beter moeten worden weerspiegeld. Momenteel is 40 procent van het budget bestemd voor landbouwsubsidies. Dit is een sector die 2 procent van de werkgelegenheid in Europa vertegenwoordigt. Dit is niet logisch.</p>
      <p sl="sv">Stelt u zich eens voor dat we in plaats daarvan de financiële middelen van de EU voor onderzoek en ontwikkeling, de strijd tegen de georganiseerde misdaad, milieukwesties en externe relaties zouden verhogen. Stelt u zich verder voor dat we het aan zouden durven een eerlijke discussie te houden over de vraag welke zaken op EU-niveau zou moeten worden gefinancierd en welke op nationaal niveau.</p>
      <p sl="sv">De demografische trend in Europa is dat de bevolking in snel tempo veroudert. Door deze trend komen onze welvaartsystemen in de komende jaren steeds meer onder druk te staan. Een aantal feiten is genoeg om aan te tonen hoe snel dit de situatie in Zweden heeft veranderd. In 1913, nog net geen honderd jaar geleden, werd de pensioensgerechtigde leeftijd ingesteld op 67 jaar. Let wel dat in die tijd de gemiddelde levensverwachting in Zweden rond de 56 jaar was. In werkelijkheid was dit pensioenstelsel slechts voor een beperkte hoeveelheid mensen die hun werkende jaren hadden overleefd en nog een paar jaar ervan konden profiteren. De meeste mensen stierven tijdens hun werkende leven. En ze werkten al vanaf jonge leeftijd. Tegenwoordig is de pensioensgerechtigde leeftijd steeds verder omlaag gegaan, terwijl de gemiddelde levensverwachting in Zweden momenteel is gestegen naar tachtig jaar. De situatie van vroeger, waarin we voor nagenoeg ons hele leven moesten werken, is veranderd in een situatie waarin iemand die is geboren in Zweden, voor slechts de helft van zijn leven hoeft te werken. Een ongelooflijke ontwikkeling die zich in slechts een paar generaties heeft voltrokken. Het betekent echter wel dat steeds minder mensen steeds meer mensen moeten onderhouden.</p>
      <p sl="sv">Daarnaast wordt een aanzienlijk aantal mensen uitgesloten van de arbeidsmarkt en beide factoren maken het noodzakelijk een werkgelegenheidsbevorderend beleid te gaan voeren. Gelet op deze uitdagingen moeten er meer mensen gaan deelnemen aan de arbeidsmarkt om een goed welvaartsniveau te kunnen behouden. Gelet op onze huidige manier van leven moeten meer mensen een langer deel van hun leven gaan werken. Het groeiend percentage ouderen in Europa staat niet meer in verhouding met het aantal mensen dat tot de beroepsbevolking behoort.</p>
      <p sl="sv">Dit is precies waar migratie een rol kan spelen. Als er op een juiste manier mee wordt omgesprongen, kan de migratie een belangrijk en zelfs noodzakelijk onderdeel worden van de methode om het welvaartssysteem op een dusdanig niveau te houden dat het zijn naam waardig blijft. Stelt u zich eens voor dat al die nieuwkomers, die vol positieve gedachten en verwachtingen zijn en staan te springen om een bijdrage te leveren, werden ontvangen door een systeem dat erop is gericht voordeel te halen uit de positieve energie van die mensen.</p>
      <p sl="sv">We moeten politieke mogelijkheden creëren voor de mensen die naar Europa toe zijn getrokken. Mogelijkheden waarmee zij snel tot de arbeidsmarkt kunnen toetreden.</p>
      <p sl="sv">In veel lidstaten is migratie een heikel punt geworden. Beperkende maatregelen en terugnameovereenkomsten kunnen nooit de enige oplossing zijn voor de uitdagingen die het gevolg zijn van de toename in migratie. Zij die denken dat het voldoende is om grenscontroles te verscherpen en zo de vele kwesties die spelen rond migratie, op te lossen, geven een veel te simpel beeld van deze problematiek. Er is een bredere benadering nodig – zowel voor de EU als voor de landen van oorsprong.</p>
      <p sl="sv">Zweden steunt de ambitieuze doelstelling om tegen 2010 een gemeenschappelijk Europees asielsysteem te hebben opgezet. Om dit tot een succes te maken moet er bijzonder veel inspanning worden geleverd.</p>
      <p sl="sv">Zweden is ook van mening dat prioriteit moet worden gegeven aan de verdere integratie van de externe relaties van de EU en aan een nauwere samenhang tussen het migratie- en het ontwikkelingsbeleid. Verder mogen we niet vergeten dat we alleen tot daadwerkelijke resultaten kunnen komen, als we ons inspannen om de gevolgen van migratie in de vorm van armoede en onderdrukking aan te pakken. Hiervoor is een mondiale aanpak nodig. Zeker voor wat betreft de VN-dialoog op hoog niveau over migratie.</p>
      <p sl="sv">De EU speelt een belangrijke rol bij het concretiseren van deze ideeën, niet in de minste plaats in de vorm van brede samenwerking en partnerschapsverbanden met de betrokken Afrikaanse landen.</p>
      <p sl="sv">We willen een ambitieus en een op de toekomst gericht programma opstellen voor 2010-2014, dat het Haags programma moet gaan vervangen. Wij hechten veel waarde aan een actieve samenwerking met het Europees Parlement gedurende dit proces.</p>
      <p sl="sv">Internationaal terrorisme is een van de grootste mondiale bedreigingen van onze open samenlevingen. Terwijl terreurnetwerken groeien, zien we dat meer en meer mensen onafhankelijk van elkaar opereren en dat terreuraanslagen steeds minder voorspelbaar worden.</p>
      <p sl="sv">De georganiseerde misdaad is een steeds groter wordend probleem in Europa. Individuele landen vinden het steeds moeilijker om zelfstandig ernstige, georganiseerde internationale criminaliteit te bestrijden. Veel georganiseerde criminaliteit vindt zijn oorsprong buiten de EU. Dankzij het Verdrag van Lissabon is een aantal nieuwe instrumenten beschikbaar gekomen om terrorisme en andere ernstige grensoverschrijdende criminaliteit te bestrijden. Het Europees Parlement zal hierin een centrale rol spelen. Het nader tot elkaar brengen van de verschillende wetgevingen moet doorgaan. De mogelijkheden op het gebied van wederzijdse erkenning van gerechtelijke beslissingen moeten verder worden ontwikkeld. De EU-instellingen Europol en Eurojust moeten worden uitgebreid en de informatie-uitwisseling tussen de nationale politiediensten moet worden verbeterd.</p>
      <p sl="sv">Tegelijkertijd – en dit is belangrijk – moeten onze maatregelen evenwichtig zijn. Als we het aantal misdaadbestrijdende maatregelen uitbreiden, moeten we de rechten van de burgers ook uitbreiden. Op dit gebied vertrouwen we op de inzet van het Europees Parlement. Het is van belang dat we het op EU-niveau met elkaar eens zijn wanneer we de rechtszekerheid bij misdaadzaken en de rechten van misdaadslachtoffers uitbreiden.</p>
      <p sl="sv">Ik zou graag willen zien dat Europa zich inzet als stem voor vrede en verzoening, zelfs in die delen van de wereld die geplaagd worden door oorlog en conflicten. In Afrika, Azië en Latijns-Amerika, maar natuurlijk ook hier in Europa.</p>
      <p sl="sv">Zweden heeft het initiatief genomen voor een brede discussie over de verdere ontwikkeling van een gemeenschappelijke Europese veiligheidsstrategie. In 2009 moet er hard worden gewerkt aan het opzetten van een Europese Dienst voor externe acties. Bijdragen aan het oplossen van de conflicten in het Midden-Oosten moet een van de belangrijkste taken van de Europese Unie zijn de komende jaren. Een toekomstig akkoord tussen de Israëli’s en de Palestijnen moet zijn gebaseerd op een oplossing met twee staten, waarbij beide partijen binnen veilige en erkende grenzen kunnen leven. We moeten de dialoog met de moslimwereld intensiveren. Een belangrijk doel hiervan moet het opbouwen van meer vertrouwen, respect en begrip tussen “het Westen” en de moslimwereld zijn.</p>
      <p sl="sv">We zijn ook van plan op elk gebied van onze samenleving nauwere banden met Rusland te ontwikkelen. We zijn hoopvol dat de laatste struikelblokken voor een Russisch lidmaatschap van de WHO kunnen worden weggenomen. Het is in ons belang dat Rusland zich ontwikkeld tot een modern, succesvol en democratisch land. Helaas lijken de meer autoritaire veranderingen, die we de afgelopen jaren hebben waargenomen, eerder op een andere ontwikkeling te wijzen. We zijn bezorgd over een mogelijke voortzetting van deze trend.</p>
      <p sl="sv">De situatie in de westelijke Balkan blijft nog steeds een van de grootste en moeilijkste uitdagingen van Europa. We zullen nog lang nauw betrokken blijven bij de ondersteuning van het staatsvormingsproces in Kosovo. We moeten de uitdagingen die ons te wachten staan, niet onderschatten. De economische en sociale situatie in Kosovo is zeer lastig. Het zal nog lang duren, voordat er sprake is van een goed functionerende rechtsstaat. Het vormen van een staat heeft tijd nodig – we moeten ons erop instellen beschikbaar te zijn voor het bieden van hulp. Dat is onze verantwoordelijkheid. Maar we moeten ons voor de hele regio inzetten. Het is belangrijk dit te benadrukken, vooral in tijden zoals deze.</p>
      <p sl="sv">Europees crisismanagement zal een van de belangrijkste kwesties zijn bij het ontwikkelen van het toekomstig Europees buitenlands en veiligheidsbeleid. Ons land probeert – voor zover wij daartoe in staat zijn – een actieve rol te spelen in de doorlopende ontwikkeling van het Europees veiligheids- en defensiebeleid. Zweden heeft aan de meeste missies die de EU heeft opgezet, deelgenomen. We zijn momenteel bereid deel te nemen aan de EU-missie in Tsjaad.</p>
      <p sl="sv">Stockholm ligt veel dichter bij Minsk dan de noordelijkste delen van Zweden. Wit-Rusland is de laatste dictatuur in Europa. Het is onze plicht meer te doen om de democratische krachten in dat land te ondersteunen.</p>
      <p sl="sv">De ontwikkelingen in de Oostzeeregio zijn van belang voor heel Europa. Acht van de negen landen aan de Oostzee zijn nu lid van de EU. Bijna een kwart van de EU-bevolking – ongeveer honderd miljoen mensen – is direct betrokken bij het kwetsbare milieu van de Oostzee. Dit vereist een vastberaden Europese inzet. De Commissie heeft de opdracht gekregen een Oostzeestrategie voor te bereiden, voordat Zweden in 2009 het voorzitterschap zal overnemen, en ik hoop dat deze zal zijn opgewassen tegen de uitdagingen van deze regio.</p>
      <p sl="sv">Deze strategie kan als model dienen voor de manier waarop we in de uitgebreide EU omgaan met kwesties die op een bepaalde regio betrekking hebben – en uiteindelijk moeten leiden tot een intensievere samenwerking binnen de gehele EU.</p>
      <p sl="sv">Ik zou willen afsluiten door een paar woorden te wijden aan de uitbreiding. Zoals we allemaal weten staat deze kwestie de Zweedse regering en de Zweedse bevolking nauw aan het hart. Uitbreiding is een van de grootste uitdagingen van de EU geweest, maar ook een unieke kans.</p>
      <p sl="sv">Voor mensen die door de landen hebben gereisd die onlangs tot de EU zijn toegetreden, vallen vooral de snelle ontwikkeling en het geloof in de toekomst op. Helaas zijn er steeds meer kritische stemmen te horen die tegen uitbreiding zijn. Laat ik hierover duidelijk zijn: het stomste dat we kunnen doen is om te vergeten welk doel we voor ogen hadden. Waarom het concept van Europese integratie ooit werd bedacht.</p>
      <p sl="sv">Zonder uitbreiding zou Europa nooit zijn geworden wat het nu is. Zonder verdere uitbreiding riskeren we instabiliteit op ons eigen continent. Uitbreiding is namelijk het belangrijkste strategische middel waarmee we de waarden die als basis dienden voor de Europese integratie, kunnen verspreiden. We hebben in Europa één muur afgebroken. We mogen geen nieuwe muur opbouwen tegen Turkije of andere Europese landen. We weten nu dat er veel meer was dat we hadden kunnen doen – of beter hadden kunnen doen – door middel van samenwerking binnen Europa en met de rest van de wereld.</p>
      <p sl="sv">Laten we Europese integratie nooit voor lief nemen. We hebben een krachtig Europa nodig! Waarin we het lef hebben om de lat nog hoger te leggen, met het volste vertrouwen in onszelf.</p>
      <p sl="sv">Ik dank u voor uw aandacht.</p>
      <p sl="sv">Ik verheug me erop u in de zomer opnieuw te ontmoeten, wanneer het onze beurt is voor het roterend voorzitterschap van de EU.</p>
    </intervention>
    <intervention id="2-156" speaker_id="1253" name="De Voorzitter" is_mep="True" mode="spoken">
      <p sl="nl">Hartelijk dank, mijnheer de premier. We zijn ook verheugd dat de Europese Commissie hier is vertegenwoordigd door vicevoorzitter Margot Wallström. We gaan nu over tot het debat.</p>
    </intervention>
    <intervention id="2-157" speaker_id="4342" name="Joseph Daul" is_mep="True" mode="spoken">
      <p sl="fr">namens de PPE-DE-Fractie . – Mijnheer de Voorzitter, mijnheer de premier, collega’s, met plezier heet ik namens de Fractie PPE-DE de premier van Zweden welkom in deze Kamer. Mijnheer Reinfeldt, u bent het eerste regeringshoofd dat in dit Huis zijn mening verkondigt over de toekomst van Europa sinds de ondertekening van het Hervormingsverdrag van Lissabon.</p>
      <p sl="fr">Zo vlak voor het debat over het verdrag en de democratische ontwikkelingen die de EU hierdoor zal ondergaan – en ik spreek hier namens mijn collega’s van de Fractie PPE – moet ik er nogmaals op wijzen dat het ratificatieproces zich aan een vast tijdsschema dient te houden. Momenteel hebben vijf van de 27 lidstaten het verdrag geratificeerd. Deze lidstaten hebben ja gezegd tegen de middelen die in het Verdrag van Lissabon zijn vastgelegd om Europa’s toekomst vorm te geven en inhoud te geven aan de aspiraties van zijn burgers. Hoe sneller we het verdrag kunnen ratificeren, des te sneller kunnen we de nieuwe operationele regels, die essentieel zijn voor een efficiënt opererend Europa, toepassen. En nog belangrijker, des te sneller kunnen we ons richten op de inhoud van ons gemeenschappelijk beleid. Europa moet in staat zijn snelle beslissingen te nemen op het gebied van energie, klimaat, voedselveiligheid, immigratie en defensie.</p>
      <p sl="fr">De politieke stroming waartoe ik behoor, ondersteunt en stimuleert al meer dan vijftig jaar de ontwikkeling van Europa. In juni 2009 zal onze inzet voor een Europa met gezamenlijke waarden, een Europa met welvaart, een Europa met veiligheid en solidariteit op de proef worden gesteld door middel van verkiezingen. We hopen dat Europa deze uitdaging aan durft te gaan.</p>
      <p sl="fr">We willen graag dat er in een concurrerend Europa banen worden geschapen. We willen dat Europa economische groei en sociale ontwikkeling stimuleert. De welvaart van Europa moet een belang zijn voor de lange termijn. Daarom zetten we ons in voor duurzame, doordachte ontwikkeling, wat gepaard gaat met milieubescherming en het tegengaan van klimaatverandering.</p>
      <p sl="fr">De Fractie PPE-DE is een voorstander van vrije handel – maar wel van het type dat de mogelijkheid biedt aan de armsten van een samenleving om hun koopkracht te vergroten, en dat bijdraagt aan het verminderen van ongelijkheid binnen en tussen lidstaten. Hoewel we van mening zijn dat globalisering Europa nieuwe kansen biedt, zullen we nooit voorstander zijn van een ongebreidelde vrije handelsmarkt. Het is onze verantwoordelijkheid om de belangen van de meest kwetsbaren in onze samenlevingen te beschermen en om ons Europese sociale model te verdedigen. Economische groei en een hoge mate van sociale bescherming sluiten elkaar niet uit: het feit dat ons groeipercentage in 2007 hoger was dan dat van de Verenigde Staten, is hiervoor het bewijs.</p>
      <p sl="fr">De welvaart in Europa hangt ook af van het voltooien van een effectieve en open interne markt en van het nastreven van de doelstellingen van de Lissabonstrategie. We willen dat de mensen die de financiën van Europa beheren, verantwoordelijk zijn en hoge eisen stellen aan het beheer van openbare gelden. Niettemin mag budgettaire discipline er niet toe leiden dat het solidariteitsbeginsel tussen de lidstaten of tussen Europa en zijn wereldpartners hierdoor wordt belemmerd. Aan solidariteit zijn gevolgen verbonden en we moeten bereid zijn die te accepteren.</p>
      <p sl="fr">We willen ook een krachtig Europa dat in staat is internationaal terrorisme en internationaal georganiseerde misdaad te bestrijden Het gaat hier om de verdediging van onze waarden, onze vrijheden, onze democratie, onze rechtsstaat en onze solidariteit. Er is geen ruimte voor onderhandelingen, als het gaat om de veiligheid van het Europees grondgebied of zijn burgers. Voor de verdediging van onze duur betaalde vrijheden zijn onvermoeibare vastberadenheid en harde, gecoördineerde maatregelen nodig. Terwijl we waakzamer dienen te zijn voor daadwerkelijke dreigingen, moeten we ook de individuele vrijheden van onze burgers respecteren. We pleiten voor een gezond evenwicht tussen veiligheid en persoonlijke vrijheid.</p>
      <p sl="fr">Ook op het internationale toneel wordt het tijd dat Europa stelling neemt en nauwere banden aangaat met partners waarvan de visie op de wereld overeenkomt met de onze. We zijn voorstander van hechte en zinvolle trans-Atlantische betrekkingen, maar we willen ook een goed nabuurschapsbeleid ontwikkelen en streven naar verdere uitbreiding van de EU.</p>
      <p sl="fr">Wat Cyprus betreft ondersteunt onze fractie de laatste pogingen met behulp waarvan een rechtvaardige oplossing wordt gezocht om alle inwoners van het eiland in vrede met elkaar te kunnen laten samenleven.</p>
      <p sl="fr">In het Midden-Oosten moet Europa politieke en financiële steun verlenen aan het zware vredesonderhandelingsproces tussen Israëli’s en Palestijnen. De aanzwellende golven van extremisme zullen alleen bedaren als aan beide zijden concessies worden gedaan. Het bestaan van de Europese Unie zelf is een bewijs dat het mogelijk is de haat tussen bevolkingsgroepen te overwinnen en samen een toekomst op te bouwen.</p>
      <p sl="fr">In gebieden waar conflicten heersen, moeten we een beroep doen op onze ervaringen. Tegenwoordig is de zuidoostelijke Balkan de minst stabiele regio van ons continent en met het uitroepen van de onafhankelijkheid door Kosovo is een periode van onzekerheid aangebroken. We roepen alle betrokken partijen op hun reactie eerst goed te overwegen. Iedere vorm van provocatie moet vermeden worden. Het is nu noodzaak de burgers veiligheid te bieden – en Europa hoort hier een sleutelrol in te vervullen.</p>
      <p sl="fr">De tijd is gekomen om aan te tonen dat we in staat zijn stabiliteit naar de Balkan te brengen. We ondersteunen het sturen van een Europese politie- en justitiemissie om de autoriteiten van Kosovo te helpen. We roepen Kosovo op om een stabiele, democratische, multi-etnische toekomst – en een Europese toekomst – na te streven. Dit toekomstperspectief van EU-lidmaatschap geldt voor de gehele Balkanregio – natuurlijk ook voor Servië. We pleiten niet voor het isoleren van de Servische bevolking: we pleiten voor het verenigen van Europa.</p>
      <p sl="fr">Mijnheer de Voorzitter, mijnheer de premier, dit debat gaat over de toekomst van Europa – we moeten de uitdagingen aangaan en overwinnen, een duidelijke politieke visie hebben en doorzettingsvermogen en moed tonen. Met deze waarden en prioriteiten als stevige basis is de Fractie PPE-DE bereid zich in te zetten om deze uitdagingen aan te gaan.</p>
    </intervention>
    <intervention id="2-158" speaker_id="1911" name="Martin Schulz" is_mep="True" mode="spoken">
      <p sl="de">namens de PSE-Fractie . – Mijnheer de Voorzitter, mijnheer de premier, het verheugt mij u hier in Straatsburg welkom te mogen heten. Ik weet niet of mevrouw Malmström net zo verheugd is om met u naar Straatsburg te moeten reizen, maar misschien kunnen we dat op een ander moment bespreken.</p>
      <p sl="de">U hebt een goede voordracht gehouden, mijnheer de premier. Ik ben ook van mening dat het een verstandige voordracht was, omdat u erop wees dat onze visie op de toekomst van Europa alleen haalbaar is, als we de middelen van de Europese Unie niet alleen kunnen inzetten tegen de uitdagingen van dit continent maar ook in andere delen van de wereld. Het debat over het wereldklimaat is geen Europees debat, maar een mondiaal debat. Dat is waar. De discussie over de rol van de Europese Unie op de wereldmarkt moet zich niet beperken tot het debat over de interne markt, maar we moeten ook op zoek gaan naar manieren waarop deze enorme interne markt met zijn grote economische macht een bijdrage kan leveren aan de welvaart van Europa, maar ook aan die van andere continenten. Het is een feit dat een toename in welvaart op andere continenten – en dit brengt mij tot het derde punt dat u aanhaalde – bevorderlijk is voor de wereldvrede. Europa heeft als vredesmacht stabiliteit en harmonie gebracht binnen zijn eigen grondgebied en moet in staat zijn een bijdrage te leveren aan het vrediger maken van de wereld. Dit houdt niet in dat Europa de wereld de les zou moeten lezen, maar het Europese model kan een optie zijn.</p>
      <p sl="de">Supranationale integratie, integratie die tot stand komt na diepe scheidingen door religie en etnische conflicten en na het overbruggen van een bloederig verleden door middel van het loslaten van nationalistische gevoelens ten gunste van een supranationale benadering, zal altijd tot meer welvaart leiden en de vrede koesteren. Dit is de reden waarom de toekomst van Europa afhangt van de bereidheid van regeringshoofden zoals u om, als het erop aan komt, een deel van de nationale soevereiniteit over te dragen aan een supranationaal kader, dat de basis vormt voor meer welvaart in de wereld en derhalve ook meer vrede binnen onze eigen landsgrenzen. Dit is de zienswijze die u hier vandaag heeft tentoongespreid, en ik onderschrijf deze. Deze zienswijze is een andere dan die van de ultranationalisten, waar we morgen meer over zullen horen. Zij zeggen ons dat er meer nationalisme nodig is. Meer nationalisme leidt steevast tot meer oorlogen. Daar hoeven we niet over te twijfelen. Om deze reden was de boodschap die u ons bracht, zeer treffend.</p>
      <a text="(Interrupties)"/>
      <p sl="de">De mensen die nu reageren, zijn precies diegenen waarnaar ik verwees, dus mijn boodschap is duidelijk overgekomen.</p>
      <p sl="de">Wat mijns inziens ontbrak, mijnheer de premier, was het concept van een sociaal Europa. Iemand zei mij dat ik moest uitkijken voor de heer Reinfeldt, omdat hij het beste alternatief is voor een socialist. Dat is in ieder geval de indruk die u gaf tijdens de verkiezingscampagne in Zweden. De Zweedse burgers kregen weliswaar vrij snel te zien wat de werkelijke bedoelingen van uw regering waren. Maar u hebt vandaag niet één keer naar het concept van een sociaal verantwoordelijk Europa verwezen. Nu weet ik dat u van mening bent, dat sociaal beleid een nationale aangelegenheid is, en terecht. Ik moet echter wel kwijt, dat als u een interne markt wilt opzetten en als de burgers van Zweden en van andere landen deze markt als een bedreiging gaan zien voor het sociale stelsel waar ze in eigen land gebruik van kunnen maken, dan zullen ze die interne markt verwerpen.</p>
      <p sl="de">In dat geval zal uw mondiale handelsstrategie ook nutteloos blijken. U zult toch moeten erkennen dat, omdat er behoefte is om de interne markt verder te ontwikkelen, dit proces gepaard moet gaan met de gelijktijdige ontwikkeling van een Europees sociaal model. Anders, als we een dergelijke parallelle benadering niet zouden volgen, zal een verkeerd opgezette interne Europese markt, louter gebaseerd op vrijhandel, een serieuze bedreiging vormen voor de sociale stabiliteit die we in onze afzonderlijke landen met zoveel moeite tot stand hebben weten te brengen. Laat ik u daarom het volgende advies geven, mijnheer de premier: ga uw gang met het mondiale klimaat, ga uw gang met de wereldhandel en ga uw gang met internationale vredesmissies, maar ga ook uw gang met het Europese sociale model. Omdat ik echter weet dat u iemand bent, die bereid is tot leren, ben ik er vrij zeker van dat u deze onevenwichtigheid zal wegnemen.</p>
      <p sl="de">Mijnheer de premier, het verheugde mij zeer dat u een opmerking over Turkije maakte. U bent een rechtvaardig man, net als onze Voorzitter. Hij gunde mijn collega de heer Doyle anderhalve minuut extra. Mij gunt hij dit ook, waardoor ik nog één punt kan toevoegen. U had het over Turkije. U zou hetzelfde ook aan uw collega in de Europese Raad, president Sarkozy moeten zeggen, want het is niet juist, dat mensen in de Europese Unie constant met tegenstrijdige mededelingen komen. Als ik premier van Turkije was, dan zou ik constant in verbazing vallen. De heer Reinfeldt brengt bezoek aan het Europees Parlement en vertelt ons dat we de luiken niet moeten dichttimmeren, maar Turkije perspectief moeten laten houden op toetreding. De volgende voorzitter van de Raad, die na de heer Janša hier zal verschijnen, zal het tegenovergestelde zeggen. Daar ben ik vrij zeker van. Het blijft een feit dat president Sarkozy ons hier in het Europese Parlement meedeelde dat Turkse toetreding bij hem niet op de agenda stond. Deze kwestie kan niet op deze manier heen en weer geschoven worden. Het is cruciaal om duidelijkheid te verschaffen. Er bestaat een duidelijke EU-strategie voor de Turkse toetreding en we moeten ons aan onze verklaringen houden. Of vergis ik me hierin? U hebt het hier duidelijk gezegd en ik hoop dat de heer Nicolas Sarkozy hetzelfde zal doen.</p>
      <p sl="de">Eén laatste opmerking: wat mij het meeste beviel, was uw bekendmaking dat u van plan bent volgend jaar zomer terug te keren als fungerend voorzitter van de Raad. Dat was fijn. Sommige mensen denken dat de volgende voorzitter van de Raad die ons hier zal toespreken, de permanente voorzitter zal zijn, die dan de programma’s van alle roterende voorzitterschappen zal presenteren. Met andere woorden, de heer Blair of de heer Juncker, of wie het dan ook na het bekende gesteggel mag zijn, zal het programma dat uw regering in Stockholm heeft aangenomen, aan ons presenteren. Het Europees Parlement verwacht u echter hier volgend jaar terug te zien in het roterende voorzitterschap met uw programma, dat tegen die tijd ook het concept van een sociaal Europa zal bevatten.</p>
    </intervention>
    <intervention id="2-159" speaker_id="2155" name="Graham Watson" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, toen het Parlement deze reeks debatten over de toekomst van Europa een aanvang namen, konden slechts weinigen voorspellen dat er tegen 2009 een verdrag in werking zou treden. Europa was aan het wegzinken, en om de woorden van een landgenoot van de heer Reinfeldt, de heer August Strindberg, te parafraseren: “er was iets onnatuurlijks aan, immers, de natuur vereist vooruitgang, evolutie, en iedere stap achteruit betekent verspilling van energie.”</p>
      <p sl="en">De Europese Unie heeft sindsdien gezamenlijk de energie verzameld om Europa weer in de richting van vooruitgang te brengen. Tegen de tijd dat het land van de premier in 2009 de teugels zal overnemen, zal de EU een democratische revolutie hebben ondergaan: het zal meer open, meer toerekenbaar en meer responsief zijn tegenover haar burgers. De mensen die de EU aanvallen omdat zij ondemocratisch zou zijn, zijn niet goed wijs om tegen een verdrag te zijn dat burgers en hun vertegenwoordigers aan het roer zet. Zij verdoen ook hun tijd als ze willen protesteren bij dit Parlement, omdat dit geen verantwoordelijkheid draagt over de beslissing van nationale regeringen om wel of geen referendum te houden.</p>
      <p sl="en">De premier, die in eigen land de reputatie heeft compromissen te kunnen sluiten, lijkt uitstekend geschikt om de Europese Unie onder een nieuwe Raad, een nieuw Parlement en een nieuwe Commissie op weg te helpen. Maar zal hij ook echt de teugels in handen krijgen – zoals bij voorgaande voorzitterschappen – of zal hij slechts een kabinetschef zijn van de permanente voorzitter van de Raad?</p>
      <p sl="en">De waarheid is, dat het verdrag in een kader voorziet voor een toekomst die we nog moeten opbouwen, een toekomst, waarin voor onze Unie de grootste uitdaging zal zijn, zoals de minister van Europese Zaken van Finland zei, om de bruikbare resultaten te leveren waar burgers terecht om vragen, en geen eindeloos navelstaren, dat door een Conseil des sages alleen maar langer zal duren.</p>
      <p sl="en">Onderzoek na onderzoek wijst uit dat de Euro-sceptici het mis hebben. Burgers willen niet minder Europa. Ze willen meer: meer gezamenlijke maatregelen tegen terrorisme, meer gezamenlijke maatregelen omtrent energie en het milieu, omtrent defensie en buitenlandse aangelegenheden, omtrent migratie, omtrent onderzoek en ontwikkeling. Ze willen dat Europa groter denkt. Desalniettemin staat samenwerking op deze gebieden nog in de kinderschoenen, omdat de regeringen van de lidstaten in hun nationale hoofdsteden de wil van de burgers blijven ontkennen.</p>
      <p sl="en">We hebben nog tien maanden voordat het verdrag in werking treedt. Nu is de tijd aangebroken voor ons om ons Huis op orde te brengen, voor dit Huis om zich voor te bereiden op de grootste uitbreiding van zijn bevoegdheden ooit en voor de Raad en de Commissie om zowel lopende wetsvoorstellen als de huidige werkwijze te ‘lissaboniseren’.</p>
      <p sl="en">Er wachten ons dringende kwesties, waar de premier al op zinspeelde. Deze zullen niet zonder oprechte samenwerking tussen de overheidsinstellingen worden aangepakt. Ik verzoek de premier ervoor te zorgen dat, tegen de tijd dat we voor bijna 80 beleidsterreinen medebeslissing hebben bereikt, met als gevolg een enorme toename van de werkdruk voor dit Huis en voor de Raad, er meer dialoog op gang komt tussen het Parlement en de Raad, zodat we de Unie op een juiste manier kunnen beheren: als het gaat om het aanpakken van de grootste uitdaging op het gebied van buitenlands beleid van dit moment – de kwestie Kosovo; als het gaat om het aanpakken van de kwestie Turkije, waarover ik het zo roerend eens ben met wat de minister president zei; en als het gaat om grote uitdagingen, zoals de groei van de wereldbevolking, armoede en migratie, waarover hij heeft gesproken.</p>
      <p sl="en">De premier schetste in het kort de uitdagingen van globalisering, zowel bij onze buurlanden als verder weg, en deze uitdagingen kunnen door middel van samenwerking met de EU worden opgelost. Voorgaande ministers-presidenten hebben in deze Kamer hetzelfde gedaan, hoewel zij toen een dergelijke samenwerking niet konden bereiken, dus ik wil u hierbij een Zweeds gezegde toevertrouwen: Gott lära av andras fel, eftersom man inte hinner begå alla själv – het is goed om van de fouten van anderen te leren, aangezien er geen tijd is om ze zelf te maken.</p>
      <a text="(Applaus)"/>
    </intervention>
    <intervention id="2-160" speaker_id="1073" name="Cristiana Muscardini" is_mep="True" mode="spoken">
      <p sl="it">namens de UEN-Fractie. – Mijnheer de Voorzitter, dames en heren, mijnheer de premier, de gevoelige ratificatiefase is eindelijk begonnen en we hopen dat zij snel zal worden afgerond. De grotere betrokkenheid van het Europees Parlement bij het besluitvormingsproces laat zien dat er meer rekening wordt gehouden met de Europese burgers.</p>
      <p sl="it">Europa heeft nu een ambitieuze missie: een grotere rol spelen in de internationale politiek. Niet louter geconsolideerde mensenrechten, maar concrete maatregelen om ze te verdedigen. De Unie moet internationale crises aan gaan pakken, die momenteel worden overgelaten aan de individuele lidstaten, aan de Verenigde Staten en, met de nodige beperkingen in hun mandaat, aan de Verenigde Naties. We moeten vooruitdenken over toekomstige scenario’s en kunnen niet, zoals in het geval van Kosovo, onvoorbereid en verdeeld aan een dergelijk gevoelig scenario beginnen.</p>
      <p sl="it">Energie is een dringende kwestie waaraan de Unie momenteel werkt en we moeten iedere onechte benadering van het milieu loslaten en gemeenschappelijke oplossingen bestuderen om de belangrijkste problemen met betrekking tot de energiecrisis en energieontwikkeling uit de weg te ruimen. De lidstaten of de bedrijven die ermee werken, moeten volgens ons eigenaar blijven van de distributienetwerken, omdat alles kan worden geprivatiseerd behalve de veiligheid van de burgers en de lidstaten. Door elke andere keuze zou Europa zijn onafhankelijkheid en zelfvoorzienend vermogen verliezen. We moeten doelstellingen onderzoeken die het dilemma van de nucleaire energie en van de alternatieve energie kunnen oplossen. Het is tijd om beslissingen te nemen, en niet alleen te praten.</p>
      <p sl="it">Terwijl door het internet en het gebrek aan vermogen om vanaf het begin hierin enige regulering aan te brengen, de mate van vrijheid in onze samenleving is toegenomen, is iedereen nu blootgesteld aan het ongecontroleerde risico van terrorisme, dat mede ten gevolge van cryptografie een steeds grotere bedreiging vormt voor democratie en de vrijheid van iedereen.</p>
      <p sl="it">Europa, met zijn diensten, economie en vrije markt – een markt die moet worden gecontroleerd door duidelijke en gedeelde regels – mag het verdedigen van een dergelijke fundamentele waarde als de integriteit van kinderen niet verwaarlozen. De toename van online pedofilie en recente gegevens die aantonen dat 52 procent van pedofiele websites in Europa is gevestigd, vereisen dat de wetgeving in de lidstaten wordt geharmoniseerd, zodat in de gehele Unie kan worden gegarandeerd dat er snel processen worden gevoerd, dat er een effectieve preventie komt en wetgeving die providers verantwoordelijk stelt, en de mogelijkheid biedt om in elke lidstaat van de EU illegale websites te sluiten. Waar we behoefte aan hebben, is een Europees centrum dat hulp biedt aan families, leraren, politiediensten en rechtbanken, en gegevens uitwisselt die nodig zijn om een einde te maken aan deze afschuwelijke misdaden en om de verantwoordelijken te straffen.</p>
      <p sl="it">Mijnheer de Voorzitter, mijnheer de premier, als we deze crisis niet onmiddellijk weten aan te pakken, dan verliest Europa zijn toekomst, omdat ons Europa zonder integriteit voor kinderen geen toekomst zal hebben.</p>
    </intervention>
    <intervention id="2-161" speaker_id="4254" name="Monica Frassoni" is_mep="True" mode="spoken">
      <p sl="it">namens de Verts/ALE-Fractie. – Mijnheer de Voorzitter, dames en heren, ik verwelkom deze mogelijkheid om de premier te leren kennen zeer, te meer daar hij vergezeld is van een schare dames – waarvan sommigen, zoals Cecilia, al jaren bekenden van ons zijn, en anderen, zoals Margot, voor langere tijd hier hebben gewerkt. De rol van vrouwen in zijn regering en zijn land is iets, wat ik graag zou willen benadrukken, vooral hierom, omdat het niet alleen een kwestie is van geslacht, maar ook van kwaliteiten, en het is ook gedeeltelijk uit waardering hiervoor, dat we hem hier graag welkom heten.</p>
      <p sl="it">Mijnheer de Voorzitter, het is de toekomstige missie van de Europese Unie om alle aspecten van klimaatverandering te beheersen: op het ecologische, het economische en het sociale vlak. We moeten koste wat het kost de trend van de opwarming van de aarde weten te stoppen en aan de hand van deze uitdaging een verschuiving zien te bewerkstelligen naar een duurzame economie, duurzame werkgelegenheid en een duurzaam mededingingsvermogen.</p>
      <p sl="it">Net als vele jaren geleden, toen de Europese Gemeenschap de missie had om oorlog te voorkomen en om de eenwording van Europa tot stand te brengen na de val van de Muur, moeten we in de toekomst ook een heuse leidende rol hebben voor wat betreft de belangrijkste uitdagingen op milieugebied. Het is niet omdat we als fractie maar één programmapunt hebben of omdat we de Fractie De Groenen zijn, dat we hieraan denken, maar omdat we de realiteit bekijken zoals die is, zonder illusies, en niet door een ideologische bril.</p>
      <p sl="it">We zijn ervan overtuigd dat het economische systeem, de democratische stabiliteit, het vermogen om de millenniumdoelstellingen te halen en de migratieproblematiek aan te pakken allemaal verbonden zijn met het beheersen van schaarse hulpbronnen en met klimaatverandering. Europa moet hier zonder twijfel een leidende rol in spelen.</p>
      <p sl="it">Om die reden, mijnheer de Voorzitter, komt zijn opmerking dat er opnieuw discussie moet worden gevoerd over dat wat op Europees niveau gedaan en betaald moet worden en dat wat op nationaal niveau gedaan en betaald moet worden, compleet banaal over, en we hopen dat deze discussie vermeden kan worden.</p>
      <p sl="it">De Europese Unie heeft momenteel een begroting van één procent, met als resultaat dat niets, of ten minste ongeveer de helft van wat hij zei, kan worden bereikt, tenzij de Europese Unie over een fatsoenlijke begroting kan beschikken. Ik hoop dan ook dat zijn land tijdens de tussentijdse evaluatie, waar zijn voorzitterschap, meen ik, een belangrijke rol in zal spelen, in het achterhoofd houdend dat we tussen dit jaar en volgend jaar ook nog moeten beslissen over het financiële perspectief, dit keer een minder blokkerende rol zal spelen dan in het verleden is voorgekomen.</p>
      <p sl="it">Tot slot, mijnheer de Voorzitter, wat betreft het belangrijke energiepakket verwachten we dat het rechtschapen Zweden een positieve rol zal spelen en niet meer zal proberen het aantal verantwoordelijkheden te verminderen, omdat het land hiermee ook nog het slechte voorbeeld geeft aan de andere lidstaten.</p>
      <p sl="it">Tot slot, de kwestie van de vrijhandel. Aangezien we niet protectionistisch zijn, zou het bijzonder kortzichtig zijn en zelfs een beetje ideologisch om te denken dat vrijhandel het antwoord is op alle problemen, zonder regels op sociaal en ecologisch gebied, we weten dat dat absoluut onmogelijk is.</p>
      <p sl="it">Wat betreft Turkije zijn we het volledig eens. Het is in onze ogen goed nieuws dat Papadopoulos op Cyprus van het toneel is verdwenen. Mijnheer de Voorzitter, waarom heropenen we de kwestie over de zetel van het Europees Parlement niet?</p>
    </intervention>
    <intervention id="2-162" speaker_id="1018" name="Francis Wurtz" is_mep="True" mode="spoken">
      <p sl="fr">namens de GUE/NGL-Fractie . – Mijnheer de Voorzitter, mijnheer de premier, mevrouw de minister, als er één gebied is waarin de ervaring van Zweden voor ons van belang zou kunnen zijn voor wat betreft Europees beleid, dan is dat volgens mij een gebied dat u helaas tijdens uw toespraak niet heeft genoemd, en dat is het sociale beleid en meer specifiek de lessen die werden geleerd van de zaak-Laval-Vaxholm.</p>
      <p sl="fr">Laat ik gewoon eens de feiten opsommen. De Zweedse vakbonden ondernamen collectieve acties om een Lets bedrijf te dwingen het Zweedse arbeidsrecht in Zweden toe te passen. Wat zou je anders verwachten, zou je denken – tenzij je voorstander bent van het zogenaamde land-van-herkomstbeginsel, ook wel sociale dumping genoemd. Het Letse bedrijf verwees echter naar de Europese wetgeving als rechtvaardiging voor zijn verzet tegen de eisen van de vakbonden. Het geschil kwam toen voor de rechter en de zaak werd doorverwezen naar het hoogste gerechtshof in het Europees recht, het Europese Hof van Justitie, dat, zoals we weten, de verdragen interpreteert en vervangende jurisprudentie vaststelt.</p>
      <p sl="fr">Op 18 december vorig jaar sprak het Hof zich uit voor het bedrijf en tegen de vakbonden. Het vonnis van het Hof luidde, en ik citeer: “In het hoofdgeding moet worden geconstateerd dat het recht van de vakbondsorganisaties [ …] om collectieve actie te voeren [ …] het voor deze ondernemingen minder aantrekkelijk, ja zelfs moeilijker kan maken om bouwwerkzaamheden uit te voeren op het Zweedse grondgebied en derhalve een beperking op het vrij verrichten van diensten in de zin van artikel 49 EG vormt.” In de toekomst moeten de vakbonden in Zweden en in andere landen in dergelijke gevallen hun eisen beperken, en ik citeer weer, tot de “minimale bescherming” die onder de Gemeenschapsregeling is toegestaan, opdat artikel 49 van het Verdrag niet wordt geschonden, waarin de vrijheid om diensten te leveren wordt gegarandeerd.</p>
      <p sl="fr">Dit is duidelijk onaanvaardbaar en daarom verzoekt mijn fractie het Europees Parlement dan ook dringend om over deze kwestie en de enorme gevolgen ervan te debatteren: wat zou het politieke vervolg moeten zijn van dit vonnis? Voor nu zouden we echter geïnteresseerd zijn in uw mening over deze zaak, mijnheer de premier.</p>
    </intervention>
    <intervention id="2-163" speaker_id="28146" name="Hélène Goudin" is_mep="True" mode="spoken">
      <p sl="sv">namens de IND/DEM-Fractie . – Mijnheer de Voorzitter, mijnheer de premier, de reactie op de referenda in 2005 over de Europese Grondwet in Frankrijk en Nederland is een voorbeeld van de ondemocratische trend in de Europese politiek. De politieke elite wil alleen maar naar de mening van de burgers luisteren en de wil van de bevolking respecteren, als de onderdanen hoffelijk en gehoorzaam “ja” zeggen tegen meer EU-federalisme.</p>
      <p sl="sv">In combinatie met de discussies over het Verdrag van Lissabon had premier Reinfeldt zich moeten opwerpen als kampioen in de democratie door te verklaren dat de resultaten van de twee referenda in feite betekenden dat het verdrag had gefaald.</p>
      <p sl="sv">Bovendien had de heer Reinfeldt om een meer intergouvernementeel verdrag kunnen vragen, voor flexibele integratie kunnen pleiten, vrijstelling van de euro kunnen eisen en kunnen verzoeken of het heen en weer reizen naar Straatsburg had kunnen stoppen. Hij deed geen van deze dingen.</p>
      <p sl="sv">Wat gaat er in 2009 onder het Zweedse voorzitterschap dan wel gebeuren? De allerbelangrijkste doelstelling had moeten zijn om de samenwerking binnen de EU aan te passen en te moderniseren en om de EU effectiever te maken. De heer Reinfeldt had dus moeten aangeven, dat Zweden hervorming van het landbouwbeleid als prioriteit zou willen zien, en moeten eisen dat het afgelopen moet zijn met het reizende circus van het Europees Parlement.</p>
      <p sl="sv">In plaats van zich in te zetten voor een afgeslankte maar scherpere EU, lijkt de Zweedse regering zich meer te richten op een loggere en meer bemoeizuchtige EU. In Zweden is het bekritiseren van uitbreiding van het EU-federalisme onder de gewone bevolking wijdverbreid, maar in de praktijk komt het onder de politieke elite nauwelijks voor. Er zijn voldoende redenen om je af te vragen in hoeverre onze gekozen vertegenwoordigers ook werkelijk de burgers vertegenwoordigen.</p>
      <p sl="sv">Ik zou tot slot aan de heer Reinfeldt een goede fles Elzaswijn willen aanbieden, als hij mij één wet zou kunnen noemen die wel onder de verworpen EU-Grondwet zou zijn aangenomen, maar niet onder de herziene versie. Neemt u deze uitdaging aan, mijnheer Reinfeldt?</p>
    </intervention>
    <intervention id="2-164" speaker_id="1023" name="Jean-Marie Le Pen" is_mep="True" mode="spoken">
      <p sl="fr">Mijnheer de Voorzitter, dames en heren, het verraad van Frankrijk is compleet. Het congres van schaamte kwam op 4 februari in Versailles bijeen om de grondwetsherziening aan te nemen die nodig is om het zogenaamde Constitutioneel Verdrag te herzien.</p>
      <p sl="fr">Versailles is de belangrijkste plaats geworden, waar Frankrijk zijn soevereiniteit afstaat, we herinneren ons nog dat ook het Duitse Rijk daar werd uitgeroepen.</p>
      <p sl="fr">Namens de 26 lidstaten die niet worden geraadpleegd in een referendum, zal Ierland de facto de woordvoerder zijn voor de miljoenen Europeanen die in 2005 “nee” hebben gestemd en geen Europese superstaat willen.</p>
      <p sl="fr">Als je de burgers berooft van hun legitieme recht om over hun toekomst mee te kunnen beslissen, zullen ze wraak nemen. Geen zorgen, dames en heren, ze zullen wraak nemen, en wat voor wraak, in de Europese verkiezingen volgend jaar!</p>
      <p sl="fr">De waarheid is gewoon, dat een aantal Europese leiders er zeker van is, dat hun landen deze dun gesluierde grondwet zouden verwerpen. De heer Sarkozy zei het ronduit en gaf het toe aan het Parlement op de Conferentie van voorzitters, met name verwijzend naar de regering van het Verenigd Koninkrijk. Hij is de door zichzelf benoemde bemiddelaar in deze schandelijke bedriegerij. Hij was eigenlijk de allerlaatste persoon die het recht had om deze tweede versie van de Grondwet door het Parlement aangenomen te krijgen, maar zoveel moeite doen sommige mensen wel om de aandacht op zichzelf te vestigen en om te doen overkomen dat zij de touwtjes in handen hebben.</p>
      <p sl="fr">Vermaarde en eeuwenoude naties worden zo terzijde geworpen ten gunste van een constructivistisch Utopia, dat hen overgeeft, met handen en voeten gebonden, aan de kwade gevolgen van globalisering en ontketend liberalisme: massale immigratie, onveiligheid, economische teloorgang, sociale onheil en moreel en cultureel verval.</p>
      <p sl="fr">De toekomst van Europa ligt niet in deze totalitaire superstaat, zoals we vandaag de dag in Kosovo zien, wat als voorbeeld gezien moet worden, maar in samenwerking die uit vrije beweging aan de naties en burgers van Europa wordt overhandigd, inclusief de Slavische naties.</p>
      <p sl="fr">In ieder geval, wat zeker is, is dat twee naties, beide medeoprichters van de Unie, werden geraadpleegd in een referendum en de voorgestelde grondwet duidelijk hebben verworpen. Aangezien de grondwet derhalve onwettig is, zijn alle uitvloeisels ervan ook onwettig en niemand kan worden gedwongen zich aan de bepalingen ervan te houden.</p>
      <p sl="fr">Nationaal verzet is derhalve legitiem: het recht van alle burgers en de plicht van alle patriotten. Caveant consules!</p>
    </intervention>
    <intervention id="2-165" speaker_id="28124" name="Gunnar Hökmark" is_mep="True" mode="spoken">
      <p sl="sv">Mijnheer de Voorzitter, ik verwelkom de premier hier. Dit is waar ik werk. Het is een dynamische plek. Hier wordt beleid gevormd, dat een direct effect heeft op de Zweedse samenleving en op andere Europese samenlevingen. Dit gebeurt hier, niet om de burgers van het politieke proces af te schermen, maar omdat er aangelegenheden zijn die alleen kunnen worden aangepakt als landen met elkaar samenwerken. De nationale staat is niet langer de juiste context waarin we veel van de belangrijke uitdagingen van deze tijd moeten aanpakken.</p>
      <p sl="sv">De mensen onder ons die uit Zweden komen, nog altijd een relatief nieuwe lidstaat, zullen zich misschien herinneren dat er veel problemen en uitdagingen zijn die niet het gevolg zijn van de EU, maar haar overkomen, omdat zij in staat is gebleken de uitdagingen van nu succesvol te kunnen aanpakken.</p>
      <p sl="sv">Hiertoe behoort ook Kosovo. Hiertoe behoort ook klimaatverandering, waarin Zweden heeft aangetoond op welke manier van ontwikkeling in plaats van wetgeving gebruik kan worden gemaakt om de belangen van onze maatschappij te bevorderen. Hiertoe behoren kwesties over mededinging en kwesties over de strijd tegen misdaad en terrorisme. Dit zijn aangelegenheden en gebieden waarover we alleen kunnen beslissen als we samenwerken. Deze problemen en uitdagingen zijn ons ten deel gevallen omdat we succesvol zijn.</p>
      <p sl="sv">Vandaar dat ik ook denk dat de premier gelijk had, toen hij één aspect benadrukte, en dit zou mijns inziens het grote concept moeten zijn van de Europese Unie in de komende jaren – een open houding. Een open houding naar de wereld om ons heen. Dankzij een open houding naar de hele wereld kunnen we de internationale orde helpen vorm te geven op basis van waarden als democratie en vrijheid, als we onze eigen Gemeenschap uitbreiden, maar ook als we deelnemen aan internationale onderhandelingen over vrijhandel en nog veel meer zaken.</p>
      <p sl="sv">Wat betreft een open houding tegenover de lidstaten onderling, vind ik het belangrijk te benadrukken dat de mensen die tegen een open houding zijn, ook tegen de vrije beweging van mensen zijn en tegen het recht op vrije keus. Dat is waar discriminatie plaatsvindt. Het juiste Europese concept is een open houding en, als we het kunnen realiseren, dan zijn we er zeker van, dat onze burgers zullen erkennen dat dit ook echt het Europa van het volk is. Dit is een uitdaging voor het Zweedse voorzitterschap en een uitdaging voor dit Parlement en al zijn fracties.</p>
    </intervention>
    <intervention id="2-166" speaker_id="28129" name="Inger Segelström" is_mep="True" mode="spoken">
      <p sl="sv">Mijnheer de Voorzitter, net als iedereen wil ik graag premier Reinfeldt bedanken voor zijn komst.</p>
      <p sl="sv">Mijn eerste kwestie gaat over de milieueffectbeoordeling van de gaspijpleiding in de Oostzee, een van de meest vervuilde zeeën ter wereld, waarnaar het Parlement onlangs een onderzoek had gehouden, waarbij een aantal commissies betrokken waren. Zweden was het eerste land, dat milieueffectbeoordelingen instelde. Deze kwesties is een van de meest belangrijke milieukwesties voor Zweden en de EU. Zal Zweden weer een ander alternatief eisen, waarbij de pijpleiding dit keer over land wordt aangelegd, en dus moet worden onderworpen aan een milieueffectbeoordeling?</p>
      <p sl="sv">De beheerders vertelden ons in het Parlement dat dit te kostbaar zou zijn. Maar zowel de premier als ik komen uit Stockholm, waar de kosten voor infrastructuur en investeringen zo ongeveer zijn verdubbeld. Ik kan me niet voorstellen dat een verhoging van de kosten met tien tot vijftien procent een sterker tegenargument is. Het milieu is belangrijker.</p>
      <p sl="sv">Mijn tweede kwestie houdt verband met clusterbommen en dergelijke, waarover momenteel in het Osloproces en in Wellington, Nieuw-Zeeland wordt gedebatteerd, en vorige week ook in het Zweedse parlement ter sprake is gekomen. Dit is ook een belangrijke EU-kwestie. Ik heb brieven ontvangen die waren ondertekend door een groot aantal organisaties in Zweden, waaronder Amnesty International, de kerken door middel van Diakonia, het Rode Kruis, UNICEF, Svenska Freds (de Zweedse vereniging voor vrede en arbitrage) en de Zweedse vereniging voor de Verenigde Naties, waarin wordt geëist dat Bombkapsel 90 (BK90), waar Zweedse JAS-vliegtuigen mee zijn uitgerust, wordt gekenmerkt als een clusterbom en wordt opgenomen in een internationaal initiatief dat een uitvoerig verbod voorbereid. Welk standpunt heeft de regering over de JAS-bom? Is de BK90 volgens de premier een clusterbom of niet? Is de premier van plan maatregelen te gaan nemen in het lopende Osloproces?</p>
      <p sl="sv">Tot slot zou ik willen weten, wanneer de premier maatregelen gaat treffen om het constante heen en weer reizen naar Straatsburg te beëindigen, nu de minister van Europese Zaken, mevrouw Malmström, een miljoen namen en handtekeningen heeft verzameld. Zou het Parlement zelf niet moeten besluiten waar het zijn vergaderingen houdt en niet de Raad? Ik zou u ook hartelijk willen bedanken voor uw mededeling over Turkije. Ten slotte wil ik nog zeggen dat, wanneer ze volgend jaar gedurende het Zweedse voorzitterschap terugkomen, de premier en de andere leden van de regering van harte welkom zijn, telkens weer!</p>
    </intervention>
    <intervention id="2-167" speaker_id="4274" name="Olle Schmidt" is_mep="True" mode="spoken">
      <p sl="sv">Mijnheer de premier, het feit dat er in Zweden in de herfst van 2006 een nieuwe regering is aangetreden, is niet onopgemerkt gebleven gelet op de inzet voor de EU. Ik zou daarom de premier en de minister van Europese Zaken willen bedanken voor hun duidelijke vastberadenheid om van Zweden een actievere partner van de Unie te maken, om zijn plek te midden van de Europese integratie te krijgen, zoals de premier zei.</p>
      <p sl="sv">Niettemin is Zweden nog geen onderdeel van de eurozone, iets wat voor ons Zweden een kostbare zaak is, op economisch, maar vooral ook op politiek gebied. Het is tenslotte, mijnheer de minster-president, in wezen een kwestie van solidariteit. Mijn vraag is als volgt: wanneer zal Zweden een volwaardig lid van de EU worden? Hoe ziet het tijdschema eruit, mijnheer de premier? Een gevoelig punt in uw vaderland Zweden.</p>
      <p sl="sv">We zijn nu in Straatsburg, een prachtige en aantrekkelijke stad, waarvan de geschiedenis ons terug doet denken aan de verschrikkingen van oorlog. Dit gezegd hebbende weten we dat er miljoenen burgers zijn, die van mening zijn dat dit heen en weer reizen tussen Brussel en Straatsburg niet de beste manier is om voor het milieu te zorgen en ons geld te beheren. Een dringend verzoek: zou het misschien mogelijk zijn dat de Zweedse regering tijdens haar voorzitterschap een het zou aandurven om voor te stellen een einde te maken aan dit heen en weer gereis?</p>
    </intervention>
    <intervention id="2-168" speaker_id="28616" name="Ģirts Valdis Kristovskis" is_mep="True" mode="spoken">
      <p sl="lv">Mijnheer de premier, zowel u als wij verwachten veel van de toekomst van Europa. De heer Robert Schuman had destijds de hoop de Europeanen na eeuwenlange afscheiding ten gevolge van verscheidene conflicten te verenigen. Hij zag in dat om te weten waar je naartoe wilt, het belangrijk is te weten waar je vandaan komt. Mijnheer de premier, realiseert u zich, dat de Europese Unie geen rekening houdt met haar ondemocratische, totalitaire verleden? Een duidelijk voorbeeld hiervan is het Kaderbesluit van de EU betreffende de bestrijding van racisme en vreemdelingenhaat van vorig jaar. Er wordt in aanbevolen dat Europese landen vrijheidsstraffen opleggen voor het ontkennen van Nazimisdaden, maar de vergelijkbare misdaden onder het communistische regime, de onterechte ontkenning, of erger nog, verheerlijking ervan, worden bewust vergeten. Europa zou dit niet mogen toestaan. Wat zullen de miljoenen Oost-Europeanen hiervan denken, waaronder inwoners van wat nu de Europese Unie is, die in Stalin’s concentratiekampen werden gemarteld? Ik verzoek u dit serieus te overwegen en bij te dragen aan een oplossing voor dit probleem in de naam van de toekomst en rechtvaardigheid in Europa. Dank u wel.</p>
    </intervention>
    <intervention id="2-169" speaker_id="28139" name="Carl Schlyter" is_mep="True" mode="spoken">
      <p sl="sv">Mijnheer de Voorzitter, deze dag in het teken van Zweden gaat nu verder met nog iemand die het reizen naar Straatsburg wil vermijden. Ik wil ook dat er een referendum wordt gehouden over ons verdrag.</p>
      <p sl="sv">Ik kwam er vanmorgen achter dat ik een groene en een blauwe sok had aangetrokken. Ik vraag me af of het symbolisme hierachter was, dat we een nieuwe soort alliantie moeten vormen tussen de verschillende fracties, anders dan de traditionele allianties. Als u nog een groene sok van me wilt hebben, mijnheer Reinfeldt, dan moet u waarschijnlijk wat meer ambitieus worden op het gebied van energiebesparing en hernieuwbare energiebronnen. Ik heb een voorbeeld meegenomen. Dit is een LED-lamp. Je doet er twaalf seconden over om hem in te draaien. Het bouwen van een nieuwe kerncentrale duurt twaalf jaar. Met welke van de twee manieren kun je makkelijker en sneller klimaatproblemen oplossen?</p>
      <p sl="sv">I dacht ook aan problemen die met groei gepaard gaan, hierover moeten we het ook eens worden. Wij importeren tegenwoordig historisch grote hoeveelheden producten die in andere landen emissies veroorzaken. We moeten dit in het achterhoofd houden, als we ons met het klimaat gaan bezighouden. En dan keren we terug naar de handel. Het is verkeerd om met protectionisme ondernemingen te beschermen. Maar met protectionisme het milieu en mensenrechten beschermen is een plicht en verantwoordelijkheid voor politici in een vrije markt. Anders worden burgers instrumenten van de markt in plaats van dat de markt een instrument van de burgers wordt.</p>
      <p sl="sv">De beste manier waarop u kunt aantonen dat de bevolking grotendeels meewerkt aan de toekomst van de EU, is om de burgers de gelegenheid te geven om te laten zien wat ze vinden dor middel van een referendum.</p>
    </intervention>
    <intervention id="2-170" speaker_id="28134" name="Eva-Britt Svensson" is_mep="True" mode="spoken">
      <p sl="sv">Mijnheer de Voorzitter, ik wil de premier van Zweden welkom heten in het Parlement en in dit debat over de toekomst van Europa. Dit is een belangrijk debat, waar 493 miljoen burgers bij betrokken zijn. Het debat moet daarom gehouden worden en besluiten over het debat moeten niet alleen in het Parlement, maar ook onder de burgers genomen worden. Maar als je de burgers bij het debat wilt betrekken, moeten ze ook de mogelijkheid hebben om invloed uit te oefenen op de toekomst. Zonder inspraak en de mogelijkheid om invloed uit te oefenen, zal er geen betrokkenheid zijn. Hoe zorgen we er dus voor dat burgers deel gaan nemen aan het proces? Het antwoord is voor de hand liggend: door hun een vraag te stellen over de toekomst, en te luisteren naar hun antwoord. Een referendum over het Verdrag van Lissabon is daarom noodzakelijk als we de burgers van Europa serieus willen nemen. EU-wetgeving wordt tegenwoordig opgesteld door anonieme ambtenaren, die worden beïnvloed door deskundigen en lobbyisten, terwijl de mening van de burgers wordt genegeerd. Het wordt hoog tijd dat er naar de mening van de burgers geluisterd wordt.</p>
      <p sl="sv">De premier zei helemaal niets over de uitspraak in de zaak-Vaxholm. De zaak heeft veel aandacht gekregen, niet alleen in Zweden, maar ook in veel andere EU-lidstaten. Dit is normaal, omdat de uitspraak niet alleen de doodsteek betekent voor het Zweedse model, maar het is ook een aanval op werknemers in loondienst en de positie van vakbonden in de gehele EU. Dit vonnis is een uitnodiging om het loon van werknemers te verlagen tot het absolute minimum. Geen enkele lidstaat hoeft gunstigere voorwaarden voor werknemers op te stellen dan de wettelijke minimale bescherming. Dit leidt tot een tweeledige arbeidsmarkt. Alleen voor werknemers in binnenlandse loondienst zullen er wat extra voorzieningen zijn, terwijl voor werknemers in buitenlandse loondienst andere regels gelden. Dit zal tot dumping leiden wat betreft lonen en arbeidsvoorwaarden, en tot discriminatie.</p>
      <p sl="sv">Zweden kan hierin verandering brengen. Zweden kan zich inzetten voor het behoud van de rechten van werknemers in loondienst en van een sociaal Europa door een uitzonderingspositie op te eisen in het Verdrag van Europa voor collectieve arbeidsovereenkomsten. Zweden kan hierin voorop lopen en anderen overhalen hetzelfde te doen.</p>
      <p sl="sv">Concluderend wil ik de premier van Zweden herinneren aan een van de twee kwesties die voorafgaand aan de Zweedse toetreding voor dat land zeer belangrijk waren. Een van de hoogste prioriteiten lag bij het beleid voor gelijke kansen. Wat is er gebeurd, en wil Zweden het voortouw nemen om het toekomstig beleid voor gelijke kansen te ontwikkelen? Deze vraag is onderdeel van het debat over de toekomst. Zonder vrouwen heeft Europa geen toekomst.</p>
    </intervention>
    <intervention id="2-171" speaker_id="4383" name="Paul Marie Coûteaux" is_mep="True" mode="spoken">
      <p sl="fr">Mijnheer de Voorzitter, Europa heeft duidelijk alleen toekomst via zijn burgers, aangezien zij er inhoud en kracht aan geven. Als de burgers van Europa zouden worden opgeslokt, kaalgeschoren van de verantwoordelijkheid voor henzelf en verdeeld over of opgedeeld in kleine prinsdommen zonder politieke dimensie – in het verlengde, natuurlijk, van het imperialistische beleid van Amerika, zoals we met Kosovo hebben gezien, waar de laatste vreselijke ontwikkelingen een grote bedreiging vormen voor de toekomst – kort gezegd, als Europa zich in handen zou geven van een technostructuur zonder grondgebied, die het aan de grillen van globalisering en macht over zou laten, dan zou ik erg bang zijn voor de toekomst.</p>
      <p sl="fr">Al het bewijsmateriaal wijst er momenteel op dat deze machine, die we tot onze schaamte de Europese Unie noemen, niet alleen los van zijn burgers opereert, maar zelfs ertegen. We hebben hier onlangs meer bewijs van gezien bij de verbazingwekkende afwijzing door de Franse burger in het referendum van 2005, geholpen en bijgestaan door onze glansloze leider, president Sarkozy. De Franse burger is teleurgesteld en heeft alle hoop laten varen in dit algemene debat, wat zowel een afwijzing van het verleden, als van de toekomst is.</p>
      <p sl="fr">Europa kan alleen gered worden, als de burgers weer controle krijgen over hun eigen lot, als de lidstaten de vrijheid krijgen hun eigen beleid te kunnen voeren en alleen de krachten bundelen als dat nodig is, als we deze democratie als een stel leugens bestempelen, die niets meer met demos of kratos te maken heeft, oftewel, als de lidstaten en andere landen weer hun vrijheid opeisen. Anders zal het stevige schip Europa vergaan en zullen we langzaam maar zeker steeds verder wegdrijven van de kust van geschiedenis.</p>
    </intervention>
    <intervention id="2-172" speaker_id="39726" name="László Tőkés" is_mep="True" mode="spoken">
      <p sl="hu">Mijnheer de Voorzitter, mijnheer de premier, in de inleiding van het Handvest van de grondrechten, dat is bijgevoegd bij het nieuwe basisverdrag van de Europese Unie staat, dat de burgers van Europa vastberaden zijn om gezamenlijk in een vreedzame toekomst te leven gebaseerd op gemeenschappelijke waarden. Salih Mahmoud Osman, winnaar van de Sacharovprijs, zei echter, toen hij afgelopen december een plenaire vergadering van het Europees Parlement toesprak, dat er geen vrede is zonder rechtvaardigheid.</p>
      <p sl="hu">Een onrechtvaardig systeem waar vrede heerst, zal vroeger of later tot oorlog leiden en ineenstorten. De meest recente Balkanoorlog en het uiteenvallen van voormalig Joegoslavië zijn hier duidelijke voorbeelden van. Verzoening is bijna onvoorstelbaar, tenzij er een rechtvaardig nieuw systeem wordt ingesteld.</p>
      <p sl="hu">Europa moet ook zijn communistische verleden onder ogen durven zien. Het uit de weg ruimen van de kwaadaardige erfenis van het communisme is een vereiste voor een vreedzame toekomst in Europa. Communisme hoort net zo te worden afgekeurd als het fascisme. Er kan op ons continent geen sprake van vrede, van een rechtsstaat, van veiligheid of stabiliteit, tenzij er in elk opzicht op legitieme wijze recht wordt gesproken. Dezelfde rechtvaardigheid dient ook te worden toegepast bij het oplossen van de situatie rond etnische minderheden.</p>
    </intervention>
    <intervention id="2-173" speaker_id="2097" name="Giles Chichester" is_mep="True" mode="spoken">
      <p sl="en">Mijnheer de Voorzitter, ik ben verheugd om de premier vandaag welkom te mogen heten. Zijn historische overwinning bij de Zweedse parlementsverkiezingen was een persoonlijke zegetocht. Ik feliciteer hem ook met het verenigen van centrum-rechts en het doorbreken van de sociaal-democratische overheersing en wens hem en zijn regering het beste toe.</p>
      <p sl="en">Vandaag discussiëren we over de toekomst van Europa, terwijl dit Huis deze week over een verslag zal stemmen dat het Verdrag van Lissabon zal bekrachtigen. Ik wil heel duidelijk kenbaar maken dat de Britse conservatieve afgevaardigden tegen dit verslag zullen stemmen, omdat we het fundamenteel oneens zijn met het verdrag, met het proces door middel waarvan het werd aangenomen, en met het feit dat het eenvoudigweg een fotokopie is van de grondwet die twee medeoprichters van de Unie in nationale referenda hadden afgewezen.</p>
      <p sl="en">Met dit verdrag gaat Europa de verkeerde kant op. De EU krijgt erdoor belangrijke nieuwe bevoegdheden, waarvan sommige betrekking hebben op bijzonder gevoelige zaken van nationaal belang. Mijn partij heeft een andere visie op de toekomst van Europa, namelijk dat het een meer open houding krijgt, dynamischer en transparanter wordt en minder gecentraliseerd, eenvormig en inflexibel.</p>
      <p sl="en">Het Britse parlement debatteert op dit moment over het verdrag. De burgers van het Verenigd Koninkrijk hoopten natuurlijk dat ze in een referendum erover mee konden beslissen. Maar de Britse regering heeft op schandelijke wijze haar woord gebroken, aangezien in haar verkiezingsprogramma werd beloofd er een te houden.</p>
      <p sl="en">Mijn partij, zowel hier als in het Verenigd Koninkrijk, zal krachtig campagne blijven voeren zodat de burgers hun mening kwijt kunnen in een referendum. Zonder steun onder brede lagen van de bevolking heeft de Europese Unie geen legitimiteit voor wat ze doet. Ze moet haar obsessie voor instellingen loslaten en verder gaan. Om gereed te zijn voor de 21ste eeuw moet de EU zich concentreren op kwesties als het milieu, economische mededinging en mondiale armoede en op die manier kan ze aantonen dat ze de steun van de burgers waard is. Dit zijn de kwesties die voor de toekomst van Europa van belang zijn.</p>
    </intervention>
    <intervention id="2-174" speaker_id="23707" name="Libor Rouček" is_mep="True" mode="spoken">
      <p sl="cs">Mijnheer de premier, dames en heren, de EU heeft net een bijzonder succesvol jaar afgesloten. De EU is met Roemenië en Bulgarije uitgebreid, er zijn negen nieuwe landen aan het Schengengebied toegevoegd, de eurozone werd met drie nieuwe landen uitgebreid, en de euro is geleidelijk de dollar aan het vervangen als internationale munteenheid in de wereld. De EU begint met haar 500 miljoen burgers en consumenten zo langzamerhand in belangrijke mate regels en normen op het gebied van mondiale handel, milieu en techniek voor te schrijven. Ondanks het wishful thinking van veel Eurosceptici, heeft Europa zelfs een akkoord bereikt over het nieuwe hervormingsverdrag.</p>
      <p sl="cs">Ik benadruk deze successen, omdat ze mede zijn bereikt dankzij de actieve inzet van de nieuwe lidstaten, en niet ondanks hun aanwezigheid. Daarom verwelkom ik ook de voorstellen van de premier aangaande toekomstige prioriteiten. Een van de prioriteiten voor de komende jaren zou moeten zijn om de EU uit te breiden met landen uit de Westelijke Balkan. Hier zijn echter de volgende twee voorwaarden aan verbonden: de landen in kwestie moeten er op technisch gebied globaal op voorbereid zijn en de bestaande lidstaten moeten durf tonen. Hun politici moeten de moed hebben om aan hun burgers uit te leggen waarom de uitbreiding een succes was en dat erdoor niet minder maar juist meer veiligheid, vrijheid en democratie is gekomen. Ik ben van mening dat we het ook moeten aandurven om de landen van de Westelijke Balkan binnen een zo kort mogelijke periode tot het visumvrije regime toe te laten. Waarom zouden we voor twintig miljoen mensen in de Westelijke Balkan bang zijn, als we in de Gemeenschap 27 lidstaten en 500 miljoen burgers hebben?</p>
      <p sl="cs">Ik heb nog één laatste opmerking. Volgend jaar is het Zweedse voorzitterschap. Zweden zal samenwerken met Frankrijk en Tsjechië. Ik zou de premier willen verzoeken zijn Tsjechische collega’s aan te moedigen om het Verdrag van Lissabon bij de eerst volgende gelegenheid door het Tsjechische parlement te laten ratificeren. Als Tsjechisch burger vermoed ik dat de eurosceptische Tsjechische regering dit niet zo snel zal doen.</p>
    </intervention>
    <intervention id="2-175" speaker_id="28127" name="Lena Ek" is_mep="True" mode="spoken">
      <p sl="sv">Collega’s, er is niets bijzonders aan ervaring. Het helpt je fouten te herkennen, als je er weer een maakt. Deze keer mogen we wat betreft de Balkan geen fouten maken. Dat is mijn eerste opmerking over wat de premier in zijn inleiding tegen het Parlement zei. Europa moet over Kosovo met één stem spreken.</p>
      <p sl="sv">Mijn tweede opmerking gaat over terrorisme, waarbij in een open samenleving terrorisme moet worden bestreden met alle middelen die voor een open samenleving beschikbaar zijn, met veel zelfvertrouwen en zonder toe te geven aan opdringerige maatregelen.</p>
      <p sl="sv">Mijn derde en laatste opmerking gaat over de klimaatkwestie, waarbij het Europese systeem misschien wel het grootste en moeilijkste probleem is waar we in de kortste tijd een beslissing over hebben moeten nemen. Het gevaar bestaat dat, nadat deze kwestie in Kopenhagen is afgerond, het gevoel zal overheersen zoals in het verhaal van Hans Christian Anderson, waar de keizer geen kleren draagt of naakt door de stad loopt.</p>
      <p sl="sv">Om de Europese wetgeving tot stand te kunnen brengen die wij nodig hebben, moet er veel inzet worden getoond en actief worden samengewerkt tussen de Raad van ministers en de Commissie en bovenal met het Parlement, iets wat in de geschiedenis van de EU nog niet is voorgekomen.</p>
      <p sl="sv">Tot slot ben ik verheugd te zien dat een pro-actieve Zweedse regering in het middelpunt van het Europese debat staat. Welkom!</p>
    </intervention>
    <intervention id="2-176" speaker_id="28358" name="Konrad Szymański" is_mep="True" mode="spoken">
      <p sl="pl">Mijnheer de Voorzitter, het belangrijkste voor de toekomst van Europa zijn zichtbare resultaten in de levensomstandigheden van de normale burgers, zoals behoud van welvaart, openbare veiligheid en internationale veiligheid. De toekomst van de Unie zal niet worden bepaald door de als maar complexer wordende institutionele hervormingen, waarover dit Huis morgenochtend zal debatteren.</p>
      <p sl="pl">Een van de beproevingen voor de Unie die van speciaal belang is voor uw en mijn land, aangezien beide aan de Oostzee liggen, is de kwestie van de noordelijke gaspijpleiding. Dit project is uitzonderlijk gevaarlijk voor het milieu en staat beleidsmatig in tegenstelling met een aantal energieprogramma’s van de EU. Als we een Europa willen dat resultaten oplevert, kunnen we dergelijke projecten niet tolereren. Vandaar mijn vraag: wat is uw mening over het financieren van dit project uit Europese middelen, waar vertegenwoordigers van Nord Stream onlangs naar hebben verwezen?</p>
    </intervention>
    <intervention id="2-177" speaker_id="2338" name="Ian Hudghton" is_mep="True" mode="spoken">
      <p sl="en">Mijnheer de Voorzitter, al meer dan negen jaar lang heb ik het voorrecht om Schotland in dit Parlement te mogen vertegenwoordigen, en gedurende deze tijd hebben we vaak debatten gevoerd over de toekomst van Europa, terwijl er 12 nieuwe lidstaten zijn toegetreden. Deze enorme uitbreiding van de interne markt en van andere gebieden van samenwerking is goed voor Schotland en goed voor Europa als geheel. We hebben echter in dezelfde negen jaar ook de nodige crises moeten doorstaan, zoals het aftreden van de commissie-Santer en de afwijzing van het Constitutioneel Verdrag. Het is bijzonder jammer en frustrerend dat zoveel positieve kenmerken van het lidmaatschap van de EU in het niet vallen bij dergelijke door onszelf veroorzaakte negatieve kenmerken.</p>
      <p sl="en">In Schotland zijn er ook ontwikkelingen. Er is een nieuwe regering – geleid door de SNP, die voorstander van Europa is en een nieuwe toekomst voor Schotland ziet in Europa. Mijnheer de premier, ik zou graag Schotse ministers naast u willen zien zitten in de Europese Raad, en niet achter u. Schotland kan veel bijdragen aan de Europese Unie en haar ontwikkeling: een constructieve houding en een rijkdom aan energiebronnen, om er slechts twee te noemen. Ik kijk uit naar de dag waarop Schotland wordt verwelkomd als onafhankelijke lidstaat van deze Unie. Een dergelijke verandering zou, denk ik, niet alleen goed zijn voor Schotland, maar ook voor de toekomst van Europa.</p>
    </intervention>
    <intervention id="2-178" speaker_id="28142" name="Nils Lundgren" is_mep="True" mode="spoken">
      <p sl="sv">Mijnheer de Voorzitter, mijnheer de premier, we bespreken hier de toekomst van Europa, maar de belangrijkste vraag is, wie die toekomst gaat bepalen.</p>
      <p sl="sv">Het is binnen de EU helaas een traditie, die teruggaat tot Jean Monnet, om de EU op te bouwen zonder de Europese burgers erbij te betrekken. De grootste misleiding tot nu toe is, dat de politieke elite van de EU met dezelfde voorstellen komt over hoe de EU zou moeten worden bestuurd, en wat de EU zou moeten doen, als de constitutionele voorstellen, die al zijn afgewezen in referenda met een hoge opkomst en grote aantallen ‘nee’-stemmers.</p>
      <p sl="sv">Ik merk op dat de leider van de Liberale Fractie de mensen die het verdrag hebben afgewezen, niet goed wijs noemt. Wat hij dus zegt, is dat de meerderheid van de Nederlandse en Franse bevolking niet goed wijs is, net als ik, natuurlijk, terwijl ik hier in dit Huis sta. Ik vind dat de Voorzitter dit soort taal in de toekomst niet meer toelaat.</p>
      <p sl="sv">De premier van Zweden zegt in eigen land en hier in deze Kamer, dat in de EU-begroting minder moet worden uitgetrokken voor landbouw en dat erop moet worden bezuinigd, en dat er een eind moet komen aan de tendens naar supranationalisme. Dat is de mening van de Zweedse burger. Maar in de Raad steunt zijn regering de plannen om de EU om te vormen tot een staat, en zijn afgevaardigden stemmen dienovereenkomstig om de politieke macht over te dragen van de Zweedse bevolking naar Brussel. Dat is geen toekomst.</p>
    </intervention>
    <intervention id="2-179" speaker_id="24030" name="Philip Claeys" is_mep="True" mode="spoken">
      <p sl="nl">Mijnheer de Voorzitter, mijnheer de premier, het is een beetje bevreemdend dat hier een debat wordt gevoerd over de toekomst van Europa zonder dat de vraag wordt gesteld over de grenzen van de Europese Unie. Het gaat nochtans om een van de meest fundamentele problemen waarmee wij geconfronteerd worden. Elke keer opnieuw gaat men daar met een brede bocht omheen terwijl de publieke opinie zich terecht zorgen maakt. Blijft de Europese Unie wel een Europees project, vraagt men zich af. Dat zal niet meer het geval zijn als Turkije zou toetreden. Als de Europese Unie koppig blijft doorgaan en de wil van de bevolking blijft negeren, verdwijnt langzaam maar zeker haar democratisch draagvlak.</p>
      <p sl="nl">Mijnheer de premier, u hebt gewaarschuwd voor een muur die misschien tegen Turkije wordt gebouwd. Daar heeft het echter niets mee te maken. Niemand in Europa zit te wachten op mooie praatjes. De criteria van Kopenhagen moeten nageleefd worden, ook door Turkije en dat is overduidelijk niet het geval. Het wordt dan ook tijd dat die onderhandelingen worden stilgelegd. Dat is niet meer of niet minder dan het naleven van de gemaakte afspraken.</p>
    </intervention>
    <intervention id="2-180" speaker_id="28269" name="Jerzy Buzek" is_mep="True" mode="spoken">
      <p sl="pl">Mijnheer de Voorzitter, mijnheer de premier, u noemde de Europese Unie een mondiale speler, vooral als het verdrag geratificeerd is. We kunnen deze mening alleen maar beamen, en ik wil u graag feliciteren, mijnheer de premier, met uw duidelijke en vastberaden standpunt ten aanzien van het regime in Wit-Rusland, de laatste dictatuur in Europa. Als we in Afrika en Azië invloed willen uitoefenen om de democratie te ondersteunen en mensenrechten te verdedigen, moeten we eerst de problemen aanpakken die dichter bij huis zijn, bij de buurlanden van de Unie.</p>
      <p sl="pl">In dit licht wil ik u ook feliciteren met uw duidelijke standpunt over de uitbreiding van de EU. Ik denk hierbij aan een buurland van Wit-Rusland, de Oekraïne, waar een grote strijd gaande is over of de Oekraïne een democratie moet worden, zodat het land zich normaal, snel en op democratische wijze kan ontwikkelen, wat zowel in ons voordeel als in het voordeel van het Oekraïense volk zou zijn. Het openstellen van de Oekraïne is zeer belangrijk, met het oog op een toekomstig lidmaatschap van de Europese Unie.</p>
      <p sl="pl">Ten slotte wil ik u, mijnheer de premier, feliciteren met uw zeer krachtige uitspraak over de milieubescherming van de Oostzee, een kleine zee waar acht EU-lidstaten aan grenzen. De Oostzee is bijna een interne EU-zee te noemen, en geen enkele zee ter wereld wordt ecologisch zo sterk bedreigd.</p>
      <p sl="pl">U zei ook dat energiekwesties en maatregelen om klimaatverandering tegen te gaan de hoogste prioriteit van het Zweedse voorzitterschap zullen krijgen. Wij zijn het volledig eens met deze toezegging, die de taak en verantwoordelijkheid van onze beschaving is. Maar ik heb de indruk dat we, wat dit betreft, veel praten en weinig doen.</p>
      <p sl="pl">De tussentijdse evaluatie zal tijdens het Zweedse voorzitterschap plaatsvinden. Tenzij we onze begroting dusdanig kunnen wijzigen dat we met enige mate van verantwoordelijkheid in kunnen grijpen om klimaatverandering tegen te gaan en in brede zin over kunnen gaan op technologieën met een lage kooldioxide-uitstoot, zullen we ons inderdaad beperken tot woorden en onze belangrijkste doelstelling niet halen.</p>
    </intervention>
    <intervention id="2-181" speaker_id="2107" name="Jan Andersson" is_mep="True" mode="spoken">
      <p sl="sv">Mijnheer de Voorzitter, welkom aan de heer Fredrik Reinfeldt. U sprak wijze woorden over het Verdrag, over uitbreiding en over het klimaat. Ik zal kort iets bespreken dat u niet heeft genoemd.</p>
      <p sl="sv">Jacques Delors zei ooit eens dat de interne markt nooit een succes zou kunnen worden zonder een sterke sociale dimensie. Hij had volkomen gelijk. Ik was dan ook niet verrast, toen u het over de sociale EU had, en haar beschouwde als een conflict tussen de nationale systemen en de regelingen van de EU.</p>
      <p sl="sv">Ik denk dat het juist andersom is. We hebben een gemeenschappelijke arbeidsmarkt. We moeten daarom het nationale arbeidsrecht en de nationale systemen aanvullen, anders werkt het niet. Als u toch bij deze mening blijft, dan zou ik u een paar voorbeelden willen geven. Is de detacheringsrichtlijn een probleem? Is de overnamerichtlijn een probleem, of een van de overeenkomsten die op Europees niveau door de sociale partners zijn gesloten? De richtlijn betreffende deeltijdarbeid? De ouderschapsrichtlijn?</p>
      <p sl="sv">Om een specifiek voorbeeld te geven: de onevenwichtigheid tussen de markt en beleid is te zien in de zaak-Laval. Het probleem met de zaak-Laval is, dat de markt belangrijker wordt gevonden dan de rechten van werknemers. Dit is in Zweden goed aangepakt. Tot nu toe is deze kwestie in Zweden goed aangepakt, maar zoals vele anderen hier al hebben gezegd, zijn de andere landen van de EU hier ook bij betrokken. Als het straks nodig is bij de Europese initiatieven, zult u zich dan ook net als wij inzetten om Europese initiatieven te nemen?</p>
      <p sl="sv">Vorige maand hebben we een strategie aangenomen betreffende gezondheid en veiligheid op het werk. Het was ons doel om één arbeidsinspecteur te hebben op elke tienduizend werknemers. In Zweden gaat het precies de andere kant op en het zal die doelstelling bij lange na niet halen. In plaats daarvan is de verhouding in Zweden met 27 procent gedaald. In Denemarken, waar de arbeidsmarkt lijkt op die van Zweden, zijn er meer dan twee gezondheids- en veiligheidsinspecteurs op elke tienduizend inwoners. Hoe komt het dat het in Zweden precies de andere kant op gaat? Waarom hebben gezondheid en veiligheid op het werk geen prioriteit?</p>
    </intervention>
    <intervention id="2-182" speaker_id="28262" name="Henrik Lax" is_mep="True" mode="spoken">
      <p sl="sv">Mijnheer de Voorzitter, het is een zware taak om binnen de Unie consensus te bereiken over een gemeenschappelijk energiebeleid, dat in staat is om de energietoevoer naar de lidstaten veilig te stellen, zoals u al zei, mijnheer de premier Reinfeldt.</p>
      <p sl="sv">U noemde ook de Oostzeestrategie van de EU, waar de Commissie op dit moment aan werkt. Een grondig voorbereide strategie voor de Oostzeeregio kan een belangrijke bijdrage leveren aan het toekomstige energiebeleid, en dan vooral aan de energiesamenwerking met Rusland. Het probleem wordt duidelijk door het besluit dat de Zweedse regering vorige week heeft genomen om de aanvraag van Nord Stream voor het aanleggen van een gaspijpleiding door Zweedse territoriale wateren af te wijzen. De aanvraag werd te onvolledig bevonden om te kunnen behandelen.</p>
      <p sl="sv">Er is veel wantrouwen in de regio over het gaspijpleidingproject. Er kan niet echt een aanvaardbare oplossing voor worden gevonden, tenzij de EU en haar lidstaten rondom de Oostzee een gedragslijn formuleren en verder volledige toegang te krijgen tot het project.</p>
      <p sl="sv">Ik zou graag Zweden willen prijzen, omdat het een mogelijkheid heeft geschapen om de nieuwe energiebepalingen van artikel 176a van het Verdrag van Lissabon op de proef te stellen.</p>
    </intervention>
    <intervention id="2-183" speaker_id="1269" name="Christian Rovsing" is_mep="True" mode="spoken">
      <p sl="da">Mijnheer de Voorzitter, mijnheer de premier, ik zou graag over een klein aspect van het milieubeleid willen spreken. De initiatieven van de stad Malmö op het gebied van energiebesparing en het gebruik van milieuvriendelijk vervoer zijn veelbelovend. Ik heb zelf een proefrit gemaakt met een aantal milieuvriendelijke auto’s. In januari reed ik onlangs in Berlijn in een grote S-klasse Mercedes, een auto met een gewicht van rond de twee ton. Deze auto werkt op zowel gewone brandstof als op waterstof. Met een druk op de knop was het mogelijk om van het ene naar het andere brandstoftype over te schakelen – ongeacht de snelheid van de auto. De acceleratie voor beide brandstoftypen was schijnbaar identiek.</p>
      <p sl="da">Het gebruik van waterstof als brandstof voor auto’s is dankzij voortdurende ontwikkeling sterk verbeterd. Het afvalproduct van een waterstofauto is puur water en verder niets. Als waterstof de gewone brandstof voor particuliere auto’s zou worden, dan zou het mogelijk zijn alleen waterstofauto’s toe te laten in het centrale gedeelte van onze steden. Dit zou leiden tot een dramatische daling van de vervuiling en dus ook tot minder ademhalingsziektes en aantasting van onze oude gebouwen. Ik hoop dat Zweden deze solide ontwikkeling op milieugebied zal stimuleren.</p>
    </intervention>
    <intervention id="2-184" speaker_id="23864" name="Toomas Savi" is_mep="True" mode="spoken">
      <p sl="en">Mijnheer de Voorzitter, de Raad verzocht de Commissie op 14 december 2007 om uiterlijk juli 2009 een EU-strategie voor de Oostzee in te dienen, een initiatief dat ook door het Europees Parlement werd verwelkomd.</p>
      <p sl="en">Het belang van deze beslissing kan niet worden onderschat, noch door de Noord-Europese landen, noch door de lidstaten rondom de Oostzee die in 2004 toetraden. Deze strategie zou het werkelijke talent van deze regio naar boven kunnen halen op verschillende gebieden, van milieu, economie, cultuur en onderwijs tot veiligheid.</p>
      <p sl="en">Door de doelstellingen die zijn vastgelegd in de Lissabonagenda, na te streven zou met behulp van de EU-strategie voor de Oostzeeregio een bruggenhoofd kunnen worden geslagen naar Rusland. In de tweede helft van 2009 zal Zweden het voorzitterschap van de Raad overnemen en we hopen dat dit een goed startpunt zal zijn voor deze strategie. Het is echter van essentieel belang dat tegen die tijd alle Oostzeelanden hun operatieve programma’s hebben samengesteld en dit geldt ook voor mijn land, Estland.</p>
    </intervention>
    <intervention id="2-185" speaker_id="2206" name="Reinhard Rack" is_mep="True" mode="spoken">
      <p sl="de">Mijnheer de Voorzitter, er zijn in wezen twee modellen voor de toekomst van Europa: het model van een coherent, steeds meer geïntegreerd verenigd Europa, wat het Verdrag van Lissabon als model voor ogen heeft, of het lukrake model.</p>
      <p sl="de">Zweden is tegenwoordig net als Oostenrijk en Finland al aanzienlijke tijd lid van de Europese Unie, maar het behoort niet tot de eurozone. Zou ik de premier mogen vragen of er hiervoor misschien specifieke redenen zijn? We zouden verheugd zijn als Zweden zich bij de eurozone zou aansluiten.</p>
    </intervention>
    <intervention id="2-186" speaker_id="2309" name="Richard Corbett" is_mep="True" mode="spoken">
      <p sl="en">Mijnheer de Voorzitter, de heer Chichester hield hier kort een toespraak en verdween toen zonder naar het antwoord te hebben geluisterd. Er was verder geen enkel lid van de Britse conservatieve partij aanwezig bij dit debat om een conservatieve premier een toespraak te horen houden over de toekomst van Europa.</p>
      <p sl="en">Waarom is dit? Wilden ze niet horen van iemand die ook conservatief is, hoe goed het Verdrag van Lissabon is? Waarom er geen referendum voor nodig is, omdat er geen verdere overdracht van bevoegdheid plaatsvindt? Waarom we dit nieuwe verdrag nodig hebben om de Unie beter te laten functioneren? Zijn ze zelfs over deze kwestie niet in staat aan een debat deel te nemen? Bleven ze liever buiten staan, waarschijnlijk in de bar bij hun collega’s van de UK Independence Party?</p>
      <p sl="en">Ik vind het wel een schande dat ze niet eens hier zijn gebleven om aan dit uitmuntende debat deel te nemen.</p>
      <a text="(Applaus)"/>
    </intervention>
    <intervention id="2-187" speaker_id="2209" name="Agnes Schierhuber" is_mep="True" mode="spoken">
      <p sl="de">Mijnheer de Voorzitter, mijnheer de premier, u noemde het gemeenschappelijk landbouwbeleid het enige EU-beleid dat volledig in handen is van de Gemeenschap. U zult zich er echter ook van bewust zijn, dat het landbouwbeleid in de afgelopen 15 jaar meer radicale hervormingen heeft ondergaan dan enig ander EU-beleid en dat het landbouwbeleid met geen mogelijkheid vergeleken of gelijkgesteld kan worden met het industriebeleid, omdat ze aan zeer verschillende voorwaarden onderworpen zijn. Voor het landbouwbeleid moeten veiligheid en toepassingsgebied voor toekomstige projecten als basis blijven dienen.</p>
      <p sl="de">Ik wil u eraan herinneren dat tegen 2013 het deel van de EU-begroting bestemd voor landbouw zal zijn verminderd tot 35 procent. De agrarische gemeenschap neemt haar verantwoordelijkheid tegenover de burgers uiterst serieus, een verantwoordelijkheid die een van de hoekstenen van de Verdragen van Rome vormt. Onderzoek, ontwikkeling, duurzaamheid, werkgelegenheid en milieubescherming horen onze gemeenschappelijke doelstellingen te zijn. Ik verheug me zeer op een opwindend Zweeds voorzitterschap.</p>
    </intervention>
    <intervention id="2-188" speaker_id="2304" name="Esko Seppänen" is_mep="True" mode="spoken">
      <p sl="fi">Mijnheer de Voorzitter, mijnheer de premier, toen u het over de toekomst van Europa had, heeft u niet gesproken over de militarisering van Europa. Overeenkomstig het Verdrag van Lissabon zullen de EU-lidstaten zich inzetten om hun militaire hulpbronnen uit te breiden. Overeenkomstig het Verdrag van Lissabon zijn de lidstaten bereid om voor missies naar het buitenland te gaan om daar conflicten te beheersen, of zelfs om vrede tot stand te brengen, zonder mandaat van de Verenigde Naties, oftewel in strijd met internationale wetgeving. Bovendien zijn er militaire veiligheidsmaatregelen in het Verdrag van Lissabon opgenomen, in ieder geval in de solidariteitsclausule, en wat dit betreft is de Zweedse neutraliteit – het beleid om militair een niet-geallieerd land te zijn – zeer twijfelachtig. Mijnheer de premier, denkt u dat de in het Verdrag van Lissabon opgenomen militaire veiligheidsmaatregelen stroken met het Zweedse beleid om militair niet-geallieerd te zijn?</p>
    </intervention>
    <intervention id="2-189" speaker_id="23717" name="Genowefa Grabowska" is_mep="True" mode="spoken">
      <p sl="pl">Mijnheer de Voorzitter, mijnheer de premier, de reden waarom we ons bezig houden met de ontwikkeling van Europa is duidelijk niet vanwege de Europese technocraten in Brussel, maar vanwege de burgers van de Europese Unie, zodat die in betere omstandigheden en grotere veiligheid kunnen leven. Alleen als we naar hen luisteren, kunnen we in onze opdracht slagen.</p>
      <p sl="pl">Politici hebben verschillende verwachtingen: sommigen willen meer Europa, anderen minder. Feit is echter, dat de ministers-presidenten van de 27 lidstaten het Verdrag van Lissabon hebben ondertekend. Het verdrag wijst ons de weg naar een meer transparant en democratisch Europa en zou daarom dit jaar moeten worden geratificeerd. Laat ik het volgende zeggen tegen afgevaardigden die nu een referendum over de ratificatie eisen, ook al waren ze zelf tegen de Europese Grondwet: maak geen misbruik van het instituut referendum, vermom uzelf niet als verdedigers van de democratie, omdat de EU-burgers u toch niet zullen geloven. Zij weten heus wel dat juist het Verdrag van Lissabon de democratie in Europa verdedigt.</p>
    </intervention>
    <intervention id="2-190" speaker_id="28173" name="Zita Pleštinská" is_mep="True" mode="spoken">
      <p sl="sk">Dames en heren, vandaag debatteren we over een visie voor een modern en dynamisch Europa. Dit debat is uiterst nuttig en op het juiste moment. De globalisering dwingt ons vragen te stellen en uitdagingen aan te pakken, onder andere met betrekking tot kwesties die de premier van Zweden, de heer Fredrik Reinfeldt heeft genoemd. De grootste politieke ambitie moet voor ons het implementeren van structurele hervormingen zijn, wat ik beleidsmatig het moeilijkste aspect van het Verdrag van Lissabon vind. Als onze economie geen gezonde groei doormaakt, zal er geen sprake zijn van een op kennis gebaseerde economie. Ik ben ervan overtuigd dat een op kennis gebaseerde economie en investering in menselijke hulpbronnen de juiste strategieën zijn voor de toekomst van Europa,</p>
      <p sl="sk">Veel sprekers gaven te kennen een ‘sociaal Europa’ te willen. Ik ken geen enkele politicus, niet eens binnen onze conservatieve fractie, die tegen een sociaal vangnet voor onze burgers is, die niet wil dat burgers een goed salaris verdienen en betere levensomstandigheden krijgen, die willen dat burgers een pensioen ontvangen van slechts 150 euro, zoals in Slowakije. In het laatste kwartaal van 2007 behaalde mijn land Slowakije een interjaarlijkse economische recordgroei van 14 procent. Was de huidige sociaaldemocratische regering onder leiding van premier Robert Fico in staat geweest haar sociale beleidsmaatregelen te implementeren, als de vorige regering onder leiding van de voormalige premier Mikuláš Dzurinda niet de politieke moed had opgebracht om gedurfde hervormingen door te voeren op het gebied van belastingen, sociale voorzieningen, gezondheid en onderwijs?</p>
    </intervention>
    <intervention id="2-191" speaker_id="28547" name="Ioannis Varvitsiotis" is_mep="True" mode="spoken">
      <p sl="el">Mijnheer de premier, wat u zegt is inderdaad waar: we zouden niet bang moeten zijn voor een sterk Europa, maar voor een zwak Europa. Ik ben het hier roerend mee eens en denk dat iedere Europese burger het hiermee eens is. Als zij ons echter in de weer zien met tractorverlichting of andere onbelangrijke zaken, weet ik zeker dat ze teleurgesteld zullen zijjn.</p>
      <p sl="el">Mijnheer de premier, u sprak met veel enthousiasme over uitbreiding. Ik vraag me echter af, of het misschien niet verstandiger was geweest als de EU eerst haar interne problemen had opgelost, voordat nieuwe landen zouden kunnen toetreden. Was het niet beter geweest als er nu al een Hervormingsverdrag van kracht zou zijn voorafgaand aan enige uitbreiding?</p>
      <p sl="el">Tot slot, mijnheer de premier, is er de dringende kwestie van de ratificatie van het Verdrag van Lissabon. Ik was verrast toen ik de opvattingen van mijn collega-afgevaardigden uit het Verenigd Koninkrijk hoorde. Als Lissabon niet wordt geratificeerd, dan heeft Europa geen toekomst.</p>
    </intervention>
    <intervention id="2-192" speaker_id="photo_generic" name="Fredrik Reinfeldt" is_mep="True" mode="spoken">
      <p sl="sv">Ik dank u allen hartelijk voor uw vragen en opmerkingen. Ik zal zeker niet in staat zijn recht te doen aan al uw vragen. Hartelijk dank voor het geduld dat u hebt getoond, om naar het vele Zweeds te luisteren, vanwege de vele vragen die hier gesteld zijn.</p>
      <p sl="sv">De antwoorden die ik heb opgesteld, zijn zeer nauw verweven met mijn overtuiging, dat als een overeenkomst is gesloten, deze gerespecteerd dient te worden, iets waar ik nog op terug zal komen. Ik zei dat ik diep in Europa geloof. Ik heb op veel gelegenheden in Zweden ook verklaard veel vertrouwen te hebben in het Zweedse model voor de arbeidsmarkt, dat is ontwikkeld op basis van onze Zweedse collectieve arbeidsovereenkomsten. In Zweden zijn we tot op zekere hoogte een andere weg ingeslagen vergeleken met veel andere Europese landen, die meer nadruk hebben gelegd op wetgeving, terwijl wij meer nadruk hebben gelegd op het verantwoordelijkheidsgevoel van de sociale partners.</p>
      <p sl="sv">Wij zijn van mening dat het vonnis in de zaak-Laval het Zweedse model niet aantast, maar wel het een aantal vragen oproept met betrekking tot een aantal onderdelen van de Zweedse wetgeving. We zijn behoedzaam in onderhandeling met de sociale partners over de manier waarop er in het Zweedse model voor de arbeidsmarkt wijzigingen zouden kunnen worden doorgevoerd, maar dan niet om er afbreuk aan te doen of fundamentele wijzigingen aan te brengen in de structuur ervan.</p>
      <p sl="sv">We zijn van plan de structuur ervan in tact te houden en hopen op een zinvolle discussie, terwijl ik hoop dat dit niet verkeerd zal worden geïnterpreteerd, als dit door Europa heen zal worden besproken.</p>
      <p sl="sv">Er wordt hier gezegd dat de interne markt niet voldoet. Inderdaad, één kritiekpunt is dat de interne markt niet volledig functioneert. Een kritiek die ik vaak hoor van zakenmensen en anderen is, dat we het altijd hebben over een interne markt, maar dat de vrijheid van beweging in feite zijn beperkingen heeft.</p>
      <p sl="sv">Mijn regering zet zich zeker in om sociale uitsluiting tegen te gaan, om via een inkomen een basis voor zelfbeschikking te creëren en om ervoor te zorgen dat er meer mensen aan het werk gaan. Daarnaast moeten ook anderen de mogelijkheid krijgen hun welvaartspositie te verbeteren. Meer mensen aan het werk betekent meer financiële middelen om sociale voorzieningen op te bouwen voor mensen die niet in staat zijn om te werken. Ik denk dus dat de er een coherente balans bestaat tussen werk en welzijn in het Zweedse beleid.</p>
      <p sl="sv">Democratie werd hier in een aantal opmerkingen genoemd. Ik geloof dat de democratie hier op bewonderenswaardige wijze wordt gekoesterd door haar gekozen vertegenwoordigers. Dit is geen slechte vorm van democratie. Ik denk dat velen van u hier vandaag uw kiezers goed hebben vertegenwoordigd, en ik ben ook bereid om dit op verschillende manieren te doen. De democratie is het instituut dat beslissingen neemt, en dat hoort zo te zijn.</p>
      <p sl="sv">Ik wil u erop wijzen dat de Zweedse ervaringen met referenda zeer gemengd zijn geweest. Soms was het duidelijk wat er gevraagd werd en hoe hierop moest worden geantwoord. Soms hebben we een vraag gesteld, hebben we een ander antwoord gekregen, en vervolgens jarenlang gediscussieerd over wat de Zweedse burgers nou eigenlijk hadden bedoeld met hun antwoord. Ik weet dat er in een aantal andere landen soortgelijke ervaringen zijn geweest.</p>
      <p sl="sv">We zijn bereid om binnen de context van een representatieve democratie te beslissen over het soort verdrag dat is gebaseerd op vele amendementen en nu besproken wordt en waarover eerder in de geschiedenis van Europa zonder referenda werd beslist, Ik denk dat dit een bewonderenswaardige manier is om te tonen hoe een levende democratie zou moeten werken.</p>
      <p sl="sv">Een aantal korte antwoorden met betrekking tot de gaspijpleiding die door velen werd vermeld. Ook in dit geval willen we de overeenkomsten en wetgeving respecteren zoals ze zijn opgesteld, dat wil zeggen, we zijn de mogelijkheden aan het aftasten om in overeenstemming met internationale verdragen en de Zweedse wetgeving die gaspijpleiding te overwegen. We hebben kunnen vaststellen dat het ontvangen voorstel niet voldoet. Daarom stuurden we het terug. De kwestie zal weer terugkomen. Ik kan momenteel niet inschatten in hoeverre we dit hoofdzakelijk met behulp van de Zweedse milieuwetgeving kunnen beïnvloeden. Dit zal echter wel ons uitgangspunt zijn, omdat we dit grondig willen uitvoeren.</p>
      <p sl="sv">We hebben veel opvattingen gehoord over het nut van afgevaardigden om tussen parlementen heen en weer te reizen, maar ook hier zijn we ons ervan bewust hoe overeenkomsten werken, Alle lidstaten kunnen in wezen invloed uitoefenen, een soort vetostem over deze kwestie uitbrengen, zoals iedereen weet die een dergelijk vraag heeft gesteld. We respecteren dit, ook al vragen we ons af hoe succesvol je kunt zijn als je zo heen en weer moet reizen.</p>
      <p sl="sv">Het aantal milieuvriendelijke auto’s in Zweden is dusdanig snel aan het toenemen dat bijna niemand die groei kan evenaren. We hebben voor milieuvriendelijke auto’s speciale bonussen geïntroduceerd, die een krachtige stimulans zijn en hebben geleid tot de huidige situatie, waarin meer dan 30 procent van de nieuw gekochte voertuigen in Zweden milieuvriendelijk is. Deze trend zal zich zeker verder ontwikkelen.</p>
      <p sl="sv">Er was een aantal vragen over de euro. Ook in dit geval respecteren we de overeenkomsten in die zin, dat we het resultaat van een referendum van het Zweedse volk in 2003 respecteren. We zeiden dat we de Zweedse opinie zouden volgen. Als het Zweedse volk van gedachte verandert zou de vraag opnieuw opgeworpen kunnen worden.</p>
      <p sl="sv">Ik wil erop wijzen dat Zweden in de buurt van euroland Finland ligt, en men vraagt zich natuurlijk af wat er in Denemarken gaat gebeuren, wanneer daar in de herfst weer op de proef gesteld wordt, of de zogenaamde uitzonderingsrelatie ten opzichte van de euro moet worden opgeheven. In dat geval zal de euro veel duidelijker aanwezig zijn als munteenheid zo dichtbij Zweden en dit kan wellicht van invloed zijn op het Zweedse volk.</p>
      <p sl="sv">Sommigen van u zeiden dat het onduidelijk is, in welke functie ik hier zou terugkeren. Het zal de eerste keer waarschijnlijk niet zo onduidelijk zijn, aangezien ik tot het eind van de zomer zal deelnemen aan het presenteren van het 18-maandenprogramma van de Franse, Tsjechische en Zweedse voorzitterschappen.</p>
      <p sl="sv">Daarna is het ontegenzeggelijk een open vraag welke rol het roterende voorzitterschap zal krijgen. We hebben dan veel ideeën over dit thema. Ik geloof stellig in een EU die verankerd ligt in haar verschillende Europese gebieden. Ik denk derhalve dat het roterende voorzitterschap ook in de toekomst een duidelijke functie zal hebben naast de gekozen president, die door het nieuwe verdrag zal worden ingesteld. Hartelijk dank voor uw waardevolle opmerkingen en waardevolle vragen.</p>
    </intervention>
    <intervention id="2-193" speaker_id="1253" name="De Voorzitter" is_mep="True" mode="spoken">
      <p sl="nl">Hartelijk dank, mijnheer de premier. Dit was het laatste debat in onze serie beschouwingen over de toekomst van Europa. Het debat is hiermee gesloten.</p>
    </intervention>
    <intervention id="2-194" speaker_id="28139" name="Carl Schlyter" is_mep="True" mode="spoken">
      <p sl="sv">Mijnheer de Voorzitter, als een premier ons een bezoek brengt, dan willen veel mensen van hetzelfde land iets zeggen, en dat is goed. De Voorzitter zou echter moeten proberen, misschien tijdens de ‘catch-the-eye’-procedure, om voor een betere geografische verdeling te zorgen. Er waren hier vandaag nauwelijks sprekers uit Zuid-Europa en soms is het andersom, als er iemand uit Zuid-Europa op bezoek komt. Het zou goed zijn als u zou kunnen bijdragen aan een betere verdeling.</p>
    </intervention>
    <intervention id="2-195" speaker_id="1253" name="De Voorzitter" is_mep="True" mode="spoken">
      <p sl="nl">Maar dan moeten de mensen uit Zuid-Europa wel het woord vragen en betrokken raken. Als ze er niet zijn, dan kan ik ze het woord niet geven,</p>
      <a text="(Protest)"/>
      <p sl="nl">Ik heb overigens voor de goede orde wel de heer Varvitsiotis het woord gegeven.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="2-196" speaker_id="33964" name="Roberta Alma Anastase" is_mep="True" mode="written">
      <p sl="ro">Ik verwelkom het feit dat de toekomst van Europa nog steeds een thema is, dat altijd ter sprake komt in de debatten van het Parlement. Een gemeenschappelijke overpeinzing is essentieel om een bloeiende en stabiele toekomst voor de volgende Europese generaties zeker te stellen.</p>
      <p sl="ro">Ik denk dat er twee hoofdgedachten de basis moeten vormen van deze analyse en van het concept van de toekomst van Europa: de toekomst van de Europese burger en de rol van de EU in de wereld. Op die manier zou op een intern niveau het welzijn van de burger een leidraad moeten zijn voor alle Europese maatregelen, terwijl mensenrechten en complete bescherming van iedereen de beslissende factor zouden moeten zijn. Onderwijs is niet minder belangrijk als voorwaarde voor een bloeiende toekomst, net als de beleidsmaatregelen om de bescherming van jonge mensen en kinderen, interculturele dialoog en wederzijdse tolerantie te stimuleren. Zowel de Lissabonstrategie als het nieuwe Hervormingsverdrag zijn essentiële documenten, die op een vastberaden manier moeten worden omgezet in feiten.</p>
      <p sl="ro">Desalniettemin is een echt bloeiende toekomst in deze 21ste eeuwse wereld van globalisering en onderlinge afhankelijkheid onmogelijk zonder deze voor de hele wereld te bereiken. De EU heeft derhalve de verplichting bij te dragen aan vrede, stabiliteit en welvaart in de hele wereld.</p>
    </intervention>
    <intervention id="2-197" speaker_id="28115" name="Mairead McGuinness" is_mep="True" mode="written">
      <p sl="en">Ik heb met spijt in het hart geluisterd naar het debat over de toekomst van Europa en gehoord hoe de Zweedse premier de landbouwbegroting in de EU ter discussie stelde.</p>
      <p sl="en">Als dit een debat over de toekomst is, dan lijkt het in het verleden te zijn vastgelopen. Ik wil erop wijzen dat het GLB een van de hoekstenen was van het beleid van de EU. Het zorgde voor voedsel voor het hongerige Europa en heeft zich de afgelopen vijftig jaar ontwikkeld en veranderd onder invloed van de politieke en publieke druk om verandering.</p>
      <p sl="en">Tegenwoordig is het GLB niet de grootste uitgavenpost op de communautaire begroting. Toch geloof ik dat geld dat wordt uitgegeven aan landbouw en voedselproductie zeker niet is weggegooid in een wereld waar voedselveiligheid hoog op de politieke agenda staat.</p>
      <p sl="en">Als we kijken naar de toekomst en de ratificering van het herzieningsverdrag, dan is het belangrijk dat we de mensen vertellen waar het verdrag over gaat en waar het niet over gaat!</p>
      <p sl="en">In Ierland houden we een referendum over het verdrag dat – als het wordt goedgekeurd – de nationale parlementen een grotere rol en meer macht zal geven bij de opstelling van communautaire wetgeving.</p>
      <p sl="en">Dit is een belangrijke bepaling, maar gekozen leden van de parlementen moeten deze nieuwe macht gebruiken.</p>
    </intervention>
    <intervention id="2-198" speaker_id="39715" name="Mihaela Popa" is_mep="True" mode="written">
      <p sl="ro">Mijnheer de Voorzitter, waarde collega’s, binnen de context van het debat over de toekomst van Europa dienen we passende aandacht te geven aan die sociale categorie, die het beste past bij het idee over de toekomst – de jongeren – die zijn immers de EU-burgers van de toekomst.</p>
      <p sl="ro">Jongeren zouden moeten worden opgeleid om de toekomst van hun generatie vorm te geven en hiervoor is kennis nodig over ons gemeenschappelijk verleden en over de verschillende stadia van de oprichting en ontwikkeling van de Europese Unie. Om je toekomst op te kunnen bouwen moet je je verleden kennen.</p>
      <p sl="ro">De geschiedenis van de Europese Unie moet op school worden onderwezen; we hebben een zo coherent mogelijk Europees jongerenbeleid nodig, dat duidelijk antwoord kan geven op de specifieke problemen van jongeren. Europa zou nu een duidelijke visie moeten hebben over onderwijs, de informatiemaatschappij, de interculturele dialoog en uitwisseling tussen jongeren, werkgelegenheid en mobiliteit onder jongeren, en verder nog actuele problemen als verwaarloosde jongeren.</p>
      <p sl="ro">Een succesvol Europa kan alleen samen worden opgebouwd, stap voor stap.</p>
    </intervention>
    <intervention id="2-199" speaker_id="34720" name="Bernard Wojciechowski" is_mep="True" mode="written">
      <p sl="en">In het Huis waar wij nu zitten, worden 27 landen vertegenwoordigd. Door onze meningsverschillen over de benadering van Europa en het beleid dat deze benadering vorm geeft, zijn we momenteel verdeeld geraakt. De grote uitdaging voor ons is niet een nieuw verdrag dat ons gedwongen probeert te verenigen, maar de overtuiging in onze benadering van de toekomst van Europa – een Europa, waarin onze kinderen succesvol kunnen zijn als ze het tegen de opkomende machten van de 21ste eeuw opnemen.</p>
      <p sl="en">Ik verheug me op een Europa, waarin toekomstige generaties niet alleen overal heen kunnen gaan, maar ook geen last zullen hebben van discriminatie op basis van hun geografische herkomst binnen Europa, de taal die ze als moedertaal gebruiken of hoe hun achternaam wordt gespeld.</p>
      <p sl="en">Jargon als ‘solidariteit’, cohesie en integratie wordt binnen onze instellingen te pas en te onpas gebruikt – terwijl ze geen betekenis hebben in een Europa, dat verdeeld is tussen oude en nieuwe lidstaten, tussen lidstaten die bij bilaterale overeenkomsten met derde landen uit zijn op individueel profijt, en lidstaten die worden benadeeld door dezelfde derde landen. De Europese Unie is vandaag de dag verdwaald tussen bilaterale overeenkomsten, inschikkelijkheid en variëteit, wat juist een aanwinst zou moeten zijn en geen struikelblok.</p>
    </intervention>
  </section>
  <section id="creitem29" title="10. Goedkeuring van de notulen van de vorige vergadering: zie notulen"/>
  <section id="creitem30" title="11. Lissabon-strategie - Geïntegreerde richtsnoeren voor groei en werkgelegenheid (Deel: globale richtsnoeren voor het economisch beleid van de lidstaten en de Gemeenschap): Lancering van de nieuwe cyclus (2008–2010) (debat)">
    <intervention id="2-203" speaker_id="4482" name="De Voorzitter" is_mep="True" mode="spoken">
      <p sl="nl">Aan de orde is het gezamenlijke debat over de mededelingen van de Raad en de Commissie betreffende de Lissabonstrategie, gevolgd door het verslag van mevrouw Starkevičiūtė namens de Commissie economische en monetaire zaken betreffende de geïntegreerde richtsnoeren voor groei en werkgelegenheid (Deel: globale richtsnoeren voor het economisch beleid van de lidstaten en de Gemeenschap): Lancering van de nieuwe cyclus (2008-2010) 2007/2275(INI) (A6-0029/2008)</p>
    </intervention>
    <intervention id="2-204" speaker_id="photo_generic" name="Žiga Turk" is_mep="True" mode="spoken">
      <p sl="sl">fungerend voorzitter van de Raad . − Het verheugd me zeer dat ik deel kan nemen aan deze zitting, waarin het Europees Parlement debatteert over het begin van de volgende fase van de Lissabonstrategie voor groei en werkgelegenheid.</p>
      <p sl="sl">Met het ondertekenen van het Verdrag van Lissabon wordt een tijperk afgesloten, waarin we ons met name bezig hielden met onze interne en soms politieke structuur. Europa is nu aanzienlijk beter uitgerust om zichzelf naar de wereld open te stellen en in de Lissabonstrategie worden hulpmiddelen aangereikt waarmee Europa ook kan bijdragen aan het ontwikkelen van wereldtrends. De huidige situatie wordt gekenmerkt door ten minste vier van deze trends.</p>
      <p sl="sl">Toen Europa in 2004 de Lissabonstrategie lanceerde, werd globalisering vooral gezien als de concurrentie tussen Europa, de Verenigde Staten en Europa. Sindsdien heeft een aantal nieuwe en belangrijke spelers het wereldtoneel betreden, en zij geven ons stof tot nadenken wat betreft de bijdrage die Europa kan leveren aan deze mondiale wereld en welke werkelijke voordelen zij kan bieden als concurrerende macht.</p>
      <p sl="sl">De revolutie in de communicatie voltrekt zich voor onze ogen met het internet en het wereldwijde web. Creativiteit en vernieuwing worden niet meer belemmerd door stugge institutionele systemen. Slechts één keer eerder hebben we een revolutie in de massacommunicatie meegemaakt: dat was vijfhonderd jaar geleden, toen goedkoop papier en druktechnieken werden ontwikkeld, wat de basis werd voor de Europese superioriteit.</p>
      <p sl="sl">We staan op het punt een derde industriële revolutie mee te maken, ten gevolge waarvan we aanzienlijk minder afhankelijk zullen zijn van fossiele brandstoffen en over zullen gaan op een kooldioxidearme economie. In mei 2007 nam het Parlement een verklaring aan betreffende de derde industriële revolutie en de waterstofeconomie, waarmee steun werd verleend aan de koplopers op dit gebied.</p>
      <p sl="sl">Na het industriële tijdperk gaan we nu een conceptueel tijdperk tegemoet waarin waarden, betekenis en empathie de boventoon zullen voeren. De rode draad bij deze trends is het toenemend belang van de creatieve mogelijkheden die de mensen en hun waarden kunnen bieden. Dit zijn twee kwesties die in hun aard typisch Europees zijn. Dit is waarom Europa de ambitie heeft medevormgever en initiator van deze vier trends te worden.</p>
      <p sl="sl">De Europese ideeën over ontwikkeling zijn afgekaderd door de Lissabonstrategie voor groei en werkgelegenheid. In een grondige evaluatie van 2005 werd de effectiviteit van de Lissabonstrategie bevestigd. Dankzij structurele hervormingen is de basis van de Europese economie verbeterd. Daarom is het eenvoudiger om te gaan met crisissituaties op de financiële markten en met prijsstijgingen van ruwe grondstoffen, met name ruwe olie, en voedsel. De wereldeconomie is meer en meer onzeker aan het worden. Daarom is het zo belangrijk dat Europa zich aan zijn koers moet blijven houden en door moet gaan met het implementeren van hervormingen en het moderniseren van zijn economie en maatschappij.</p>
      <p sl="sl">De Commissie heeft goed werk verricht bij het voorbereiden van het Lissabonpakket, dat in december werd gepubliceerd. Slovenië, als voorzitter van de Europese Raad, heeft de Lissabonstrategie opgenomen in de vijf prioriteiten van zijn voorzitterschap. We zijn zeer verheugd dat het Europees Parlement in de volgende fase deelneemt aan het brede debat. We hebben onze meningen al kunnen uitwisselen op raadplegingen van de ECON, tussen de drie instellingen en in interparlementaire vergaderingen. We doen allemaal ons best om in maart op de lentezitting van de Europese Raad aan deze ambitieuze nieuwe fase van de Lissabonstrategie te kunnen beginnen.</p>
      <p sl="sl">De Europese Raad zal de globale richtsnoeren voor economisch beleid bekrachtigen en de conclusies omtrent werkgelegenheidsbeleid aannemen. De noodzaak voor aanpassing van de globale richtsnoeren werd al uitvoerig besproken. Uiteindelijk waren de collega’s uit de meeste lidstaten het erover eens, dat sommige bewoordingen voor verbetering vatbaar waren, maar dat als we de richtsnoeren zelf in de discussie zouden betrekken, dit dit een lange periode van harmonisatie met zich mee zou brengen en de overgang naar een nieuwe fase zou vertragen, terwijl het eindresultaat zeer veel zou lijken op wat er nu voor ons ligt.</p>
      <p sl="sl">De ECOFIN-Raad heeft het besluit om de globale economische richtsnoeren niet aan te passen unaniem aangenomen Wat wel zal worden aangepast, is de toelichting, dat wil zeggen de context waarbinnen de richtsnoeren zijn vastgelegd.</p>
      <p sl="sl">De Europese Raad zal de specifieke aanbevelingen van de lidstaten aannemen die betrekking hebben op hun voortgang bij de implementatie van de nationale hervormingsprogramma’s. Alle drie de deelnemers, de Raad, de Commissie en het Parlement zal worden verzocht het Lissabonprogramma van de Gemeenschap te implementeren.</p>
      <p sl="sl">Het programma zal een aantal essentiële activiteiten en doelstellingen in vier belangrijke gebieden stimuleren. Deze vier gebieden richten zich op: ten eerste, de bezorgdheid van Europa over het milieu; ten tweede, de bezorgdheid van Europa over de mensen en hun plaats in de samenleving; ten derde, het stimuleren van de ontwikkeling van het ondernemerschap in Europa; en ten vierde, het stimuleren van een innovatief en creatief Europa, wat eigenlijk de basis vormt van alle andere zaken. Staat u mij toe deze vier gebieden in het kort te bespreken.</p>
      <p sl="sl">Ik plaats creativiteit naast onderwijs en vernieuwing, Europa zou zijn rijke culturele traditie en ethische kwaliteiten moeten omzetten in een concurrentievoordeel voor haar producten. We moeten er naar blijven streven om 3 procent van de investeringen voor onderzoek en ontwikkeling te reserveren. Kennis moet de vijfde vrijheid worden. We hebben een verenigd kennisgebied nodig, waar kennis openlijk toegankelijk is, waar openlijke vernieuwing wordt ondersteund, en waar natuurlijk kennis passend wordt beschermd door Europees patent en auteursrecht. Het zou mogelijk moeten zijn om de coördinatie tussen Europees onderzoeks- en ontwikkelingsbeleid en het afzonderlijke beleid van de lidstaten te verbeteren.</p>
      <p sl="sl">Wij Europeanen moeten meer ondernemend worden. Het ontbreekt ons aan zeer innovatieve en creatieve kleine bedrijfjes. Daarom moeten we meer aandacht besteden aan het opzetten en ontwikkelen van kleine en middelgrote ondernemingen en hun toegang tot kennis en onderzoeksinfrastructuur, alsmede aan de bronnen voor de financiering ervan.</p>
      <p sl="sl">We moeten onze interne markt versterken, vooral op het gebied van dienstverlening en netwerken, en de verschillende verborgen barrières uit de weg ruimen. Een sterke en effectieve interne markt is tevens een beter defensiemechanisme tegen de gevolgen van globalisering dan de verleiding van protectionisme. Het is noodzakelijk de transparantie van financiële markten te vergroten, wetgeving te verbeteren en administratieve lasten te verlichten.</p>
      <p sl="sl">We moeten in Europa de traditie hoog houden om onze burgers zorg en solidariteit te bieden. Flexibele veiligheid maakt het mogelijk om dynamisch op zoek te gaan naar een evenwicht tussen de economie, waarvoor een efficiënte arbeidsmarkt nodig is, en de zekerheid dat mensen snel een nieuwe baan vinden.</p>
      <p sl="sl">Daarom dienen we in levenslang onderwijs en andere ondersteunende maatregelen te voorzien. We moeten in het bijzonder ervoor zorgen dat jongeren een vorm van onderwijs afronden en daarna zo snel mogelijk werk vinden. De oudere generatie moet worden aangemoedigd zo lang mogelijk actief te blijven.</p>
      <p sl="sl">Ten slotte geven wij in Europa om de natuur en het milieu. Europa moet de leiding nemen in het proces dat door sommigen de derde industriële revolutie wordt genoemd, welke neerkomt op omschakeling naar een kooldioxidearme economie. Ik ben ervan overtuigd dat het nuttig zal zijn voor de Europese economie, omdat Europa wereldleider zal worden in de technologieën van de toekomst. We hebben tegen het einde van dit jaar politieke overeenstemming nodig over het energie- en klimaatpakket,</p>
      <p sl="sl">Dames en heren, we hebben een vastberaden impuls nodig om de nieuwe fase van de Lissabonstrategie in te gaan teneinde Europa een meer dynamische, creatieve en ondernemende samenleving te maken die op kennis is gebaseerd, en zorgt voor mensen en het milieu. We moeten dringend nadenken over het strategisch kader van de Europese ontwikkeling na 2010 en de mogelijke convergentie van de Lissabonstrategie en de Strategie voor duurzame ontwikkeling.</p>
      <p sl="sl">Zoals Mark Leonhard schreef, zal deze eeuw de eeuw van Europa worden, niet omdat Europa op een koloniale manier de baas gaat spelen over de hele wereld, zelfs niet omdat het de sterkste industrie zal hebben. Deze eeuw zou wel eens de eeuw kunnen worden van Europa, omdat de wereld zal worden overheerst door Europese waarden en creativiteit, dat wil zeggen, die twee elementen die in wezen de basis zijn voor wereldtrends. De Europese creativiteit wordt bijgestaan door de briljante culturele traditie van Europa. Europese waarden (als buren werken met elkaar we samen om conflicten op te lossen en we geven om de natuur en de mens) zijn een voorbeeld voor de hele wereld. Daarom mogen we deze diepgewortelde menselijke uitgangspunten niet vergeten bij het overwegen van de economische en sociale toekomst van onze Unie, oftewel onze strategie voor groei en werkgelegenheid.</p>
    </intervention>
    <intervention id="2-205" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie. − Mevrouw de Voorzitter, mijnheer de fungerend voorzitter van de Raad, dames en heren, wat de Commissie betreft is het debat van vandaag essentieel voor de toekomstige positie van Europa in de wereld. Het gaat over onze reactie op de economische, sociale en ecologische uitdagingen van onze tijd. Europese integratie heeft 27 landen en bijna 500 miljoen mensen bij elkaar gebracht, en dat is onze grote strategische kracht. We verzwakken elkaar niet langer door conflicten en dus is Europa in ieder opzicht een van de aantrekkelijkste regio’s van de wereld geworden.</p>
      <p sl="de">De interne markt is de hoeksteen van onze welvaart en de gemeenschappelijke munt is een kostbare politieke en economische aanwinst. We staan niet blootgesteld aan de onberekenbare factoren van onze tijd of de grillen van globalisering. Integratie biedt ons de kans dit tijdperk van globalisering vorm te geven op basis van onze eigen ideeën.</p>
      <p sl="de">Dit tijdperk van globalisering zal echter niet de kenmerken van een enkel land of continent dragen. Japan, de Verenigde Staten en de Europese Unie worden geconfronteerd met een uitdaging van opkomende landen als China, India, Rusland en Brazilië, die – net als wij – meedingen naar een toppositie op de economische en technologische wereldranglijst.</p>
      <p sl="de">We denken dat dit nieuwe tijdperk ons enorme kansen en nieuwe mogelijkheden biedt, maar alleen als we alert blijven op de tekenen des tijds en ons volledig bewust blijven van alle risico’s. In deze tijden van mondiale mobiliteit is de vraag hoe zeker de banen in de Europese Unie zijn en hoe we in de toekomst kunnen garanderen dat er meer banen en goed betaalde banen komen, het werkelijke sociale vraagstuk van deze tijd. Laat ik het herhalen: het sociale vraagstuk van deze tijd is de vraag of we op de lange termijn voldoende banen van hoge kwaliteit zullen hebben en kunnen blijven houden.</p>
      <p sl="de">De oplossing van deze essentiële kwestie vormt de kern van de herziene Lissabonstrategie, ons partnerschap voor groei en werkgelegenheid. Deze strategie is het Europese antwoord op globalisering.</p>
      <p sl="de">We hebben na drie jaar een evaluatie gehouden en we kunnen tevreden zijn met de conclusies. Deze periode was erg gunstig voor de groei en de werkgelegenheid. Er zijn vele miljoenen banen gecreëerd en het groeipercentage was hoger dan in voorgaande jaren. Voor het eerst steeg de productiviteit vorig jaar sneller dan in de Verenigde Staten. De mensen beginnen nu de voordelen te zien van de essentiële structurele hervormingen. Maar het zou niet juist zijn op onze lauweren te gaan rusten. We hebben onze bestemming nog niet bereikt. We hebben nog een lange weg te gaan en moeten nog de nodige hervormingen doorvoeren. We hebben geen orakel nodig om te weten dat de voornaamste eigenschap van deze tijd niet stugheid maar voortdurende aanpassing is. Dit beangstigt nog steeds veel mensen, vooral zij die vrezen, dat ze niet alle veranderingen kunnen bijhouden en zo tot de verliezers van het globaliseringsproces zullen gaan horen.</p>
      <p sl="de">Dit is nog een reden waarom het belangrijk is dat het partnerschap voor groei en werkgelegenheid een nog belangrijker onderdeel van onze samenlevingen wordt. We geloven dat we een strategie hebben gevonden die in tegenstelling tot de originele Lissabonstrategie uit 2000 realistisch is en de gewenste resultaten zal weten te behalen. Dat is ook de doelstelling van het voorstel van de Commissie voor de komende drie jaar. We geloven dat het basisuitgangspunt goed is, maar we geloven ook dat er nog steeds wijzigingen nodig zijn op enkele punten die essentieel zijn voor de toekomst.</p>
      <p sl="de">Er is bijvoorbeeld in de komende drie jaar specifiek behoefte aan meer aandacht voor de sociale dimensie van ons partnerschap voor groei en werkgelegenheid. Dit zal denk ik het hoofdvraagstuk zijn. Onderwijs, opleidingen en capaciteiten van de werknemers dienen te worden verbeterd. We kunnen alleen voorbereid zijn op verandering als we alle burgers voorbereiden, vanaf hun vroege kinderjaren voor de rest van hun leven, om hun talenten te ontwikkelen, om nieuwe dingen te blijven leren en om flexibel te blijven. Dat is het recht van iedereen. Dit is de enige manier waarop we kunnen garanderen dat mensen die hun baan verliezen, niet gedoemd zijn om samen met hun gezin in permanente werkeloosheid en armoede aan de zelfkant van de maatschappij te blijven leven.</p>
      <p sl="de">We hebben een beleid nodig dat werkgelegenheid stimuleert en mensen in staat stelt op elk moment van hun leven een nieuwe start te maken. Dit is niet alleen een taak voor politici, maar ook voor Europese ondernemers en bedrijven. Laat ik hierin duidelijk zijn, met name in het licht van een aantal recente gebeurtenissen. Ondernemers en bedrijven die nog niet op de hoogte zijn, moeten zich beraden, omdat goed en gemotiveerd personeel de meest waardevolle eigenschap van een bedrijf is, dat hiermee een belangrijk voordeel kan behalen boven de concurrentie.</p>
      <p sl="de">We hebben meer inzet nodig om een maatschappij op te zetten die echt op kennis is gebaseerd. Helaas zijn we nog steeds ver onder onze doelstelling om tegen 2010 3 procent van het Europees BBP aan onderzoek uit te geven en ik merk ernstige bezorgd op dat het verschil eerder groter wordt dan kleiner. Er is nog een trend die ik zelfs nog alarmerender vind, namelijk het feit dat hoewel Europese bedrijven in feite meer, niet minder, investeren in onderzoek en ontwikkeling dan de afgelopen jaren, zij de neiging hebben dat geld buiten in plaats van binnen de EU te investeren.</p>
      <p sl="de">De Europese onderzoeksruimte moet werkelijkheid worden. Als het ons niet lukt activiteiten op het gebied van onderzoek en ontwikkeling in Europa te houden, dan kunnen we de banen ook niet in Europa houden.</p>
      <p sl="de">We weten dat we de interne markt moeten blijven versterken. We moeten alle capaciteiten zien te benutten van het merendeel van onze ondernemingen, en daarmee bedoel ik 23 miljoen kleine en middelgrote ondernemingen waarbij twee derde van het totaal aantal werknemers in Europa werkzaam is. We hebben de wielen al in beweging gezet met een aantal initiatieven, maar we zijn in juni van plan nog een versnelling hoger te gaan met de Small Business Act .</p>
      <p sl="de">Een andere urgente prioriteit is een krachtdadige impuls om doelstellingen op het gebied van energie en klimaat in ons groei- en werkgelegenheidsbeleid te incorporeren. We willen dolgraag het bewijs leveren dat ecologische uitdagingen kunnen worden omgezet in economische mogelijkheden en sociale vooruitgang. We hebben een sterke Europese industriesector nodig die het voortouw neemt, want we zijn er heilig van overtuigd dat als Europa een leidende rol speelt op het gebied van zuinig energieverbruik, nieuwe technologieën en spaarzaam gebruik van hulpbronnen, dit niet alleen goed zou zijn voor het milieu, maar ook voor meer werkgelegenheid zou zorgen.</p>
      <p sl="de">Milieuvriendelijke producten en processen zijn populairder dan ooit. Een verantwoordelijk beleid dat is ontworpen om klimaatverandering tegen te gaan, moet niet gebaseerd zijn op het de-industrialiseren van Europa, maar op de aantrekkelijkheid van Europa als industrielocatie en op bedrijven in Europa die bij het productieproces geen schade toebrengen aan het milieu en milieubescherming exporteren.</p>
      <p sl="de">We zijn van mening dat we veel beter kunnen worden in de aanpak van deze kwestie. Hiertoe hebben we een grote gezamenlijke inzet nodig van de kant van de Europese Unie en van de lidstaten. We hebben voor dit doel nu een betrouwbaar kader. We hebben een partnerschap, dat gebaseerd is op dialoog en kritische beoordeling van voorgaande resultaten en zijn waarde heeft bewezen. We hebben drie jaar geleden met de geïntegreerde richtsnoeren een betrouwbare verzameling referentiepunten opgezet, waaraan Europese en nationale hervormingen gelijk kunnen worden geschakeld.</p>
      <p sl="de">Ik ben me er zeer van bewust dat er mensen zijn die twijfels hebben bij het in de nauwere zin van het woord onaangetast laten van de richtsnoeren. Bij het opstellen van dit voorstel werd de Commissie niet gedreven door dogmatisme of koppigheid. We wilden geen mooie verpakking toevoegen. We wilden de continuïteit van de doelstelling om te hervormen en de richting van de hervormingen in de Europese Unie benadrukken. Tegelijkertijd hebben we een grondige kritische evaluatie uitgevoerd, waarin duidelijk werd aangegeven waar de zwakheden van de afgelopen drie jaar hadden gezeten, zodat we ervan konden leren. Daarom hebben we voorgesteld de nadruk te verleggen op de gebieden die ik zojuist heb besproken, zoals de sociale en ecologische dimensies en dit heeft zich ook weerspiegeld in de richtsnoeren.</p>
      <p sl="de">We hebben ook een nieuw Gemeenschapsprogramma voorgesteld, dat – anders dan zijn voorganger – geen grote en bonte verzameling van projecten is, maar een programma met een duidelijk thema. Hierin worden de overkoepelende prioriteiten van de Lissabonstrategie voor groei en werkgelegenheid weerspiegeld.</p>
      <p sl="de">Ons groei- en werkgelegenheidsbeleid, dames en heren, blijft van het grootste belang voor deze Commissie. Het staat helemaal bovenaan onze prioriteitenlijst, omdat het volledig gericht is op meer werkgelegenheid, meer welvaart en een betere milieubescherming.</p>
      <a text="(Applaus)"/>
    </intervention>
    <intervention id="2-206" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie . − Voorzitter, Voorzitter van de Raad, dames en heren, ik wil allereerst mijn complimenten uitspreken aan mevrouw Starkevičiūtė en iedereen in deze Kamer, met name de leden van de Commissie economische en monetaire zaken, die betrokken zijn geweest bij het opstellen van dit verslag, dat ik bijzonder volledig vind in zijn analyse en zijn suggesties voor de toekomst, bij deze nieuwe cyclus van de Lissabon-strategie voor de komende drie jaar.</p>
      <p sl="es">Als we terugblikken op de laatste drie jaar kunnen we instemmen met de analyse die het rapport maakt van de vruchten die de Lissabon-strategie in deze nieuwe fase na de evaluatie van 2005 heeft afgeworpen.</p>
      <p sl="es">Zoals al eerder vanavond gezegd is, wordt er werkgelegenheid gecreëerd. Een belangrijk deel van die werkgelegenheid heeft te maken met de hervormingen die zijn voortgekomen uit de Lissabon-strategie, de manier waarop hervormingen gezien worden op de arbeidsmarkt en in andere economische sectoren, zoals vastgelegd in de Lissabon-strategie, en de nationale hervormingsprogramma’s die drie jaar geleden zijn aangenomen.</p>
      <p sl="es">Het groeipotentieel neemt toe, hoewel we graag zouden zien dat het nog meer toeneemt. Het is echter van groot belang, dat Europa’s vermogen toeneemt om binnen normale economische omstandigheden te groeien. We hebben een grotere groei nodig om een belangrijke plaats te kunnen innemen in een wereld die gekenmerkt wordt door een sterke globalisering, waarin zich nieuwe en zeer dynamische spelers aandienen.</p>
      <p sl="es">Bovendien is de marktwerking aan het verbeteren en verdwijnen de barrières die ondernemerschap, zakenmensen en productie-georiënteerde investeringen in de weg staan.</p>
      <p sl="es">Er zijn hervormingen doorgevoerd om de duurzaamheid van sociale zekerheidsstelsels en overheidsbegrotingen in veel Europese landen te verbeteren en natuurlijk is er een grotere bewustwording op gang gekomen ten aanzien van de noodzaak om in ons groeimodel meer rekening te houden met het milieu.</p>
      <p sl="es">Lissabon werpt dus zijn vruchten af. De strategie voor groei en werkgelegenheid die sinds 2005 is ingezet werpt vruchten af. Nu van koers veranderen zou een vergissing zijn. Daarom stemmen we in grote lijnen in met het verslag waarover vanavond gedebatteerd wordt: we moeten doorgaan op de ingeslagen weg.</p>
      <p sl="es">Desalniettemin is het duidelijk, dat we veranderingen in de situatie hierbij moeten meenemen, of dat nu belangrijke veranderingen zijn op het gebied van energie en milieu, de noodzaak de hoogste prioriteit te geven aan de bestrijding van de klimaatverandering, nieuwe uitdagingen, ervaring en uiteraard het economische klimaat en de economische situatie waar we de afgelopen maanden mee te maken hebben.</p>
      <p sl="es">De situatie waarin we ons bevinden, brengt voor ons een grotere onzekerheid met zich mee en geeft druk op de financiële markten. Dit betekent dat we, gezien deze omstandigheden, die aan snellere verandering onderhevig zijn en onzekerder en moeilijker, de hervormingen versneld moeten doorvoeren en moeten zorgen dat de Lissabon-strategie nog sneller en in nog grotere mate wordt uitgevoerd.</p>
      <p sl="es">We zijn het ook eens met de opvatting, dat implementatie moet plaatsvinden, zoals gesteld in de geïntegreerde richtsnoeren, binnen een kader van macro-economische stabiliteit, binnen een kader dat een versterking betekent van de duurzaamheid van onze overheidsbegrotingen en onze welvaart- en sociale zekerheidstelsels, een duurzaam milieu en binnen een kader van vertrouwen en betrokkenheid van de kant van economische actoren.</p>
      <p sl="es">We moeten de bewegingsruimte die gecreëerd is door de gezonde hervormingen en het gezonde beleid van de afgelopen jaren zo goed mogelijk benutten; we moeten de marges benutten die deze tijd van onzekerheid ons biedt, nu de begrotingssituatie van onze economieën in de meeste van onze landen verbeterd is.</p>
      <p sl="es">We kunnen de automatische stabilisatoren in de meeste van onze economieën buiten werking stellen, nu er minder groei is vanwege de sterk wisselende druk op de financiële markten en de sterk afgeremde economie in de Verenigde Staten.</p>
      <p sl="es">We bevinden ons nu in een betere situatie dan in 2001 om een belangrijke afremming van de economische activiteiten op te kunnen vangen, dankzij beleid dat gebaseerd is op de geïntegreerde richtsnoeren in onze strategie.</p>
      <p sl="es">Met het oog op de druk op de financiële markten hebben we vergelijkingen gemaakt tussen de situatie van de Europese economieën en die van de economie in de Verenigde Staten en velen van ons hebben de afgelopen weken en maanden oog gekregen voor de gunstigere positie van de Europese economieën, in verband met onze gezonde economische basis. Die gezonde economische basis is versterkt dankzij het beleid dat in deze richtsnoeren is uitgezet, zowel met betrekking tot het functioneren van de Economische en Monetaire Unie als met betrekking tot de vele structurele hervormingen die onderdeel zijn van de Lissabon-strategie.</p>
      <p sl="es">Er zijn ook enkele prioriteiten die zich duidelijk hebben aangediend en ook naar voren komen uit de analyses in het verslag van mevrouw Starkevičiūtė; één van onze prioriteiten is nu de voortgang van de financiële integratie te versterken.</p>
      <p sl="es">Financiële integratie is een instrument dat ons ter beschikking staat om ons vermogen te versterken om het hoofd te bieden aan een situatie waar we momenteel mee te maken hebben. Er bestaan al enkele initiatieven, zoals een routekaart die onlangs door de EcoFin-raad is goedgekeurd. We moeten er allemaal alles aan doen om te zorgen dat deze initiatieven in heel Europa zo snel mogelijk in praktijk worden gebracht en we moeten ervoor zorgen dat Europa zich eensgezind toont over die initiatieven, die ook binnen een meer overkoepelend kader, zoals het Internationaal Monetaire Fonds en het Financieel Stabiliteitsforum, besproken en aangenomen moeten worden.</p>
      <p sl="es">Ik ben ervan overtuigd dat we in het licht van dit alles zullen samenwerken, dat we productief zullen samenwerken met het Parlement; dit moet de consensus over de basisaspecten van onze strategie en onze boodschap versterken, waardoor economische en sociale actoren gestimuleerd zullen worden om ook actief deel te nemen aan dit hervormingsproces, zodat deze hervormingen niet van bovenop worden opgelegd, maar van onderop worden opgebouwd en verfijnd worden door sociale dialoog. De Europese instellingen - de Raad, het Parlement en de Commissie – moeten productief samenwerken zodat niet alleen zij maar ook onze lidstaten de doelstellingen waarover we het vanavond eens zijn kunnen ontwikkelen en kunnen implementeren in het kader van hun nationale hervormingsprogramma’s.</p>
    </intervention>
    <intervention id="2-208" speaker_id="28285" name="Margarita Starkevičiūtė" is_mep="True" mode="spoken" role="rapporteur">
      <p sl="lt">Ik wil de heren Verheugen en Almunia bedanken voor hun definitie van de Lissabon-strategie van de EU. Maar ik moet zeggen dat ik er altijd nogal moeite mee heb, de belangrijkste prioriteiten daarvan te begrijpen.</p>
      <p sl="lt">Dit document van de Commissie beslaat zo’n 300 pagina’s, verdeeld in afzonderlijke hoofdstukken, die elk hun eigen prioritaire doelstellingen definiëren. Alles bij elkaar treffen we er 24 kaders in aan, die de Europese Unie moet volgen voor een succesvolle implementatie van haar economische beleid en strategie. We willen niet bij de Europese Commissie achterblijven, dus heeft het Parlement drie verschillende resoluties aangenomen op deze 24 kaders, volgend op drie verschillende procedures. Dat is dan blijkbaar onze bijdrage aan het terugdringen van de bureaucratie.</p>
      <p sl="lt">Ik wil de Commissie ook bedanken voor het onderstrepen van het belang van continuïteit van de hervorming. Ik ben het daar absoluut mee eens. Maar het leven brengt elke dag weer veranderingen en nieuwe ontwikkelingen met zich mee, vooral vanuit het perspectief van de globalisering. Als we dan ook alleen cosmetische aanpassingen besluiten aan te brengen, zou dat geen echte stimulans betekenen voor innovatie en creativiteit, zoals de geachte afgevaardigden uit Slovenië al opmerkten.</p>
      <p sl="lt">Ik begrijp het standpunt van de Europese Raad, dat elke nieuwe strategie toegevoegde waarde moet hebben. Naar mijn opvatting dient ons standpunt echter te zijn, dat we de continuïteit van de hervormingen toejuichen, maar onder de voorwaarde dat deze geconsolideerd en aangepast worden aan nieuwe omstandigheden. De enige prioriteit van de Lissabon-strategie dient het welzijn van de burgers te zijn.</p>
      <p sl="lt">Om dat doel te bereiken, kunnen we een grote variëteit aan economische beleidsinstrumenten implementeren, die allemaal moeten samenwerken. Als we het over monetaire politiek hebben, dienen we het belang te onderstrepen van de onafhankelijkheid van de Europese Centrale Bank. Gezien het grote aantal verschillende belangen en de uitdagingen wereldwijd, dient er één enkel orgaan te zijn dat daarop reageert. We moeten ook niet uit het oog verliezen, dat niet alle lidstaten zijn toegetreden tot de eurozone.</p>
      <p sl="lt">Het vermogen van de Centrale Bank om de inflatiedoelstellingen te halen is echter beperkt, evenals haar vermogen om het hoofd te bieden aan de druk van inflatie en de wereldwijde uitdagingen van buiten de Europese Unie. Er dienen dan ook alternatieve middelen te worden ingezet om de Centrale Bank in staat te stellen, onafhankelijk te worden. Natuurlijk dienen we op de allereerste plaats te spreken over de fiscale balans.</p>
      <p sl="lt">Ik waag het, het niet eens te zijn met pogingen om die fiscale balans te bereiken door de uitgaven op een mechanische manier terug te dringen. In zo’n geval zijn het de meest kwetsbare en sociaal gedepriveerde groepen die de lasten dragen, en niet de overheidsfunctionarissen, die gewoonlijk niet in hun eigen salarissen snijden. Onze eerste doelstelling dient te zijn, de besturende instellingen te consolideren en de bestuurskosten ervan terug te dringen. De middelen dienen dan verdeeld te worden over sectoren die ten goede komen aan de burgers.</p>
      <p sl="lt">Een andere relevante kwestie waar ik op wil ingaan is de rol van de financiële sector. Het heeft weinig zin om over bezuinigingen te praten als er tegelijkertijd miljarden omgaan in reddingsacties voor banken. De rol van de financiële sector moet in de Lissabon-strategie vastgelegd en helder gedefinieerd worden. Het is overduidelijk dat het zonder stabiliteit in de financiële sector onmogelijk is langetermijn economische stabiliteit te garanderen.</p>
      <p sl="lt">Ondanks de overduidelijke problemen waar de financiële sector momenteel mee kampt, zie ik eerlijk gezegd niet zoveel inspanningen om die problemen serieus aan te pakken. Tot aan de volgende crisis, zullen we maar zeggen.</p>
      <p sl="lt">Hoe kunnen we onze mensen, de burgers van de lidstaten, helpen? Ten eerste kunnen we hun kosten verminderen voor werk, leven, vestiging en aanpassing aan de uitdagingen van een nieuwe manier van leven.</p>
      <p sl="lt">Onderzoekers hebben verschillende suggesties gedaan om deze problemen aan te pakken. Ik sta achter de ideeën die zij aandragen om deze gunstige resultaten te bewerkstelligen, namelijk een betere vertegenwoordiging en beter toegankelijke financiering voor kleine ondernemingen.</p>
    </intervention>
    <intervention id="2-209" speaker_id="1832" name="Marianne Thyssen" is_mep="True" mode="spoken">
      <p sl="nl">namens de PPE-DE-Fractie . – Mevrouw de Voorzitter, mijnheer de voorzitter, heren commissarissen, collega's, het is de eerste keer dat wij ons jaarlijks debat in voorbereiding van de lentetop 's namiddags houden, dit terwijl we de gewoonte hebben in dit Huis om prioritaire debatten in de voormiddag te programmeren. U hoeft hieruit evenwel niet de conclusie te trekken dat wij de lentetop en de Lissabon-strategie minder belangrijk zijn gaan vinden. Integendeel, wij hebben gewoon de galanterie gehad om voor één keer onze voormiddag te gunnen aan de collega's Corbett en Méndez de Vigo voor de bespreking van hun buitengewoon verslag over het hervormingsverdrag, dat samen met de Lissabon-strategie toch wel bepalend is voor de toekomst van Europa.</p>
      <p sl="nl">Vorige week in Brussel hebben we samen met de nationale parlementsleden de koppen bij elkaar gestoken over de stand van zaken van de strategie en over één zaak waren we het al snel eens: de nieuwe aanpak waarbij gefocust wordt op groei en jobs zonder de duurzaamheidsdimensie te vergeten, werpt vruchten af. De strategie bevordert het groeipotentieel van de Europese economie en schept een klimaat voor het creëren van banen: 6,5 miljoen zijn er al, 5 miljoen verwachten we er nog. Waar het nu op aankomt is wat de Commissie voorstelt, moedig verder te gaan op de ingeslagen weg, want we zijn er nog niet. In alle lidstaten en op alle vlakken is er nog veel beterschap mogelijk en noodzakelijk. We kunnen nog veel van elkaar leren en we moeten ook de regionale kansen beter benutten. We zullen dan ook met overtuiging de gemeenschappelijke resolutie over de Lissabon-strategie steunen.</p>
      <p sl="nl">Voor onze fractie zijn de prioriteiten duidelijk. Meer investeren in onderzoek en innovatie en zorgen voor een goede bescherming van de intellectuele eigendom, dat zijn cruciale zaken om in de toekomst de economie te ontwikkelen en kwalitatieve banen te genereren. Een beter klimaat om te ondernemen is evenzeer essentieel. De voltooiing van de interne markt, betere regelgeving en minder rompslomp, ze zijn voor alle ondernemingen belangrijk, maar des te meer voor die 23 miljoen KMO's. Daarom moet die Small Business Act er komen en meer worden dan een symbool. Daarom vinden we het ook een uitstekende zaak dat we deze week het wetgevingspakket over de interne markt voor producten hebben kunnen afronden, maar we vinden het dan weer minder goed dat er nieuwe etiketteringsregels voor voedingsmiddelen voorgesteld zijn die de administratieve rompslomp dan toch weer ondraaglijk zullen maken.</p>
      <p sl="nl">Ten derde moet de arbeidsmarkt hervormd worden, flexibiliteit en werkzekerheid moeten hand in hand gaan en we moeten meer investeren in de vaardigheden van mensen.</p>
      <p sl="nl">Tenslotte steunen wij de 20-20-20-doelstellingen, maar dan op zo'n manier dat ze hier banen creëren, niet dat ze banen uitvoeren naar andere werelddelen.</p>
      <p sl="nl">Tot slot nog dit, tijdens de lentetop wordt terecht aandacht besteed aan de aanslepende crisis op de financiële en verzekeringsmarkten. We moeten er absoluut over waken dat deze crisis onze inspanningen voor groei en banen niet onderuit haalt. Als we daarover waken, verder op onze koers blijven, kunnen we de mensen opnieuw vertrouwen geven. Vertrouwen staat gelijk aan stabiliteit en dat zal ons in staat stellen Europa een goede toekomst te geven. En daar is het ons om te doen.</p>
    </intervention>
    <intervention id="2-210" speaker_id="4429" name="Robert Goebbels" is_mep="True" mode="spoken">
      <p sl="fr">namens de PSE-Fractie . − Voorzitter, dankzij de toepassing van de Lissabon-strategie, zij het niet perfect, heeft de Europese Unie op vele terreinen voortgang kunnen boeken. Er zijn banen gecreëerd en er is meer geïnvesteerd in opleiding, onderzoek en nieuwe technologieën.</p>
      <p sl="fr">We staan echter nog steeds voor uitdagingen. De wereld is in beweging en er doen zich nieuwe problemen voor. De minister, de heer Turk, en de commissarissen Verheugen en Almunia, hebben dit zojuist duidelijk gesteld. De hypotheekcrisis is dan wel in de VS begonnen, maar Europese bankiers, verzekeraars en fondsmanagers zijn net zo hebzuchtig geweest. Die hebzucht is de belangrijkste drijfveer in de financiële wereld. Enkele topmanagers hebben hun gouden parachute geopend, maar werknemers en de gewone mensen betalen de rekening van deze puinhoop.</p>
      <p sl="fr">Vrijwel overal is er sprake van een kredietcrisis. De echte economie maakt een pas op de plaats, de VS bevinden zich duidelijk in een recessie, de groei in Europa vertraagt, de inflatie is weer aan het stijgen, de prijs van olieproducten stijgen de pan uit en die van voedsel ook, en de prijzen van kunstmest hebben een nieuw record bereikt, wat zal leiden tot dure oogsten.</p>
      <p sl="fr">Alles wat de Europese Centrale Bank doet, is proberen de inflatie te beheersen. Werknemers en vakbonden wordt gevraagd de broekriem aan te halen, maar de koopkracht daalt bijna overal.</p>
      <p sl="fr">Mijnheer Verheugen, in al onze landen worden we nu geconfronteerd met armoede en sociale uitsluiting. In Europa leven 68 miljoen mensen onder de officiële armoedegrens van hun land. 13 procent van de werknemers heeft een los contract en geen blijvend sociaal vangnet. Er zijn 23 miljoen mensen die zogenaamd voor zichzelf werken. Tegelijkertijd bezit 1 procent van de bevolking meer dan 15 procent van de in Europa beschikbare rijkdom.</p>
      <p sl="fr">De bestrijding van de klimaatverandering zal tot nog meer armoede leiden voor mensen in Europa. Het principe van de vervuiler betaalt klinkt goed, maar het is nog altijd de consument die de rekening betaalt. In het Verenigd Koninkrijk probeert de overheid de brandstofschaarste te bestrijden, maar de Commissie vertelt ons dat de EU haar energiemarkt niet voldoende geliberaliseerd heeft, alsof consumenten in een wereld waarin 90 procent van de energiebronnen in handen zijn van soevereine staten, vrij zijn om hun leverancier te kiezen.</p>
      <p sl="fr">Op deze groeiende problemen heeft de Commissie, en met name President Barroso, maar één antwoord: we moeten de Lissabon-strategie niet veranderen. De geïntegreerde richtsnoeren zijn kennelijk in Portugees marmer gebeiteld en kunnen niet veranderd worden, wat President Barroso betreft.</p>
      <p sl="fr">Namens de Socialistische fractie wil ik President Barroso een ernstige waarschuwing meegeven. We zullen deze Koude Oorlogsstijl van de Commissie ten aanzien van de Richtsnoeren niet accepteren. De context van de Lissabon-strategie is aan het veranderen. Het document dat richting geeft aan onze acties dient ook te worden aangepast aan de nieuwe Europese en internationale situatie.</p>
      <a text="(Applaus)"/>
    </intervention>
    <intervention id="2-211" speaker_id="38600" name="Bilyana Ilieva Raeva" is_mep="True" mode="spoken">
      <p sl="bg">namens de ALDE-Fractie. – Geachte vertegenwoordigers van de Europese Raad, geachte vertegenwoordigers van de Europese Commissie, geachte collega’s. De drie jaar geleden opnieuw gelanceerde Lissabon-strategie legde grote nadruk op de noodzaak van duurzame economische groei en meer en kwalitatief betere banen. De nationale hervormingen maken nu goede voortgang, de Europese economie laat een gestage groei zien en de werkloosheidscijfers zijn sinds 1998 niet meer zo laag geweest. Ondanks deze goede resultaten is een veel grotere inspanning nodig, gezien de toenemende competitie wereldwijd, voor een dynamische en concurrerende economie, die gebaseerd is op kennis en innovatie.</p>
      <p sl="bg">De fractie Alliantie van Liberalen en Democraten voor Europa beschouwt deze strategie als de drijvende kracht achter een vergaande economische en sociale hervorming. Het is het antwoord op de uitdagingen van de globalisering, waarmee de Europese Unie voorop kan lopen in economische groei, sociale welvaart en een gezond milieu, technologische ontwikkeling en modernisering. Om deze doelstellingen te bereiken moeten we onze inspanningen in de komende jaren verdubbelen. De Liberalen en Democraten voor Europa onderkennen dat er in de afgelopen drie jaar nieuwe structuren zijn ontwikkeld voor het aansturen van de Strategie, met een betere verdeling van verantwoordelijkheden tussen de Gemeenschap en de lidstaten.</p>
      <p sl="bg">Bulgarije en Roemenië zijn sinds hun toetreding volledig geïntegreerd in de implementatie van de Lissabon-strategie en in 2007 hebben ze voor het eerst gerapporteerd over de implementatie van hun hervormingsplannen. Er zijn verschillen tussen de individuele lidstaten, maar over de hele linie heeft de implementatie van de Lissabon-strategie tot verbetering geleid van het groeipotentieel van de Europese Unie.</p>
      <p sl="bg">Het ondernemingsklimaat, zo van belang voor Liberalen en Democraten, heeft veel baat gehad bij deze hervormingen. De EU-strategie voor een betere regulering krijgt geleidelijk aan vorm. Het is momenteel in de meeste lidstaten makkelijker en goedkoper geworden om een onderneming te registreren en een bedrijf te starten. Desondanks is er op Europees niveau nog geen sprake van een ondernemerscultuur. We hebben op EU-niveau een brede aanpak nodig van de groei en concurrentiekracht van midden- en kleinbedrijf. De EU-lidstaten hebben toegezegd, 3 procent van het BNP tegen 2010 te investeren in innovatie, onderzoek en ontwikkeling.</p>
      <p sl="bg">De beschikbare data laten echter grote verschillen zien tussen de lidstaten. Er zijn dan ook serieuze inspanningen op dat gebied nodig, ook in de private sector, om die doelstelling te halen.</p>
      <p sl="bg">De Europese Unie heeft grote vorderingen gemaakt bij haar transformatie naar een samenleving die verantwoord omgaat met het milieu. Er zijn nieuwe, ambitieuze doelstellingen aangenomen om de kooldioxide-emissies drastisch terug te dringen en voor het jaar 2020 over te gaan op hernieuwbare energiebronnen. Liberalen en Democraten zijn van mening, dat een koolstofarme energiehuishouding alleen mogelijk is als onderzoek en innovatie de ‘groene’ technologieën leveren die daarvoor nodig zijn.</p>
      <p sl="bg">De hoge normen waaraan wij, Europeanen, willen voldoen, zijn alleen haalbaar door middel van solidaire actie. Uitwisseling van ervaring, onderlinge steun en de mogelijkheid van elkaar te leren zijn dan ook van essentieel belang. De kenniseconomie veronderstelt ook de bereidheid om te leren. Economische groei, een lage werkloosheid, een hoge sociale levensstandaard en een dynamisch ondernemingsklimaat sluiten elkaar niet uit. We hoeven alleen maar te kijken naar het voorbeeld van landen als Denemarken en Finland.</p>
      <p sl="bg">Geachte collega’s, veel van de prioriteiten van de Liberalen en Democraten vinden hun weerklank in de ontwerpresolutie van het Europees Parlement over de Lissabon-strategie. Dit zijn onder andere het creëren van de voorwaarden voor een flexibelere en beter functionerende arbeidsmarkt, in samenhang met sociale integratie; het terugdringen van de administratieve druk en het tot stand brengen van betere regulering; het versterken van de positie van Europese bedrijven op internationaal niveau; meer import, export en investeringen; grotere transparantie en stabiliteit van de financiële markten; betere bescherming van de consument; een grotere inzet voor het milieu; efficiënter gebruik van het Structuurfonds van de Gemeenschap om tastbare resultaten te behalen bij de implementatie van de Strategie; en versterking van het transportnetwerk van de Trans-Europese projecten.</p>
      <p sl="bg">Geachte collega’s, de indicatoren zijn er en de doelstellingen zijn duidelijk gedefinieerd. Nu gaat het om de implementatie.</p>
    </intervention>
    <intervention id="2-212" speaker_id="26828" name="Guntars Krasts" is_mep="True" mode="spoken">
      <p sl="lv">namens de UEN-Fractie . – Dank u wel, voorzitter. Commissaris, vertegenwoordigers van de Raad, ik wil mij vandaag concentreren op het mogelijke effect van de huidige kwestie op de taken en doelstellingen van de Lissabon-strategie. De problemen op de financiële wereldmarkt en het effect van de problemen van de Amerikaanse economie op de economische groei in de wereld vormen de eerste serieuze test voor de Lissabon-strategie en het vermogen daarvan om als tegengif te werken tegen de mogelijke belemmeringen van de groei van de Europese economie. Ondanks de huidige complicaties blijft een snellere langetermijn groei de prioriteit voor Europa. Daarvoor is het nodig dat er vele nieuwe, actieve bedrijven hun intrede doen op de markt. Er bestaat voor mij geen enkel twijfel over, dat de verstoring van het financiële systeem maatregelen noodzakelijk maakt om de stabiliteit te herstellen. Er dient echter benadrukt te worden dat dit het moment is om verantwoorde besluiten te nemen. Herstel van de stabiliteit binnen het financiële systeem mag de taken van het financiële systeem niet in de weg staan: het bevorderen van de groei van Europese ondernemingen. Ik leg hier vooral de nadruk op, omdat het van essentieel belang is dat de financieringsmogelijkheden voor nieuwe bedrijven verbreed worden. Er moet veel meer concurrentie komen tussen financieringsmogelijkheden. Een van de taken die in alle documenten van de Lissabon-strategie voorkomen is het stimuleren van het groeipotentieel van het midden- en kleinbedrijf en dit moet van harte worden toegejuicht. De Small Business Act (Europese MKB-regeling) die de Commissie voorstelt, moet worden toegejuicht. In de huidige situatie hebben grote, gevestigde bedrijven echter veel betere financiële mogelijkheden dan mensen die een eigen bedrijf willen starten. De tekortkoming van de Lissabon-strategie is dat er geen verplichting in staat om te zorgen voor een breder scala aan concurrerende financiële instrumenten, terwijl dit een essentiële voorwaarde is om het groeipotentieel in Europa te versterken. Het huidige antwoord op de instabiliteit van het financiële systeem mag niet leiden tot een inperking van de innovatie in de financiële sector. Ik dank u wel.</p>
    </intervention>
    <intervention id="2-213" speaker_id="28233" name="Rebecca Harms" is_mep="True" mode="spoken">
      <p sl="de">namens de Verts/ALE-Fractie . − Voorzitter, dames en heren, op het gebied van klimaatbeleid wordt het jaar 2007 – en er is sindsdien alweer enige tijd verstreken – beschouwd als het jaar waarin de realiteit van de klimaatverandering officieel erkend werd. Als we in overweging nemen dat het debat over de opwarming van de planeet en strategieën voor duurzaamheid al bijna twintig jaar gaande is, wordt het duidelijk hoe lang het duurt om een dergelijk politiek proces te beïnvloeden en hoe moeilijk het is een strategische omslag te bewerkstelligen. Ondanks dat we overal in de EU de verzekering horen, dat het nastreven van duurzaamheid eindelijk in de Lissabon-strategie geïntegreerd is, betwijfel ik nog steeds of we het echt ernstig menen met deze omslag in het denken en of we echt bereid zijn een nieuwe koers in te zetten en ons af te keren van een zuiver kwantitatief groeimodel en meer kwalitatieve doelen te stellen.</p>
      <p sl="de">Toen we bezig waren met het opstellen van de Lissabon-ontwerpresolutie voor het Parlement, waarbij de heer Lehne en ik als co-rapporteurs optraden, kregen we weer eens discussie – niet wij persoonlijk, maar onze fracties – over de kwestie van energiebeleid en energiestrategieën. Dat is niet verwonderlijk, want het is een belangrijke discussie. In de resolutie is nu een concept opgenomen dat maar ternauwernood de potentiële kloof verhult tussen onze visies op duurzaamheid. De term ‘low-carbon economy’ wordt nu gebracht als een compromisformule voor dit Parlement. Naar mijn mening versluiert dit slechts het conflict tussen de status quo, waarvan de voorstanders willen doorgaan met de energiegedreven economie, aangedreven door de oude energiemix van kolen en kernenergie, en de strategie die we wilden, namelijk een radicale koerswijziging die gericht is op het terugdringen van de consumptie van hulpbronnen. Het concept dat we nu hebben opgenomen, verhult ternauwernood dat we er voortdurend niet in slagen een besluit te nemen. Laat me op dit punt nogmaals benadrukken dat het naar mijn mening voor Europa volstrekt onmogelijk is een voortrekkersrol te vervullen in antwoord op de hoop van mensen over de hele wereld, als deze gebaseerd is op uiterst riskante kernenergie of door weer terug te vallen op kolen. Ik ga verder, maar ik kom hier in een andere context nog op terug.</p>
      <p sl="de">Ik vind ook, mijnheer Verheugen, dat er op dit punt nog een begin gemaakt moet worden met de aanpassing van de richtsnoeren, want simpelweg de energiebevoorrading veiligstellen en hernieuwbare energie toevoegen is nog geen strategiewijziging. Een nieuwe strategie is heel iets anders en moet tot uiting komen in nieuwe maatregelen en instrumenten. De noodzaak, de richtlijnen van de Lissabon-strategie te wijzigen beperkt zich naar mijn mening echter niet tot de milieudimensie, maar is ook van betrekking op het terrein van sociaal beleid. We horen maar steeds over de omslag in de Europese groei en werkgelegenheid in de afgelopen drie jaar. Tegelijkertijd hebben we echter een sociale marginalisering gezien en een toename van het aantal onzekere banen. Ons inziens kan het gezamenlijke doel van sociale integratie en samenhang uitsluitend betekenen, heel simpel, dat werkende mensen in Europa moeten kunnen leven van wat ze verdienen. Ik heb me dan ook verbaasd over de discussie die tussen de fracties ontstaan is tijdens de voorbereiding van de Lissabon-ontwerpresolutie over de vraag of het al dan niet juist is in Europa afspraken te maken over minimumlonen per bedrijfssector. Ik vind dat er geen alternatief is en ik zou willen dat er meer consensus bestond op dat punt. Ik zou ook willen dat mijn collega-parlementariërs ter rechterzijde van dit Huis het concept van ‘flexizekerheid’ niet altijd zo zouden interpreteren dat dit betekent dat de zwakste leden van de samenleving flexibel en onderdanig moeten zijn, terwijl de anderen gewoon kunnen blijven doen wat ze willen.</p>
      <p sl="de">Een aspect dat ik ook heel belangrijk vind van de ontwerpresolutie die morgen in stemming wordt gebracht - en ik richt deze opmerking ook aan mevrouw Figueiredo, die een belangrijke rol heeft gespeeld bij dit succes – is dat we erin geslaagd zijn gezamenlijke voorstellen te doen voor indicatoren waarmee de voortgang van het behalen van de Lissabondoelstellingen kan worden gemeten, met name de doelstelling van het verbeteren van de kwaliteit van leven van de mensen. Het feit dat de inkomensgerelateerde benadering van de oude indicator - de groei van het nationaal inkomen - de verschillen in de groei van de inkomens volledig negeert, toont aan dat dit in geen enkel opzicht een geschikte indicator is. Als we inderdaad factoren willen meten zoals de verbetering van de kwaliteit van leven en de toestand van het milieu wordt deze uiteraard alleen nog maar onbruikbaarder. Het zou mij genoegen doen als de Commissie zou willen reageren op deze opmerkingen met betrekking tot milieu- en sociale indicatoren.</p>
    </intervention>
    <intervention id="2-214" speaker_id="4466" name="Ilda Figueiredo" is_mep="True" mode="spoken">
      <p sl="pt">namens de GUE/NGL-Fractie . In de praktijk zien we, dat de sociale ongelijkheid acht jaar na de goedkeuring van de Lissabon-strategie groter geworden is en dat de armoede, die zo’n 78 miljoen mensen treft, waaronder 25 miljoen mensen met een laagbetaalde en onzekere baan, is toegenomen.</p>
      <p sl="pt">De meeste banen die gecreëerd zijn, zijn onzekere banen en parttime werk wordt vooral gedaan door vrouwen, die nog steeds discriminatie ondervinden bij sollicitaties, opleiding en carrièrekansen en op het gebied van gelijke betaling. De jeugdwerkloosheid is tweemaal zo hoog als de werkloosheid onder de hele beroepsbevolking. Hieronder zijn veel hoger opgeleiden die net zijn afgestudeerd en geen werk kunnen vinden, laat staan werk dat past bij hun opleiding. Ook zijn er nog steeds elk jaar 6 miljoen jonge mensen die vroegtijdig de school verlaten, wat hun toekomst in gevaar brengt. Deze gevolgen van een strategie die gebaseerd is op een neoliberale visie die bij de hervorming van 2005 ontwikkeld werd, waren te voorzien. De belangrijkste maatregelen daarbinnen waren de liberalisering en privatisering van de structurele sector en overheidsdiensten en de nadruk lag op flexibiliteit van de arbeidsmarkt.</p>
      <p sl="pt">De armoede en sociale onrechtvaardigheid worden nu versterkt door de financiële crisis die in de Verenigde Staten begon en door de hoge brandstofprijzen en de hoge prijzen van sommige landbouwproducten die essentieel zijn in de voeding. Het beleid dient dan ook met grootste urgentie gewijzigd te worden, om de mogelijke gevolgen ervan in de Europese Unie te voorkómen, met name in de meest kwetsbare economieën, om te zorgen dat de sociale condities niet verder achteruit gaan.</p>
      <p sl="pt">In onze ontwerpresolutie dringen we er daarom op aan, de Lissabon-strategie te vervangen door een European strategy for solidarity and sustainable development (Europese strategie voor solidariteit en duurzame ontwikkeling), die nieuwe horizonten kan openen voor een Europa van volledige werkgelegenheid zonder discriminatie, van behoorlijke banen, betere lonen, economische en sociale samenhang en adequate bescherming en door de overheid gegarandeerde sociale zekerheid voor iedereen. Kortom: die een garantie is voor meer sociale rechtvaardigheid.</p>
    </intervention>
    <intervention id="2-215" speaker_id="1969" name="Johannes Blokland" is_mep="True" mode="spoken">
      <p sl="nl">namens de IND/DEM-Fractie . – Mevrouw de Voorzitter, de kredietcrisis in de Verenigde Staten heeft de afgelopen maanden het failliet aangetoond van een zuiver kapitalistisch systeem. Dat een communistisch, of zo u wilt, socialistisch systeem niet werkt weten we al veel langer. In 1989 werd dat duidelijk zichtbaar. Maar nu ook blijkt dat kapitalisme niet functioneert, wordt het hoog tijd die kennis goed toe te passen.</p>
      <p sl="nl">Met de strategie van Lissabon proberen we ervoor te zorgen dat Europa economisch kan blijven concurreren met de rest van de wereld. Dat kan alleen als iedereen die dat kan, ook daadwerkelijk meedoet en we zorg dragen voor een goed leefmilieu.</p>
      <p sl="nl">Het bevorderen van werkgelegenheid en duurzame ontwikkeling zijn dan ook terecht hoofddoelstellingen van de hernieuwde Lissabon-strategie. De oplossingen die de collega's van de GUE-fractie aandragen vind ik niet getuigen van kennis van zaken en oog voor de realiteit. Als we werkelijk zouden overgaan tot dergelijke maatregelen, neemt de inflatie toe en verdwijnt het vertrouwen van financiers om te investeren in Europa. En inflatie is uiteindelijk diefstal.</p>
      <p sl="nl">In eerdere debatten over de voorjaarstop heb ik al gepleit voor een actieve overheid in de lidstaten. Dat doe ik vandaag opnieuw. De lidstaten moeten zelf hervormingen in gang zetten en uitvoeren. En nu er van recessie nog geen sprake is, wordt het hoog tijd om de verzorgingsstaat adequaat te hervormen. Europa kan daarbij wel coördineren, maar niet commanderen.</p>
    </intervention>
    <intervention id="2-216" speaker_id="23873" name="Sergej Kozlík" is_mep="True" mode="spoken">
      <p sl="sk">Voorzitter, dames en heren, het verslag dat we bespreken legt terecht het accent op de risico's van een gedereguleerd wereldwijd financieel systeem. Dit valt buiten de directe invloedsfeer van het EU-beleid en kan het risico opleveren van wijdverbreide financiële instabiliteit. Het effect van dit businessmodel en de rol van multinationale financiële groepen op mondiale financiële markten moeten dan ook opnieuw bekeken worden en er moet geprobeerd worden deze op een brede internationale basis te structureren.</p>
      <p sl="sk">Ik onderschrijf dat het voor een gezonde en stabiele macro-economische omgeving nodig is dat het budget op grote schaal geconsolideerd wordt en er een intelligent beleid wordt ontwikkeld ten aanzien van publieke en private investeringen, dat een infrastructuur biedt waarin vooruitgezien wordt en de markten van morgen opent. Ik denk niet dat het feit dat energiebronnen in handen zijn van overheden een van de belangrijkste elementen is bij de verstoring van de Europese energiemarkt. Tot dusverre heeft niemand kunnen aantonen dat private monopolies zich beter gedragen dan monopolies waarvan de Staat de grootste aandeelhouder is.</p>
      <p sl="sk">Het is allemaal een kwestie van goede regels stellen. De regels voor het functioneren van de concurrentie in de energiesector dienen derhalve verbeterd te worden, en ook die voor de transportsector en informatiesystemen, om de relevante markten steeds verder open te stellen en de Europese infrastructuur te verbreden en te harmoniseren.</p>
    </intervention>
    <intervention id="2-217" speaker_id="2224" name="Klaus-Heiner Lehne" is_mep="True" mode="spoken">
      <p sl="de">Voorzitter, dames en heren, de ontwerpresolutie die door de Stuurgroep is opgesteld richt zich op drie centrale thema’s: de interne markt, waar onze belangrijkste zorg is dat bepaalde gaten gedicht moeten worden, en ik hoef als voorbeelden alleen maar aan te halen dat het nog steeds ontbreekt aan een eenvormig octrooirecht en een interne markt voor verzekeringen; de arbeidsmarkt, waar onze belangrijkste zorg zekerheid door flexibiliteit is; en monitoring en controle, waar onze belangrijkste zorg de implementatie van de strategie in de lidstaten is.</p>
      <p sl="de">We hebben er bewust voor gekozen ons deze keer niet te concentreren op energie en het klimaat, omdat dat de afgelopen twee jaar het belangrijkste thema was en we in strategisch opzicht in feite bereikt hebben wat we met onze resoluties wilden bereiken, namelijk dat de Commissie en de Raad zich serieus met dit onderwerp zouden gaan bezighouden, hetgeen ze nu doen.</p>
      <p sl="de">Een van de aspecten die we belangrijk blijven vinden en waarop wordt ingegaan in het algemene deel van de resolutie is het hele complex van een betere wetgeving. We hebben het dan met name over de problemen die er nog steeds zijn als het erom gaat, resultaten te evalueren en de bureaucratie terug te dringen.</p>
      <p sl="de">Er zijn tijdens de voorbereidende fase uiteraard ook discussies ontstaan tussen de fracties, maar daar zijn we vrijwel steeds uitgekomen. Eén belangrijk discussiepunt is echter blijven staan. Mijn fractie staat achter de geïntegreerde richtsnoeren en is net als de Commissie van mening dat we de geïntegreerde richtsnoeren op dit moment niet hoeven te wijzigen.</p>
      <p sl="de">Over de hele linie genomen kunnen we dat wat in de afgelopen jaren bereikt is een succes noemen. Toen we in 2005 de Lissabon-strategie als het ware nieuw leven inbliezen, was Lissabon voor iedereen gewoon de hoofdstad van een van de lidstaten, Portugal. Niemand verbond de naam aan een concrete strategie. Dat was anders dan bijvoorbeeld met Kyoto, een naam die niet alleen een stad aanduidt maar ook een wereldwijde strategie. We hebben de afgelopen jaren veel voortgang geboekt als het gaat om de vraag waar Lissabon voor ons voor staat.</p>
      <p sl="de">We staan achter het standpunt van de Commissie dat groei en werkgelegenheid het belangrijkste thema is en dat vooruitgang op dat gebied van essentieel belang is. Want uitsluitend met groei en werkgelegenheid kunnen we een goed milieu- en sociaal beleid voeren.</p>
    </intervention>
    <intervention id="2-218" speaker_id="4267" name="Udo Bullmann" is_mep="True" mode="spoken">
      <p sl="de">Voorzitter, dames en heren, dat is een beetje lastig. “We staan achter de richtsnoeren” klinkt enigszins dogmatisch. In de PSE-fractie maken we ons wat minder druk over de vraag achter welk document we al dan niet moeten staan, maar vinden we de vraag belangrijker of die richtsnoeren een antwoord bieden op de werkelijke economische situatie en vinden we de vraag belangrijker of ze kunnen bijdragen aan een oplossing voor de problemen van mensen in de Europese Unie. Daar gaat het om in dit debat, dus nogmaals: laat de feiten voor zich spreken.</p>
      <p sl="de">Jean-Claude Juncker, de voorzitter van Eurogroup, heeft zojuist aangekondigd dat de groei zal afnemen en dat die in 2008 niet meer 2,7 procent zal zijn, maar 1,6 procent of 1,7 of 1,8. Dat klinkt als een duidelijk alarmsignaal, vooral omdat we weten dat de vooruitzichten in de VS eind 2007 al slecht waren. Tegelijkertijd wordt een inflatie voorspeld van 3,2 procent. Dat betekent verlies van welvaart, verlies van loon en verlies van koopkracht. Het moge duidelijk zijn dat we vrezen dat stagnatie hier hand in hand zal gaan met inflatie en dit is een alarmsignaal.</p>
      <p sl="de">We weten ook dat de armoede in de Europese Unie de afgelopen vijf jaar niet is afgenomen, maar dat het aantal mensen dat geen toegang heeft tot de welvaart, in werkelijkheid toeneemt. Onderzoek en ontwikkeling hebben een min of meer stabiel niveau bereikt, maar nog lang niet de 3 procent die we nodig hebben voor de Lissabon-strategie, maar slechts net iets meer dan de helft daarvan, op een gemiddelde van 1,6 procent of 1,7 of 1,8: veel te laag om de internationale rol te kunnen spelen die we willen.</p>
      <p sl="de">We zien ons voor een tegenstrijdigheid gesteld. Hoe kan ik doen alsof de geïntegreerde richtsnoeren een bestuursinstrument zijn, terwijl ik dat instrument tegelijkertijd zo vormgeef dat het niet reageert op economische en sociale feiten in de Europese Unie? Ik kan niet enerzijds opstaan – als Voorzitter van de Commissie uiteraard – en zorgen dat er niets, nog geen komma, aan de basistekst van die richtsnoeren veranderd wordt, terwijl ik anderzijds hoop dat mensen in de lidstaten van de Europese Unie, werkgevers, werknemers, mensen die hun rol spelen in het economische proces, het gevoel hebben dat ze politiek bestuur zien. Dat is niet de manier om deze tegenstelling op te lossen.</p>
      <p sl="de">De hier aanwezige commissarissen hebben ons al vele malen verteld wat er veranderd moet worden. Laten we die veranderingen bespreken, op welk gebied die ook mogen zijn. Waar zijn de producten, waar zijn de veranderingen die ook een bijdrage leveren aan een verbetering van het lot van de mensen? De Socialisten zijn voor een offensieve strategie, zoals in de documenten van het Parlement voorgesteld, maar we willen echte antwoorden die bijdragen aan een verbetering van het lot van de mensen.</p>
    </intervention>
    <intervention id="2-219" speaker_id="28244" name="Wolf Klinz" is_mep="True" mode="spoken">
      <p sl="de">Voorzitter, dames en heren, de lidstaten zijn en blijven verantwoordelijk voor het formuleren en implementeren van economisch beleid. Dat betekent dat de Lissabon-strategie alleen kan worden geïmplementeerd door gerichte maatregelen in de lidstaten. Er bestaat niet zoiets als een Europees economisch beleid dat centraal wordt bepaald in Brussel. Dat is precies de reden dat de grondslagen van economisch beleid zo belangrijk zijn. Zij vormen de hoeksteen van de coördinatie van de economische strategieën van de lidstaten en ze vormen een referentiepunt voor lidstaten, waardoor deze de juiste koers kunnen bepalen en de nodige hervormingen doorvoeren en vervolgens op koers blijven. Ze bevatten de basisprincipes van het economisch beleid van de EU: open markten, eerlijke concurrentie, innovatief privaatondernemerschap zonder staatsinmenging.</p>
      <p sl="de">Helaas implementeren de lidstaten de geïntegreerde richtsnoeren voor groei en werkgelegenheid niet altijd, en vaak doen ze het nogal terughoudend. Vooral met het oog op de uitdagingen van de globalisering dient de Europese Unie zich aan haar grondbeginselen te houden, als de enige manier om concurrentie op de lange termijn te waarborgen.</p>
      <p sl="de">Helaas zien we de laatste tijd meer voorbeelden van wat ik creatieve compartimentering zou willen noemen. De Deutsche Post, het Duitse postbedrijf, houdt bijvoorbeeld – en dit zeg ik tegen mevrouw Harms, voor haar informatie – door de invoering van een extreem hoog minimumloon mogelijke concurrenten buiten de officieel geliberaliseerde markt. De huidige turbulentie op de financiële markten laat ook zien dat ondernemingen zich maar al te snel tot de Staat wenden voor hulp, als ze in de problemen komen. Private financiële instellingen redden met geld van de belastingbetaler, zoals in het geval van Northern Rock in het Verenigd Koninkrijk en IKB in Duitsland, is een onaanvaardbare fout tegen de regels van het economisch beleid. De winsten van de bank blijven in handen van de aandeelhouders en excessieve bonussen worden uitgekeerd aan een handjevol werknemers, terwijl ondertussen de verliezen genationaliseerd worden. Dergelijke procedures ondermijnen het vertrouwen van mensen in het systeem van de sociale markteconomie</p>
      <p sl="de">Het is de taak van de Staat om de markt te ondersteunen door een passend wetgevingskader aan te nemen, maar het is de taak van de markt om de economie aan te drijven en te waarborgen dat Europa haar concurrentiepositie verstevigt.</p>
    </intervention>
    <intervention id="2-220" speaker_id="28113" name="Eoin Ryan" is_mep="True" mode="spoken">
      <p sl="en">Voorzitter, de recente problemen op de financiële markt hebben het vertrouwen van de consument en van de markt aan het wankelen gebracht en hebben duidelijk gemaakt hoe belangrijk het is over duurzame groeistrategieën te beschikken. De EU heeft altijd terecht de lijn gevolgd, dergelijke strategieën te hebben en een beleid dat gericht is op samenwerking en coördinatie die onze posities als individuele staten en als geheel versterken. Veel van de onderwerpen die van belang zijn in het kader van de Lissabon-strategie zijn vandaag aan de orde geweest: het stimuleren van innovatie, energievraagstukken, klimaatverandering, levenslang leren en investeren in kennis, om er maar een paar te noemen.</p>
      <p sl="en">Ik ben van mening dat meer concurrentie en meer groei en proberen de 3 procentdoelstelling te halen absoluut van levensbelang zijn om Europa te laten groeien zoals we willen. Ik vind dat er al ontzettend veel bereikt is. Soms zijn we te kritisch op onszelf. Er zijn de laatste paar jaar ruim 12 of 13 miljoen banen gecreëerd in Europa, wat meer is dan wat in de Verenigde Staten bereikt is.</p>
      <p sl="en">Maar als we een verlicht sociaal beleid willen en geld willen hebben voor verlicht sociaal beleid moeten we onze economieën liberaliseren. En dat is een van de zaken die we in de individuele lidstaten niet aanpakken. Dat ik denk ik de uitdaging: onze economieën laten groeien zodat we dan geld hebben voor verlicht sociaal beleid.</p>
    </intervention>
    <intervention id="2-221" speaker_id="38733" name="Mikel Irujo Amezaga" is_mep="True" mode="spoken">
      <p sl="es">Voorzitter, ik ben het ermee eens dat de prioriteiten en de middelen voor de Lissabon-strategie beter vastgelegd zouden moeten worden in de budgetten van de lidstaten en de betreffende instellingen. De hele keten van onderwijs- en trainingsprogramma’s dient grondig bekeken te worden en de inhoud ervan, in termen van algemene cultuur en wetenschappelijke en technische scholing, dient een zo hoog mogelijk niveau te hebben, zodat mensen zich makkelijker kunnen aanpassen aan veranderingen in de bredere situatie en de participatie van burgers, de kwaliteit van banen, de ondernemersgeest en innovatie gestimuleerd worden.</p>
      <p sl="es">Ook is het nodig de demografische veranderingen te bestuderen en de effecten die deze hebben op de overheidsmiddelen, de arbeidsmarkt en gezondheidszorgvoorzieningen. Daarnaast dient een innovatieve hervorming van de arbeidsmarkt gebaseerd te zijn op regels van 'flexizekerheid', die concurrentie bevorderen en tegelijkertijd voldoende sociale zekerheid bieden en niet uitsluitend naar rechts buigen, zoals mijn collega Rebecca Harms al zei.</p>
      <p sl="es">Tot slot is het van belang dat de lidstaten en alle betrokken instellingen hun best practices op een goede manier uitwisselen. Bijkomstig voordeel daarvan is dat de doelstellingen in heel Europa daardoor dichter bij elkaar zullen komen.</p>
    </intervention>
    <intervention id="2-222" speaker_id="4303" name="Helmuth Markov" is_mep="True" mode="spoken">
      <p sl="de">Voorzitter, commissaris, u zegt dat we de afgelopen tijd meer banen hebben gecreëerd. Dat is waar, maar in de meeste gevallen zijn het onzekere banen. U zegt dat de productiviteit gegroeid is. Dat is waar, maar die productiviteitsgroei is niet gebruikt voor hogere lonen – wat mogelijk was geweest – en ook niet om te herinvesteren. U zegt dat het stijgende BNP ook een teken is dat we op de goede weg zijn en dat de Lissabon-strategie de juiste strategie is. Ik zeg u, dat we ondanks de drie positieve statistieken die u geeft, tot dusverre geen enkel resultaat zien.</p>
      <p sl="de">De winsten stijgen, maar de inkomens uit lonen stijgen niet; we hebben nog steeds een economisch beleid dat gericht is op het aanbod en niet op de vraag; er is geen sprake van een adequate binnenlandse vraag. We hebben dus nog steeds dezelfde problemen die we vijf jaar geleden en drie jaar geleden hadden met de Lissabon-strategie. Er is helemaal niets veranderd. Hoe kunt u dan zeggen dat we op de juiste weg zijn? Wat hebben we dan? U heeft ook gezegd dat we het midden-en kleinbedrijf moeten stimuleren. In dat geval vraag ik u, zich tot uw collega de heer Mandelson te wenden. Wat heeft hij geschreven in de ‘Europa als wereldspeler’-strategie? Hij schreef dat de markten moeten worden opengesteld voor grote wereldwijd opererende ondernemingen. Niets over het MKB, geen woord.</p>
      <p sl="de">We zijn in de lidstaten belastingshervormingen aan het doorvoeren die vooral ten goede komen aan bedrijven met aandeelhouders. Die genieten belastingvrijstellingen. De winsten die ze maken stromen echter niet meer toe naar de nationale economieën. We zeggen dat werknemers flexibel moeten zijn. Ze moeten accepteren dat ze minder geld verdienen. Dat hebben ze al jaren gedaan. Als de winsten zo hard stijgen, zouden we hen daar ook in kunnen laten delen. Dat gebeurt niet. De banken speculeren genadeloos en een zeer groot deel van de winsten van grote ondernemingen wordt geïnvesteerd als financieringskapitaal, omdat de winstmarges daarbij groter zijn, in plaats van dat ze teruggevoerd worden in de productie. Dit is niet de goede weg voor Lissabon.</p>
      <p sl="de">Als ik geld wil, moet ik als Europese Unie of als lidstaat ook zorgen voor hogere belastinginkomsten. Die kan ik alleen krijgen uit sectoren waar genoeg belasting geheven kan worden. Dat zou de juiste insteek zijn voor de Lissabon-strategie: een radicaal andere benadering van economisch beleid. Als we doorgaan langs de lijn die u voorstelt, zullen we het probleem in de Europese Unie niet kunnen oplossen.</p>
    </intervention>
    <intervention id="2-223" speaker_id="28509" name="John Whittaker" is_mep="True" mode="spoken">
      <p sl="en">Mevrouw de voorzitter, het heeft weinig zin om maar te blijven praten over de Lissabonagenda, aangezien de afgelopen acht jaar elk jaar weer is vastgesteld dat die agenda niet bijzonder goed heeft gewerkt.</p>
      <p sl="en">Dit verslag met zijn lange lijst van dingen die de Europese Unie zou moeten ondernemen, slaat de plank volkomen mis. De EU is absoluut geen drijvende kracht achter een toenemende groei en productiviteit maar heeft juist vanwege haar voortdurende inmenging een remmende invloed op de Europese economieën.</p>
      <p sl="en">En iets anders dat volledig over het hoofd wordt gezien is dat de economieën in Europa totaal verschillende structuren hebben en volslagen verschillend presteren. Het heeft absoluut geen zin om over de Europese economie te spreken als een enkel geheel. Zet Duitsland, dat op dit moment een bescheiden economische groei doormaakt, bijvoorbeeld eens af tegen de EU-landen in het zuiden die in uiteenlopende mate te kampen hebben met handelstekorten, een instortende huizenmarkt en reusachtige overheidsschulden. Deze landen hebben wanhopig behoefte aan lagere rentestanden en minder devaluatie, wat onmogelijk te regelen valt omdat ze nu eenmaal allemaal in de eurozone zitten. Als de Europese Centrale Bank de rente verlaagt om deze landen te hulp te komen, moet de bank haar doelstelling op het gebied van de inflatie negeren, en daar zullen de Duitsers niet blij mee zijn.</p>
      <p sl="en">In plaats van maar miljoenen woorden te blijven toevoegen aan de steriele discussie over de Lissabonstrategie, zou weleens wat aandacht mogen worden besteed aan deze behoorlijk dringende kwesties. Maar dat zou, naar ik aanneem, de fundamentele zwakte van een economische en monetaire eenheid aan het licht brengen, namelijk dat de euro voor een groep zeer uiteenlopende economieën met elk een onafhankelijke regering op de lange duur geen houdbare regeling is.</p>
    </intervention>
    <intervention id="2-224" speaker_id="1956" name="Frank Vanhecke" is_mep="True" mode="spoken">
      <p sl="nl">Mevrouw de Voorzitter, dat Europa nog meer moet uitgroeien tot een kenniseconomie die de mondiale concurrentie beter aankan, dat weet iedereen. We moeten hier niet te veel open deuren intrappen, daarover zijn we het allemaal eens. Waarover wij het niet eens zijn, dat is bijvoorbeeld over het feit dat de Commissie nieuwe massale economische migratie ziet als een van de belangrijkste middelen om de Lissabon-doelstellingen te bereiken. Dit is absurd. We hebben in Europa talent genoeg. We hebben in Europa vooral een paar tientallen miljoenen werklozen genoeg. Daar ligt de enorme uitdaging voor de overheid en voor de bedrijfswereld. Het is bovendien zo dat de Europese burger helemaal niet wil weten van een nieuwe immigratiegolf. Hij wil daarentegen wel dat de reeds massaal aanwezige vreemdelingen en werkloze vreemdelingen geïntegreerd, geassimileerd en in het arbeidsproces ingeschakeld worden.</p>
      <p sl="nl">Maar ja, de Commissie slaat wel eens meer de bal mis. Ik herinner me nog dat de Europese Commissie een paar maanden geleden oordeelde dat de Belgische politieke crisis het tempo van de voor het bereiken van de Lissabon-doelstellingen noodzakelijke hervormingen zou afremmen. De realiteit is juist omgekeerd. De realiteit is dat de Belgische politieke crisis het failliet van de Belgische staat aantoonde en dat juist het bestaan van België belet dat Vlaanderen zijn arbeidsrecht en zijn arbeidsmarkt moderniseert, zijn sociale lasten afbouwt, zijn belastingen vereenvoudigt en afbouwt, precies om die Lissabon-doelstellingen te kunnen halen. Erkennen dat België zowel Vlaanderen als Wallonië afremt, is echter natuurlijk uit den boze voor de Europese Commissie.</p>
    </intervention>
    <intervention id="2-225" speaker_id="28385" name="Cristobal Montoro Romero" is_mep="True" mode="spoken">
      <p sl="es">Mevrouw de Voorzitter, Commissaris, fungerend Voorzitter, opnieuw bevinden wij ons op een gecompliceerd moment voor de Europese Unie, aangezien wij in een moeilijke economische situatie verkeren, en wij beginnen met het formuleren van een economisch beleid in omstandigheden die worden gekenschetst door een afnemende economische groei die in feite een reactie is op een gebrek aan vertrouwen van economische actoren, te weten consumenten, ondernemers en vooral kleine en middelgrote bedrijven.</p>
      <p sl="es">Daarom wil mijn fractie van de Europese Volkspartij niet alleen de rapporteur gelukwensen en onze tevredenheid uitspreken over de positieve houding van de andere fracties, en met name de Sociaal-Democratische Fractie waarmee wij een brede overeenstemming hebben bereikt waardoor het mogelijk is geworden om plannen voor een economisch beleid te formuleren, maar tevens wil mijn fractie benadrukken dat het van het grootste belang is om de Europese Unie krachtiger te maken en de Europese economie te versterken middels het propageren van en het betonen van onze inzet voor economische hervormingen. Daarom ook steunen wij de Commissie bij haar inspanningen om de geïntegreerde richtsnoeren te gebruiken om fundamentele hervormingen mogelijk te maken als grondslag voor een nieuw klimaat van vertrouwen zodat de moeilijkheden waar wij nu voor staan overwonnen kunnen worden.</p>
      <p sl="es">Vanuit dat nieuwe klimaat kunnen wij werken aan arbeidshervormingen waarover wij het met de sociale partners zijn eens geworden, aan belastinghervormingen die het midden- en kleinbedrijf zullen stimuleren en aan het scheppen van banen. Kortom, een klimaat waarin wij kunnen werken aan hervormingen die zullen leiden tot het bereiken van een interne markt als de beste manier om economische groei te bevorderen om zo binnen de Europese Unie meer banen te kunnen scheppen.</p>
      <p sl="es">Wat dat aangaat wil ik tevens benadrukken dat protectionisme moet worden afgewezen, iets wat wij in ons politieke standpunt ook verdedigen en ik wil er kortom op aandringen dat we in de Europese Unie eindelijk een basis leggen voor een economische groei die werkgelegenheid schept, wat de ware pijler is waarop de Europese integratie rust.</p>
    </intervention>
    <intervention id="2-226" speaker_id="28155" name="Edit Herczog" is_mep="True" mode="spoken">
      <p sl="hu">Mevrouw de Voorzitter, na een uitgebreid debat hebben we dan eindelijk een tekst waar wij als socialisten achter kunnen staan, en ik juich dit compromis over de Lissabonresolutie zeer toe.</p>
      <p sl="hu">Desalniettemin wil ik beginnen met een persoonlijke mening te ventileren, namelijk dat een idee op zich nog niet de hele oplossing is. Alles hangt af van de uitvoering. Het een moet met het ander worden gecombineerd. In 2000 was Lissabon een goed idee dat precies op tijd kwam. En we hadden geen betere doelstellingen kunnen bedenken dan die we bij de evaluatie in 2005 hebben opgesteld. Maar het wordt een heel ander verhaal als men naar de uitvoering ervan kijkt – en dan vooral naar de uitvoering door de tijd heen en naar het besluitvormingsproces als geheel. In vergelijking met de eerste vijf jaar is er sprake van een verbetering, en we zijn beslist iets dynamischer geworden, maar afgezet tegen de noden en de wereldwijde problemen waar we voor staan en het potentieel waarover we beschikken, zijn de resultaten mager.</p>
      <p sl="hu">Er is sprake van een aantal fantastische initiatieven en succesverhalen, zoals het programma voor groei en werkgelegenheid of het ‘Think Small First’-project, en ook op wetgevend terrein zijn een paar mooie resultaten geboekt – neem de dienstenrichtlijnen, de regelgeving voor de controle op de financiële markten, het beleid op het gebied van de klimaatverandering en het nieuwe pakket maatregelen inzake energie, om er slechts een paar te noemen. Maar het gevoel ontbreekt, en de betrokkenheid eveneens. Dat kunnen we binnen de Europese instellingen aflezen aan het toegenomen gebruik van de uitdrukking ‘toegang krijgen tot de agenda’. Het valt af te lezen uit het gebrek aan belangstelling voor het onderwerp tijdens de paritaire parlementaire vergadering met de nationale parlementen, en uit de resultaten van de Eurobarometer.</p>
      <p sl="hu">Ik wil graag twee getallen aanhalen uit de Eurobarometer. De zogenoemde optimisme-index is de afgelopen negen maanden negen punten gedaald, van 26 naar 17. En wat andere belangrijke prestatie-indicatoren betreft: het optimisme ten aanzien van de werkgelegenheid is in de afgelopen negen maanden met drie punten gedaald, van +5 naar +1. En als men verder kijkt blijkt dat de cruciale elementen van de Lissabonstrategie tot de kwesties behoren die mensen bij lange na niet als het belangrijkst beschouwen. Dat houdt in dat Europese burgers acht jaar na Lissabon niet geloven dat de EU met een gepast antwoord op deze kwesties kan komen.</p>
      <p sl="hu">Lissabon komt dus nog steeds in onze documenten voor maar heeft beslist geen plekje in ons hart en in ons hoofd. In de 21e eeuw zal de wedren tussen de continenten niet alleen beslecht worden door natuurlijke hulpbronnen of financiële middelen. De macht van het menselijke kapitaal en van de human resources zal bepalen wie de winnaar wordt. De kracht van de Gemeenschap zal in termen van kwantiteit bepaald worden door de samenwerking tussen de gehele bevolking en in termen van kwaliteit door de consistentie van de kennis binnen de Gemeenschap. Er valt nog heel veel te doen wat betreft het creëren van kennis, het beheren van die kennis en het motiveren van mensen als gemeenschap. We moeten deze gemeenschap als een geheel zien en niet toestaan dat wie dan ook wordt gediscrimineerd. We kunnen niemand buitensluiten, of ze nu jong of oud, zwart of blank, arm of rijk zijn. We hebben absoluut iedereen nodig. In de 21e eeuw staan de echte mensen centraal, en toch is de Voorzitter van de Commissie vandaag niet hier om daarover te spreken …</p>
      <a text="(De spreker wordt door de Voorzitter onderbroken)"/>
    </intervention>
    <intervention id="2-227" speaker_id="28127" name="Lena Ek" is_mep="True" mode="spoken">
      <p sl="sv">Mevrouw de Voorzitter, na zeven jaar hard werken is de Lissabonstrategie desalniettemin voor een deel mislukt. Dat is grotendeels te wijten aan problemen bij de tenuitvoerlegging. Ik zal u enige voorbeelden geven met betrekking tot de interne markt.</p>
      <p sl="sv">Wat betreft het pakket maatregelen inzake energie moesten we met een geheel nieuwe wetgeving komen. Toen we besloten het begrotingsonderdeel voor onderzoek te verhogen, kregen we slechts vijftig procent van wat we naar onze mening nodig hadden. Er is in Europa sprake van een paradox wat de innovatie aangaat, aangezien we er wel geld in steken maar er geen toename in industrialisatie en banen voor terugkrijgen.</p>
      <p sl="sv">Wij hadden de mond vol over kleine en middelgrote ondernemingen en toch worstelen die nog steeds met dezelfde regelgeving als de grote multinationals.</p>
      <p sl="sv">We weten dat de economische groei gediend is met gelijke behandeling van mannen en vrouwen, maar er valt op dit gebied nog heel veel te doen. We weten dat de vervoerssector er in Europa erg slecht voorstaat en er moet nog veel gebeuren op het gebied van spoorwegen en de transporttijd door heel Europa. Het wordt tijd dat daar verandering in komt. Het eerste waar aan gedacht moet worden, mijnheer Turk en mijnheer Almunia – en misschien kunt u deze boodschap ook aan de heer Verheugen doorgeven – is wat er in de tekst van de resolutie over klimaatverandering bij de voorjaarsbijeenkomst moet komen staan.</p>
      <p sl="sv">We zijn het er allemaal over eens dat klimaatverandering voor alle partijen gunstig kan uitpakken, wanneer we milieuproblemen oplossen en tegelijkertijd banen kunnen scheppen. Wij hebben hier in het parlement al besluiten over gegeven en nu zijn wij in afwachting van wat de Commissie en de Raad tijdens de voorjaarsbijeenkomst zullen bereiken.</p>
      <p sl="sv">Er zijn nog steeds 18 miljoen, ruim 18 miljoen werkeloze Europeanen, en we weten dat kleine en middelgrote ondernemingen op het gebied van schone technologie, innovatie en dienstverlening de noodzakelijke banen kunnen opleveren. Geeft u hun die kans?</p>
    </intervention>
    <intervention id="2-228" speaker_id="28389" name="Zbigniew Zbigniew Krzysztof Kuźmiuk" is_mep="True" mode="spoken">
      <p sl="pl">Mevrouw de Voorzitter, ik wil er in dit debat over de Lissabonstrategie in de eerste plaats op wijzen dat er naar mijn mening te weinig rekening is gehouden met de gevolgen van de Amerikaanse financiële crisis op het niveau van de economische groei en de werkeloosheid in Europa. De voorspellingen wat betreft het BNP voor 2008 en 2009 zoals die door individuele lidstaten zijn voorgelegd zijn lager dan het groeitempo voor 2007, waardoor het er alle schijn van heeft dat de werkelijkheid zelfs nog somberder is.</p>
      <p sl="pl">Het tweede punt dat ik wil aanroeren is dat de Amerikaanse regering en het Federal Reserve System krachtdadig en bliksemsnel hebben ingegrepen. De overheid deed een voorstel om honderdvijftig miljard dollar ter beschikking te stellen ter ondersteuning van bedrijven en consumenten en de centrale bank zorgde ervoor dat de reële basisrente negatief was door diverse keren de rente te verlagen.</p>
      <p sl="pl">Geheel in tegenstelling daarmee heeft het er veel van dat de regeringen van Europese lidstaten, de Europese Centrale Bank en de andere centrale banken blij zijn met de vertraagde economische groei en het steeds sterker worden van de euro. Men moet het wel eens zijn met de conclusie die in het verslag wordt getrokken dat het noodzakelijk is om belastingen op basis van verrichte arbeid te verleggen naar belastingen op basis van milieueffecten, maar men zou het voorstel om de vennootschapsbelastingen in de diverse lidstaten te coördineren radicaal van de hand moeten wijzen.</p>
    </intervention>
    <intervention id="2-229" speaker_id="28250" name="Sahra Wagenknecht" is_mep="True" mode="spoken">
      <p sl="de">Mevrouw de Voorzitter, dames en heren, het is beslist waar dat de Europese economie met grote problemen geconfronteerd wordt. De crises op de internationale financiële markten, de stijgende prijzen voor energie en voedingsmiddelen, tegenvallende interne vraag als gevolg van loondumping en sociale diefstal – dat zijn stuk voor stuk dringende problemen die moeten worden aangepakt. En toch staan ze niet in dit verslag vermeld.</p>
      <p sl="de">We worden erop gewezen dat de stijging van de inkomens gelijke tred dient te houden met de toename van de productiviteit op de middellange termijn. Maar tegelijkertijd wordt er in het verslag toe opgeroepen om naar de invoering van neoliberale structurele hervormingen te blijven streven, terwijl nu juist die zogenaamde hervormingen voor de problemen hebben gezorgd waarmee we op dit moment worden geconfronteerd. In plaats van het scheppen van banen middels overheidsinvesteringen moet er blijkbaar juist nog meer druk worden uitgeoefend op werknemers en werkelozen, moet er langer worden gewerkt en moet de bescherming tegen onrechtmatig ontslag nog verder worden uitgehold.</p>
      <p sl="de">In plaats van actie te ondernemen om de financiële markten en kapitaaltransacties te reguleren, moeten we werkloos toezien hoe de financiële crisis zich steeds verder uitbreidt. En in plaats van een eind te maken aan het liberaliseringsbeleid dat zoveel heeft bijgedragen aan het opdrijven van de prijzen op de energiemarkten, moeten we koppig doorgaan met privatiseren en dereguleren.</p>
      <p sl="de">Onze fractie zal niet voor dit verslag stemmen. Wij willen geen verslag steunen dat een neoliberale agenda voorstaat, sociale rechten vertrapt en tot nog meer crises zal leiden. We zijn juist toe aan een compleet ander economisch beleid waarin de belangen van werknemers en werkelozen voorrang krijgen boven het winstbejag van grote ondernemingen.</p>
    </intervention>
    <intervention id="2-230" speaker_id="28217" name="Patrick Louis" is_mep="True" mode="spoken">
      <p sl="fr">Mevrouw de Voorzitter, dames en heren, het is prachtig om naar een kenniseconomie te streven, maar het volstaat niet. De groei in rechtstreekse of nevenbanen is volledig afhankelijk van de duurzaamheid van traditionele fabrieksarbeid, terwijl deze industrieën juist in een soort houdgreep zitten. Hun concurrentiepositie wordt toch al bedreigd door de toenemende kosten van de bureaucratie in onze samenleving. Ze worden gefnuikt door de absurde manier waarop de euro wordt gereguleerd, die alleen maar extra voordeel oplevert voor landen waar geen sprake is van een serieus milieu- of sociaal beleid.</p>
      <p sl="fr">Dit model is in feite binnenstebuiten gekeerd. Binnen de EU zijn we socialistisch en naar buiten toe zijn we liberaal, terwijl we juist meer bescherming nodig hebben tegen de rest van de wereld en intern meer behoefte aan vrijheid hebben. Dat komt duidelijk naar voren uit de feiten. De Lissabonstrategie is geen succes, omdat er te veel verschillen zijn tussen de diverse Europese economieën, en vanwege de toenemende concurrentiedruk en de ongekende beweeglijkheid van de kapitaalmarkten.</p>
      <p sl="fr">Daarom moeten we die ontmoedigende mythe laten varen van een Europese strategie die garant staat voor welvaart voor iedereen. Je krijgt een plant niet aan het groeien door aan zijn bladeren te trekken. De oplossingen zullen niet uit Brussel komen maar voortvloeien uit vrijwillige samenwerking en het gezonde verstand van de lidstaten zelf. De wortels die wij allemaal in de grond van onze respectievelijke landen hebben zullen ons de intelligentie, de ontvankelijkheid en de kracht geven om de uitdagingen waarvoor wij tegenwoordig worden gesteld aan te kunnen. In dit geval zullen we echt niets opschieten met brieven aan de Kerstman.</p>
    </intervention>
    <intervention id="2-231" speaker_id="4538" name="Malcolm Harbour" is_mep="True" mode="spoken">
      <p sl="en">Mevrouw de Voorzitter, ik neem al sinds de oorspronkelijke Lissabonstrategie deel aan debatten in dit Huis, en tevens ben ik lid van de coördinatiegroep voor de Lissabonstrategie in dit Parlement. Een van de dingen waarop ik voortdurend hamer is dat de Commissie zich meer op de Lissabonstrategie moet richten en een duidelijke lijst met prioriteiten moet formuleren. Volgens mij heeft niemand het daar tot nu toe over gehad en evenmin heeft iemand tot nu toe de Commissie gecomplimenteerd wanneer ze dat ook werkelijk doet. Inmiddels hebben we een Lissabonprogramma van de Europese Gemeenschap met tien prioritaire acties.</p>
      <p sl="en">Enigszins tot mijn spijt moet ik zeggen dat ik als lid van deze groep de mening ben toegedaan dat het Parlement met zijn resolutie volslagen de andere kant op is gegaan. De resolutie die vandaag voor ons ligt is in mijn ogen een stuk wijdlopiger en ambiguer dan eerdere resoluties. Ik heb zo’n vermoeden dat de Commissie diep teleurgesteld zal zijn, want ik zie in de Lissabonstrategie van de Gemeenschap met zijn tien prioriteiten, die u allen ongetwijfeld hebt gelezen, dat een van de eerste eisen van de Commissie als volgt luidt: “Het is van essentieel belang dat het Europees Parlement, de Raad en de Europese Commissie overeenstemming bereiken over de doelstellingen en acties op het terrein van de strategische hervormingen”. Daar ben ik het geheel mee eens. Ik hoop dat de Commissie dat uit deze resolutie afleidt, want naar mijn idee is het daar ook grotendeels in opgenomen.</p>
      <p sl="en">Niettemin geloof ik dat wij van ons werk met de Commissie hebben geleerd dat we ons de volgende keer dat wij aan deze strategie werken op deze prioritaire acties moeten concentreren, want tot mijn genoegen heb ik geconstateerd dat de Commissie duidelijk van plan is zich voor die prioriteiten in te zetten. Een deel van het probleem ligt in het feit dat wij stapels papierwerk krijgen – allerlei mededelingen over diverse aspecten van strategieën en herziene prioriteiten. Dit stel herzieningen, deze tien nieuwe prioriteiten, is anders dan de prioriteiten die we vorig jaar hadden. Op die manier komen we eerlijk gezegd niet verder.</p>
      <p sl="en">Vorige week heb ik als rapporteur deelgenomen aan de vergadering met de nationale parlementen. Ik wil alleen nog eens herhalen wat veel collega’s hebben gezegd. Wat Lissabon betreft verplaatst de handeling zich naar de zalen van de nationale parlementen, want dat is de plaats waar mensen aan het werk moeten om de tien prioritaire doelstellingen te bereiken, en daar moeten wij eveneens onze gedachten over laten gaan. Ik juich met name de aanwezigheid van de minister ten zeerste toe, omdat hij daarmee aantoont dat de Raad hier groot belang aan hecht.</p>
    </intervention>
    <intervention id="2-232" speaker_id="1938" name="Anne Van Lancker" is_mep="True" mode="spoken">
      <p sl="nl">Voorzitter, mijnheer de Raadsvoorzitter, mijnheer de commissaris, ik ben eerlijk gezegd teleurgesteld over het gebrek aan sociale ambities voor de lentetop dat u vandaag hebt tentoongespreid. Mijn fractie blijft vinden dat er goede redenen zijn om de Lissabon-strategie en de geïntegreerde richtsnoeren op een aantal cruciale punten bij te sturen. Ik noem er drie met betrekking tot de sociale dimensie. Het klopt dat Lissabon gezorgd heeft voor groei en jobs maar niet iedereen heeft daarvan kunnen mee genieten. Zes miljoen jongeren verlaten de school zonder diploma. Migranten, mensen met een handicap, raken amper aan een job, 16 procent van de Europeanen leeft in armoede. Een bewijs dat een strategie van groei en jobs niet automatisch leidt tot sociale insluiting en waardig werk voor iedereen. Daarom willen wij de sociale dimensie van de Lissabon-strategie versterkt zien door een nieuw richtsnoer die actieve sociale integratie van iedereen verzekert.</p>
      <p sl="nl">Ten tweede, niet alle jobs zijn van goede kwaliteit. Het aandeel precaire contracten (tijdelijk werk, onvrijwillige deeltijdarbeid, uitzendarbeid) is aanzienlijk gestegen. Vooral vrouwen en jongeren komen vaak vast te zitten in jobs van lage kwaliteit. Bovendien zijn de uitgaven van de lidstaten voor actief arbeidsmarktbeleid, begeleiding en opleiding gedaald in plaats van gestegen. De lidstaten hebben dus duidelijk nog niet goed begrepen dat een evenwichtige flex-security-aanpak flexibiliteit en zekerheid van contracten moet combineren en dat actieve investeringen in mensen een must zijn om de segmentering op de arbeidsmarkt tegen te gaan. Wij willen dan ook dat alle basisprincipes van flex-security in de richtsnoeren opgenomen worden, inclusief kwaliteit van het werk en investeren in mensen.</p>
      <p sl="nl">Ten derde, de sociale dimensie van het Lissabon-programma is een erg mager beestje. Er wordt ons wel beloofd dat er een nieuwe sociale agenda komt en het is goed dat die deel zal uitmaken van het Lissabon-pakket. Wij verwachten nochtans van de Europese Commissie een ambitieuze sociale agenda, niet alleen mededelingen over demografie, opleiding en migratie zoals aangekondigd, maar ook wetgevingsinitiatieven die de kwaliteit van werk moeten verbeteren en de strijd tegen armoede en sociale uitsluiting moeten versterken. Ik wens in elk geval, mijnheer de Raadsvoorzitter, de lentetop een extra dosis sociale ambities toe.</p>
    </intervention>
    <intervention id="2-234" speaker_id="37324" name="Adina-Ioana Vălean" is_mep="True" mode="spoken">
      <p sl="ro">Mijnheer de Voorzitter, een van de voornaamste aanbevelingen die het Europees Parlement heeft gedaan is het bestrijden van protectionisme binnen en buiten de EU.</p>
      <p sl="ro">Ik ben de overtuiging toegedaan dat protectionisme eerder de burgerrechten ondermijnt dan deze verdedigt, maar ik vind wel dat Europa om te beginnen binnen zijn eigen grenzen aan de slag moet. Onze hoogste prioriteit moet zijn om protectionistische grenzen binnen de EU te slechten. Wij zullen de vier fundamentele vrijheden van de gemeenschappelijke markt moeten versterken, en met name het vrije verkeer van werknemers, als we een Europese interne markt willen verwezenlijken. Wij erkennen in ons verslag dat veel arbeidsmarkten nog steeds erg gesegmenteerd zijn en de mobiliteit van werknemers nog steeds laag is. Nee maar! Zijn we dan soms vergeten dat de meeste burgers van de nieuwe lidstaten nog altijd een vergunning nodig hebben om in andere EU-landen te mogen werken?</p>
      <p sl="ro">Vier jaar na de ‘big bang’-uitbreiding zien wij geen ernstige verstoring van de arbeidsmarkten in de oudere lidstaten, en evenmin een toestroom die het invoeren van overgangsbeperkingen noodzakelijk maakt. Het is de toename van ingewikkelde nationale quota en kwalitatieve beperkingen in sommige lidstaten die de Lissabonstrategie ondermijnt, terwijl die strategie juist bedoeld is om flexibele markten en de mobiliteit van werknemers te bevorderen.</p>
      <p sl="ro">We hebben nog maar twee jaar om de meest concurrerende economie ter wereld te worden, ons concurrentievermogen te vergroten en meer banen en groei te scheppen, maar ik ben welgemoed. In mijn land, Roemenië, was de gemiddelde economische groei de afgelopen vijf jaar zes procent, en de werkeloosheid is gedaald naar vier procent. We beginnen ons inmiddels zorgen te maken over een gebrek aan arbeidskrachten.</p>
      <p sl="ro">Het is zeker nodig om onze grenzen open te stellen voor arbeiders uit derde landen, maar onze hoogste prioriteit zou moeten zijn om in eerste instantie de interne grenzen van de EU te slechten. Arbeiders uit de twaalf nieuwe lidstaten zouden voorrang moeten krijgen om in elke andere EU-lidstaat te werken, en de overgangsregelingen moeten worden weggenomen. Er is geen rechtvaardiging voor het aantrekken van arbeiders van buiten de EU zolang er voor onze burgers nog beperkingen gelden.</p>
      <p sl="ro">Zulke beperkingen zijn onterecht en onverenigbaar met de Lissabonstrategie, en als wij een concurrerend en vernieuwend Europa tot stand willen brengen zullen die beperkingen uit de weg moeten worden geruimd.</p>
    </intervention>
    <intervention id="2-235" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">Mijnheer de Voorzitter, in de Lissabonstrategie staan de doelstellingen geformuleerd die wij in de toekomst moeten bereiken om ervoor te zorgen dat Europa een plaats wordt die tegemoetkomt aan de wensen van zijn burgers. Europa is echter slechts een eilandje op de wereldkaart en het invoeren van zelfs maar de meest gewenste veranderingen – zoals die betreffende het klimaat – zonder dat de grootste wereldmachten vergelijkbare doelstellingen bereiken, zal eenvoudig betekenen dat wij de mogelijkheden van onze industrieën en producenten beperken terwijl we andere doelstellingen van de strategie overboord gooien.</p>
      <p sl="pl">Als we de demografische teruggang in Europa bestrijden door immigranten van andere continenten toe te laten, en tegelijkertijd het gezin als instituut en de gezinswaarden ondergraven, is dat een vorm van zelfmoord, aangezien de kans op toekomstige culturele conflicten wordt vergroot. Datzelfde geldt op veel andere terreinen. De leiders van de grootste Europese landen hebben het over de noodzaak om de handel te liberaliseren terwijl ze in hun eigen land economisch nationalisme bedrijven. De Europese Unie moet zich de schellen van de ogen rukken en op basis van respect voor de traditionele wetten en gebruiken in Europa voor zichzelf opkomen op de economische wereldmarkten.</p>
    </intervention>
    <intervention id="2-236" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Mijnheer de Voorzitter, sta mij toe een eenvoudige vraag te stellen. Hoeveel belang wordt er in het verslag van de commissie over de nieuwe cyclus van de Europese strategie gehecht aan de sociale eisen van arbeiders, kleine en middelgrote ondernemingen, jonge mensen en vrouwen?</p>
      <p sl="el">Is het werkelijk een oplossing als we tegenover de roep om voltijds, zeker werk voor burgers flexibel, onzeker werk stellen? Is het verlengen van de werktijd en het verhogen van de pensioengerechtigde leeftijd werkelijk de aangewezen manier om ons concurrentievermogen te vergroten, in plaats van oplossingen waarin wij geloven, zoals hogere salarissen en veiliger arbeidsomstandigheden die zullen bijdragen aan de productiviteit en in de allereerste plaats de levensstandaard zullen verhogen?</p>
      <p sl="el">Wat willen jonge mensen en vrouwen eigenlijk? Willen zij voortdurend tussen opleidingen en werk in zitten, of zijn ze liever in staat gebruik te maken van hun kwalificaties? Naar onze mening is het laatste het geval.</p>
      <p sl="el">Wat het milieu en de klimaatverandering aangaat zijn er beslist positieve elementen in de doelstelling om de uitstoot van broeikasgassen terug te dringen, en dat in grotere mate dan in de Verenigde Staten en in andere landen. Echter, als niet in elk land de ontwikkeling volledig wordt gekoppeld aan de bescherming van het milieu, zal er geen sprake zijn van systematische resultaten.</p>
      <p sl="el">En is het verder wel mogelijk om zowel het opsplitsen te bevorderen van de staatsleveranciers van energie, elektriciteit en vloeibaar gas en tegelijkertijd staande te houden dat dit in het belang is van iedereen en zal leiden tot een groter vermogen om in de eigen energiebehoefte te voorzien – en dat allemaal tegen lage prijzen, natuurlijk? Gaat in de praktijk niet juist het tegenovergestelde op?</p>
      <p sl="el">Ten slotte wil ik hieraan toevoegen dat onderzoek en vernieuwing niet slechts als verhandelbare activa moeten worden beschouwd; ze zijn ook een publiek goed en zouden in de allereerste plaats moeten worden beoordeeld naar de mate waarin zij de vooruitgang van de maatschappij dienen. Daar vloeit uit voort dat er behoefte is aan een duidelijke toename in overheidsinvesteringen en onderzoek. Wij mogen het potentieel voor onderzoek niet opofferen voor winstbejag.</p>
    </intervention>
    <intervention id="2-237" speaker_id="28119" name="Kathy Sinnott" is_mep="True" mode="spoken">
      <p sl="en">Mijnheer de Voorzitter, economische concurrentie is een belangrijke factor in de Lissabonstrategie. Deze strategie is gebaseerd op concurrentie, concurrentievermogen en groei, en ook al is concurrentie in elke levensvatbare economie van groot belang, we mogen niet vergeten dat het er bij concurrentie in wezen om draait dat de een wint en de ander verliest. De gedachte hierachter is dat de sterkste zal overleven.</p>
      <p sl="en">Over het algemeen betekent dat binnen Europa dat ondernemingen hun handen uit de mouwen steken, hun producten en diensten verbeteren, en op de wereldmarkt hun uiterste best doen. Daar staat tegenover dat het op wereldniveau kan leiden tot diepe armoede voor de verliezers, en zelfs binnen Europa is het belangrijk om ons met deze kwestie bezig te houden, aangezien er in onze Unie burgers zijn die verliezers dreigen te worden omdat ze geen toegang hebben tot de voordelen die in de Strategie zo benadrukt worden. Zo zijn de doelen die wij ons gesteld hebben om onze burgers banen te bezorgen en hen uit de armoede te bevrijden bij lange na niet bereikt. Uit de statistieken blijkt in feite dat het aantal werkelozen enorm is gestegen, met name onder jongeren, en dat de sociale ongelijkheid en de armoede zijn toegenomen.</p>
    </intervention>
    <intervention id="2-238" speaker_id="28402" name="José Albino Silva Peneda" is_mep="True" mode="spoken">
      <p sl="pt">In 2006 werd in de Europese Unie de hoogste economische groei sinds 2000 gemeten. In 2007 groeide de EU meer dan de Verenigde Staten, en sommige nieuw lidstaten bereikten bijna de grens van de dubbele cijfers of gingen daar zelfs overheen. Voor diegenen die beweren dat de hervorming van de Lissabonstrategie neoliberaal is en dat er geen belang meer wordt gehecht aan sociale kwesties, heb ik een duidelijk antwoord: in 2006 nam de werkgelegenheid driemaal meer toe dan het gemiddelde van de vijf jaar daarvoor, en in de afgelopen twee jaar zijn er meer dan zesenhalf miljoen nieuwe banen gecreëerd, en de verwachting is dat er tot 2009 nog eens vijf miljoen bij komen. Dit soort cijfers hebben we sinds de jaren tachtig niet meer gezien.</p>
      <p sl="pt">Bovendien is de productiviteit in Europa toegenomen met meer dan het jaarlijks gemiddelde van de vijf jaar daaraan voorafgaand, en voor het eerst in vele jaren is de groei van de productiviteit in Europa groter dan die in de VS. Deze resultaten kunnen weliswaar niet uitsluitend aan de Lissabonstrategie worden toegeschreven, maar het valt niet te ontkennen dat de strategie er zeker aan heeft bijgedragen. Om die reden wil ik de Commissie gelukwensen met de manier waarop zij in uitermate moeilijke omstandigheden de Lissabonstrategie heeft gecoördineerd.</p>
      <p sl="pt">Wat de toekomst betreft: ondanks het huidige economische klimaat kan de Europese economie blijven groeien en kunnen er nog steeds nieuwe banen worden gecreëerd, op voorwaarde dat het economische beleid van de verschillende lidstaten beter op elkaar wordt afgestemd, de interne markt verder wordt ontwikkeld, een sociale dialoog wordt gestimuleerd, de groei in productiviteit gepaard gaat met loonsverhogingen, een efficiënt systeem voor financieel toezicht wordt ontwikkeld, de vijfde vrijheid – kennis – wordt bevorderd, en op voorwaarde, en dit ligt mij bijzonder na aan het hart, dat de Europese Unie duidelijk laat zien dat zij haar belangen wenst te verdedigen, wat inhoudt dat zij zich niet passief overgeeft aan de globalisering maar zich bereid toont een voorname rol te spelen in het beheersen van die globalisering.</p>
    </intervention>
    <intervention id="2-239" speaker_id="2107" name="Jan Andersson" is_mep="True" mode="spoken">
      <p sl="sv">Mijn hartelijke dank, mijnheer de Voorzitter, Commissaris en mijnheer de fungerend Voorzitter. Ik ben het ermee eens dat de Lissabonstrategie al een aantal jaren de verwachtingen heeft waargemaakt en een succes is geweest, maar dat is voor mijn gevoel nog geen reden om geen veranderingen aan te brengen.</p>
      <p sl="sv">Enerzijds ligt het precies zoals Udo Bullmann zegt. Op dit moment neemt de groei af en stijgt de inflatie. De situatie is niet echt eenduidig. Maar anderzijds is er wel het een en ander gebeurd. Om te beginnen is er de hele discussie over het klimaatbeleid die voor de hele EU beleidswijzigingen zal meebrengen. Ik ben in dat opzicht optimistisch gestemd omdat het nieuwe investeringen zal opleveren en een nieuw type baan dat op de lange termijn duurzamer zal zijn en een belangrijk kenniselement in zich draagt. Dat had in de Lissabonstrategie en in de Richtsnoeren duidelijker weerspiegeld moeten worden.</p>
      <p sl="sv">Ten tweede hebben we een aantal jaren gedebatteerd over ‘flexizekerheid’, en ook dat heeft in de Raad goede richtsnoeren opgeleverd, maar daarvan is niets terug te vinden in de geïntegreerde richtsnoeren. We hebben nog steeds dezelfde overbekende richtsnoeren die we altijd hebben gehad. Er had weleens aandacht mogen worden geschonken aan het hele proces zoals dat zich heeft voltrokken.</p>
      <p sl="sv">Ten derde wil ik een aspect noemen dat onder anderen ook door Anne von Lanker naar voren is gebracht. Het is zeker waar dat het een tijd goed is gegaan in de EU, maar het is beslist niet zo dat het voor iedereen goed ging. Er is op grote schaal sprake van sociale uitsluiting. Er zijn banen die veel te wensen overlaten en niet voldoende loon opleveren om van te kunnen leven. Er zijn in heel Europa regio’s waar de ontwikkelingen niet gunstig zijn. We moeten de geïntegreerde richtsnoeren een sociale dimensie geven. Er is geen sprake van dat die sociale dimensie niet te rijmen zou zijn met een ontwikkeling in de richting van meer banen en groei. Het een is een voorwaarde voor het ander.</p>
    </intervention>
    <intervention id="2-240" speaker_id="4274" name="Olle Schmidt" is_mep="True" mode="spoken">
      <p sl="sv">Mijnheer de Voorzitter, het is van groot belang dat de EU groeit, dat die groei krachtig is en dat er banen worden geschapen. Daarmee worden tevens de voorwaarden gecreëerd voor een grotere legitimiteit van onze Unie.</p>
      <p sl="sv">Het gaat de EU de laatste jaren beter dan ooit. De zaken staan er in de EU gunstiger voor dan bijvoorbeeld in de Verenigde Staten. We weten dat er volkomen nieuwe voorwaarden voor groei in Europa zijn geschapen dankzij de interne markt en de samenwerking op het gebied van de euro. Dat neemt niet weg dat er nog veel moet worden gedaan, zoals menigeen al heeft gezegd.</p>
      <p sl="sv">Ik zal een specifiek voorbeeld geven. Wellicht klinkt het een beetje chauvinistisch, maar vooruit: in mijn vaderland, Zweden, heeft de regering een groeibeleid gevolgd dat bijna 100.000 nieuwe banen heeft opgeleverd, wat deels is bereikt middels gerichte maatregelen om belastingen en werkgeversbijdragen te verlagen Een van de voorstellen betrof het verlagen van werkgeversbijdragen voor dienstverlenende ondernemingen in een aantal sectoren die niet op de internationale markt concurreerden. Men hoopte op die manier 17.000 nieuwe banen te scheppen. Inmiddels heeft de Commissie daar in feite een eind aan gemaakt met de eis dat het voorstel wordt beperkt, waardoor de maatregel zo ernstig is afgezwakt dat de Zweedse regering waarschijnlijk gedwongen zal zijn de hele maatregel in te trekken.</p>
      <p sl="sv">Om twee redenen kost het me moeite begrip op te brengen voor de actie van de Commissie. In het licht van de dreigende wereldwijde recessie reageren veel regeringen met uiteenlopende pakketten stimulerende maatregelen om de werkgelegenheid veilig te stellen en macht te verwerven. Men beoogde met het genoemde voorstel een hoogst noodzakelijke stimulans te geven aan de buitengewoon onderontwikkelde dienstensector in Zweden, wat hopelijk een stabiliserend effect op onze hele economie zou hebben. Naar mijn mening strookt deze eis van de Commissie absoluut niet met de gedachte achter de Lissabonstrategie. Moeten we het er niet juist op wagen om een nieuwe aanpak uit te proberen, als we toch zo'n concurrerende economie willen worden, en zelfs in 2010 de meest concurrerende economie ter wereld? Ik wil rechtstreeks aan u, leden van de Commissie, de vraag voorleggen waarom u op deze manier het scheppen van nieuwe banen verhindert.</p>
    </intervention>
    <intervention id="2-241" speaker_id="28356" name="Wojciech Roszkowski" is_mep="True" mode="spoken">
      <p sl="pl">Mijnheer de Voorzitter, in de communistische tijd werd in Polen gezegd dat er drie zijnstoestanden bestaan: zijn, niet zijn, en aan het plannen zijn. En vandaag de dag zeggen wij net als die communistische plannenmakers voortdurend dat dit of dat moet gebeuren, en dat dit of dat bereikt moet worden, zonder dat we ook maar een stap dichter bij ons doel komen. Op die manier zitten we klem in de ogenschijnlijke tegenstrijdigheid tussen enerzijds de behoefte van de industrielanden om hun centra van excellentie – wat in de praktijk neerkomt op hun banen – te verdedigen en anderzijds het cohesiebeleid dat wordt behandeld als een oefening in liefdadigheid.</p>
      <p sl="pl">En toch blijkt uit de economische ontwikkeling van de Aziatische tijgers – waaronder China – dat ook op een andere manier resultaten kunnen worden bereikt: namelijk middels investeringen in moderne technologieën in landen met lage productiekosten. Als we de tegenstrijdigheid in de aanpak van de EU niet wegnemen, zullen we mooie frasen over strategie blijven opdreunen en keihard 'voorwaarts' blijven roepen, terwijl we bewegingloos op het toneel staan.</p>
    </intervention>
    <intervention id="2-242" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Voorzitter, het is goed dat we vandaag een actieve bijdrage leveren voor het debat op de voorjaarstop en daarin nog eens de puntjes op de i zetten. Terecht hebben we daar vanmorgen ook al over gesproken en met name de lidstaten aangesproken. Ik wijs erop dat de uitvoering van onze strategie toch in de bedrijven, in de gemeenten, in de regio's ligt, op decentraal niveau. Van alle publieke investeringen wordt meer dan 66 procent op lokaal en regionaal niveau opgebracht en als EVP-coördinator voor regionaal beleid, stel ik vast dat we ook met de Europese instrumenten vanaf 2007 een aanzienlijke impuls hebben gegeven door de prioriteiten binnen de structuurfondsen en binnen het regionaal beleid te herschikken. Van fysieke infrastructuur zijn we gegaan naar kennisinfrastructuur, naar opleiding en innovatie. We spreken hier toch wel over het grootste budget van de Europese Unie, meer dan 450 miljard tot 2013. Onze resolutie maakt daar gelukkig ook duidelijk gewag van. Het Comité van de regio's heeft dat in een gelijktijdig rapport ook nog eens bevestigd.</p>
      <p sl="nl">Mag ik nog op een ander punt wijzen waarover vanmorgen is gesproken bij het nieuwe Verdrag? Daarin is naast sociale en economische cohesie ook de territoriale dimensie herbevestigd als derde doelstelling. Dat betekent dat clustering, het samenbrengen van bedrijven in topregio's, prima is. Tegelijk moeten we er echter ook voor zorgen dat kennis niet in een beperkt deel van Europa uitstekend tot gelding wordt gebracht, maar dat deze ook wordt overgedragen naar andere regio's binnen de lidstaten, die niet mogen achterblijven. Daarom zie ik de regionale agenda met de Lissabon-strategie als een investering in kennis en concurrentiekracht, ondernemerschap en MKB als een belangrijk antwoord. Er lopen vele programma's waarmee we aan de kiezer, aan onze burgers en bedrijven, kunnen laten zien dat dit niet alleen een Europese agenda is, maar ook een agenda van decentrale partners.</p>
    </intervention>
    <intervention id="2-243" speaker_id="28308" name="Elisa Ferreira" is_mep="True" mode="spoken">
      <p sl="pt">Mijnheer de fungerend Voorzitter, leden van de Commissie, dames en heren, de zogenaamde subprime-crisis heeft heel wat van de argumenten die zijn aangevoerd door de meest liberale politici onderuitgehaald. Uiteindelijk blijken de markten zichzelf niet te reguleren, verliezen hebben niet alleen invloed op mensen die willens en wetens deelnemen aan geraffineerde speculaties met hoge risico’s, en het nette gedrag van Europa staat niet garant voor bescherming tegen verstoringen van buitenaf. Dit is slechts één van de vele voorbeelden waaruit blijkt, zoals de Socialistische fractie al steeds heeft aangevoerd, dat we in Europa strategieën en beleidsinstrumenten moeten ontwikkelen die in overeenstemming zijn met onze doelstellingen en met de rol die Europa wenst te spelen in de lastige context van een geglobaliseerde economie.</p>
      <p sl="pt">In 2000 hebben we een kerndoelstelling gedefinieerd middels de Lissabonstrategie, die intussen is herzien. Die doelstelling geldt nog steeds, maar er wordt te weinig bereikt. Het doel was dat Europa over twee jaar, in 2010, het meest concurrerende gebied ter wereld zou zijn, op basis van een kenniseconomie die zou zorgen voor een grotere sociale samenhang en betere banen. Inmiddels zijn de uitdagingen waarvoor wij staan aanzienlijk dringender geworden en kunnen we al een aantal duidelijke conclusies trekken: om te beginnen moet de convergentie tussen de belangrijkste richtsnoeren betreffende het economische beleid en de Lissabonstrategie volledig zijn; ten tweede moet er een balans worden gevonden tussen enerzijds de stabiliteit van de beleidsrichtsnoeren en anderzijds het vermogen om snel te reageren op gewijzigde omstandigheden, met name met betrekking tot het klimaat, macht, ontwikkelingen op de financiële markten, beleid op het gebied van de buitenlandse handel of de rol van wisselkoersen; en ten derde: de doelstellingen voor sociale en ruimtelijke convergentie behoren inmiddels tot de grootste mislukkingen van de Strategie.</p>
      <p sl="pt">Ten slotte nog samenvattend het volgende: er zijn effectievere interventiemechanismen nodig om te zorgen voor een sterke concurrentiepositie naar buiten toe en om die positie te verzoenen met interne cohesie. Het effectief coördineren van het economische beleid ten gunste van groei en werkgelegenheid is daar slechts een van. Het sociale beleid en het beleid op het gebied van onderwijs, investeringen, onderzoek, wetenschap en technologie zullen opnieuw moeten worden geëvalueerd in het licht van deze nieuwe realiteiten. Dat was de kern van de bijdragen van de Socialistische fractie, waarvan ik oprecht hoop dat de Commissie en de Raad ze zullen verwelkomen. Wat wij in de allereerste plaats nodig hebben, en wat de burgers verwachten, is dat de beloofde vooruitgang werkelijkheid wordt. Alleen dan zal hun hoop op en vertrouwen in de toekomst van Europa terecht zijn en in stand blijven.</p>
    </intervention>
    <intervention id="2-244" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Mijnheer de Voorzitter, acht jaar nadat deze doelstelling was bepaald kunnen we met zekerheid vaststellen dat de Europese Unie deze niet gaat halen. De doelstellingen inzake concurrentievermogen zijn eerder een kwestie van propaganda geweest dan een concrete actie. Gegeven het feit dat de bevolking van Europa vergrijst, zal het in de praktijk een enorme opgave zijn de doelstellingen te halen zoals geformuleerd in de Lissabonstrategie, met name aangezien de concurrerende landen en regio’s gestage vorderingen maken.</p>
      <p sl="fi">We mogen ons ook terecht afvragen of het wel zo’n realistische doelstelling was om de meest concurrerende economie te willen worden, zelfs zoals die er van oorsprong uitzag, en of we in Europa wel koste wat koste zo’n doel moeten nastreven met veronachtzaming van alle andere waarden. Ik wil er bij dezen op wijzen dat er in Europa achttien miljoen werkelozen zijn en in sommige gebieden ligt het werkeloosheidspercentage onder jongeren maar liefst op vijfentwintig procent. Helaas heb ik tot nu toe niets gemerkt van grote bezorgdheid hierover bij EU-leiders, of van enige werkelijke interesse van hun kant. Dat neemt echter niet weg dat het uitermate belangrijk is dat er iets wordt gedaan voor die jonge mensen en de werkelozen.</p>
    </intervention>
    <intervention id="2-245" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mijnheer de Voorzitter, is de Lissabonstrategie soms een soort konijnenjacht? Gaat het erom om achter het konijn aan te zitten of willen we hem ook echt vangen? Naar mijn idee is onze primaire opdracht om enig vertrouwen op te bouwen in de Europese instellingen die de Lissabonstrategie hebben voorgelegd. Om dat te bereiken is het dringend noodzakelijk dat de vruchten die de economische groei afwerpt voortaan eerlijker worden verdeeld dan in het verleden het geval was.</p>
      <p sl="pl">Het zou een buitengewoon zorgelijke ontwikkeling zijn als de Lissabonstrategie in de toekomst in verband zou worden gebracht met toegenomen sociale en economische ongelijkheid. Ik ben het met eerdere sprekers eens dat de strategie in dat geval niet door de regeringen zal worden verworpen maar door de burgers van de Europese Gemeenschap.</p>
    </intervention>
    <intervention id="2-246" speaker_id="4258" name="Piia-Noora Kauppi" is_mep="True" mode="spoken">
      <p sl="fi">Mijnheer de Voorzitter, het debat van vandaag toont aan hoe gevoelig deze zaak is voor het Europees Parlement. Het onderwerp van de dag is de reden van ons bestaan. Het gaat hier om het welzijn van Europeanen in de toekomst.</p>
      <p sl="fi">Wij hebben onze verschillende meningen over de gereedschapskist – hoe we de Lissabon doelstellingen bereiken – maar ik denk dat iedereen in dit Huis de doelstellingen wil bereiken. Hoewel ik het met mevrouw Jäätteenmäki eens ben, dat wij helaas niet veel vooruitgang hebben gezien.</p>
      <p sl="fi">Ik denk dat we moeten spreken over twee verschillende actieniveaus. Ten eerste, op Europees niveau, hebben we maar één hoofdzaak, die we zouden moeten doen om de concurrentie te vergroten en dat is de interne markt. De Europese interne markt is de grootste drijfkracht voor concurrentie in een wereldwijd verband. We hebben ook een hoop bureaucratie en we moeten samenwerken met onze MKB’s – zij zijn heel erg de sleutel tot een Europees welslagen.</p>
      <p sl="fi">Natuurlijk moeten we ons ook concentreren op zaken op nationaal niveau, op het niveau van de lidstaten, en daar hebben we veel meer actie nodig dan we recentelijk gezien hebben, in het bijzonder daar waar het structurele hervormingen betreft van de arbeidsmarkt. We hebben vandaag de Premier van Zweden gehoord, die sprak over het belang van structurele hervormingen van de arbeidsmarkt, ook in termen van het hoofd bieden aan demografische veranderingen. Ik denk dat het overduidelijk is dat de lidstaten hun plicht niet zijn nagekomen in dit opzicht.</p>
      <p sl="fi">Verder denk ik dat we op het gebied van fiscaal beleid en macro-economie een einde moeten maken aan het tijdperk van begrotingstekorten. We moeten werkelijk werken aan onze macro-economie. Dit kan de Unie niet doen, ook al hebben we één munt. De politici in de lidstaten moeten het doen.</p>
      <p sl="fi">Tenslotte, zou ik willen zeggen dat ik het eens ben met mevrouw Starkevičiūtė, wiens verslag volgens mij prachtig is. Financiële diensten zijn één van de hoekstenen van de interne markt. Financiële diensten moeten veel meer aandacht krijgen, ook op Europees niveau.</p>
    </intervention>
    <intervention id="2-247" speaker_id="1985" name="Pervenche Berès" is_mep="True" mode="spoken">
      <p sl="fr">Mijnheer de Voorzitter,Ik denk dat ons debat dit jaar werkelijk heel belangrijk is, omdat we de Lissabon ronde opnieuw bekijken.</p>
      <p sl="fr">Eindelijk begrijp ik de benadering van de Commissie als ze zegt dat alles goed is en dat we geen veranderingen hoeven te doen, omdat de Europese economie fundamenteel gezond is. Je zegt dat, omdat vergeleken bij de situatie van de Amerikaanse economie, ja, onze economie fundamenteel veel gezonder is. Toch zou ik eraan willen toevoegen dat het zeker tamelijk moeilijk zal zijn om te onderhandelen tussen zevenentwintig landen over een herdefiniëring van de Richtsnoeren.</p>
      <p sl="fr">Toch is dit niet alles. De situatie van de Amerikaanse economie zal zijn invloed hebben op de economieën van alle Europese lidstaten en op de economie van de eurozone misschien wel in het bijzonder. Bovendien moeten we rekening houden met de legitieme nieuwe strategische doelstellingen voor milieu en energie, die de staats- en regeringshoofden afgelopen maart hebben aangenomen. Iedereen kijkt naar de beroering, om het zachtjes te zeggen, op de financiële markten en is bezig in te schatten wat de invloed ervan is op die markten en wat de weerslag ervan zal zijn op de echte economie.</p>
      <p sl="fr">Daarom roepen wij op om deze drie elementen officieel op te nemen in de herziening van de Richtsnoeren. Mijnheer Turk, toen we u afgelopen november in Ljubljana zagen, zei u tegen ons: “Zeg ons wat het Europees Parlement wil.” Welnu, we zeggen u nu: we willen dat de Richtsnoeren meer rekening houden met de coördinatie van economisch beleid, klimaatverandering en het toezicht op de financiële markten. Als er nog pogingen ondernomen kunnen worden om dit te doen dan verwelkomen we dat als voortgang bij de verbetering van ons vermogen om economisch beleid te coördineren en daarom om de Richtsnoeren toe te passen.</p>
      <p sl="fr">Maar dit is niet alles, mijnheer de commissaris! We willen ook een grotere samenhang tussen de Richtsnoeren en al de andere instrumenten die de Commissie ten dienste staan, om te verzekeren dat deze strategie, die wij samen bepalen, uitgevoerd kan worden met het gebruik van de werktuigen, die de Europese Unie op dit gebied ter beschikking staan.</p>
    </intervention>
    <intervention id="2-248" speaker_id="2110" name="Charlotte Cederschiöld" is_mep="True" mode="spoken">
      <p sl="sv">Mijnheer de Voorzitter, commissaris Verheugen, dames en heren, de Lissabon Strategie komt nu uit een langzame eerste fase en begint optimisme en wil te scheppen, wat precies is wat we nodig hebben. De auteurs hebben zich met succes geconcentreerd op wat belangrijk is en waren niet behept met het probleem van het Parlement om alles erbij te slepen.</p>
      <p sl="sv">Er zijn verschillende manieren om de uitdagingen van de globalisering tegemoet te treden. Sommigen steken hun kop in het zand zoals struisvogels en denken dat alles wel goed zal komen. Anderen zijn wijzer en , zoals de auteurs van het verslag, zien mogelijkheden en verbeteren hun eigen bekwaamheid.</p>
      <p sl="sv">Datgene wat nu het dringendste en belangrijkste is, is op zijn minst er zeker van te zijn dat de lidstaten hun eigen verplichtingen nakomen. Dit betekent dat de interne markt wordt gecontroleerd, er zorg voor dragend dat de lidstaten besluiten, die zijn genomen, uitvoeren en naleven, er tevens zorg voor dragend dat de regels goed gefundeerd, niet te ingewikkeld en niet te duur zijn voor het Midden- en Kleinbedrijf. We moeten ons ook houden aan belangrijke thema’s, zoals vereenvoudiging, benchmarking, vergelijking en concurrentie.</p>
      <p sl="sv">Dit vraagt ook om grotere samenwerking tussen overheden op lokaal en regionaal niveau. Het is goed voor burgers, het is goed voor het zakenleven en het draagt bij aan integratie. Het vraagt om systematische controle van het vrije verkeer, zodat we de dienstenmarkt kunnen laten bloeien.</p>
      <p sl="sv">Het meten van resultaten is een stap voorwaarts. De EU krijgt haar legitimering doordat ze tenminste kwaliteit van leven aan haar burgers levert. Het vraagt om een stimulerend ondernemersklimaat, dat de Lissabon Strategie kan helpen tot stand brengen als hij weloverwogen wordt uitgevoerd. De Commissie moet druk uitoefenen op de lidstaten.</p>
      <p sl="sv">Tenslotte, ik ben ervan overtuigd dat de Commissie een redelijke oplossing zal vinden voor het Zweedse probleem van de werkgeversbijdragen.</p>
    </intervention>
    <intervention id="2-249" speaker_id="28295" name="Antolín Sánchez Presedo" is_mep="True" mode="spoken">
      <p sl="es">Mijnheer de Voorzitter, dames en heren, de hervorming van het Groei- en Stabiliteits Pact en de herlancering van de Lissabon Strategie, waarbij groei en duurzame werkgelegenheid werden geïdentificeerd als Europese prioriteiten, hebben vruchten afgeworpen sinds de vergadering van de Raad van de lente van 2005.</p>
      <p sl="es">Europa heeft een gemeenschappelijke agenda uitgevoerd en, zoals de heer Almunia heeft gezegd, de ronde van de eerste drie jaar ervan heeft een toename van de groei, het scheppen van werkgelegenheid, verbeteringen in de publieke financiën en een toename van het groeipotentieel van de Europese economie laten zien.</p>
      <p sl="es">Alhoewel de resultaten bij de verschillende lidstaten uiteenlopen, is de algemene toon positief. Ik was oprecht verbaasd om een collega-parlementariër te horen zeggen dat de kwadratuur van de cirkel onmogelijk is, dat het onmogelijk is groei te verwezenlijken, werkgelegenheid te scheppen, sociale bescherming te vergroten en te sparen. Er zijn voorbeelden van dat deze dingen gebeuren in de Europese Unie en het voorbeeld, waarmee ik het meeste vertrouwd ben, is natuurlijk Spanje.</p>
      <p sl="es">De Europese Commissie heeft vastgesteld dat Spanje goede vooruitgang heeft geboekt bij de uitvoering van zijn nationale hervormingsprogramma, drie jaar eerder dan gepland een werkgelegenheidsniveau heeft bereikt dat 66 procent hoger is dan het Europese gemiddelde, de investeringen in ‘research en development’ (R&amp;D) heeft verhoogd en overschotten heeft geboekt in alle begrotingsjaren. Het is een uitstekend voorbeeld van het succes van de Lissabon Strategie, die Spanjes economie heeft versterkt en die de motor is geweest van ongekende convergentie tot 105 procent, boven het gemiddelde van de Gemeenschap.</p>
      <p sl="es">Op die basis moeten we vandaag dezelfde strategische uitdagingen, voortkomend uit een versnelde globalisering en een vergrijzende bevolking, vasthouden. Om dit te bereiken is het noodzakelijk om de nadruk te leggen op de sociale dimensie</p>
      <p sl="es">Een Europa dat een kennismaatschappij is, moet bouwen aan vrijheid van kennis, een digitale infrastructuur realiseren en de sociale dimensie koesteren door verbetering van de fundamentele vaardigheden van mensen , het verschaffen van mogelijkheden aan het MKB en het vestigen van een flexizekerheidsmodel met sociale normen.</p>
      <p sl="es">Het zal noodzakelijk zijn om kwesties die onlangs boven water zijn gekomen aan te pakken, zoals de hypotheekcrisis en voedsel en brandstofprijzen, maar, als we dat doen, moeten we in gedachten houden dat onze omstandigheden beter zijn, dat we volgend jaar de tiende verjaardag van de euro vieren en dat we internationale economische samenwerking moeten versterken.</p>
    </intervention>
    <intervention id="2-250" speaker_id="2025" name="Françoise Grossetête" is_mep="True" mode="spoken">
      <p sl="fr">Mijnheer de Voorzitter, we weten allemaal en moeten toegeven en accepteren dat de Lissabon Strategie ons niet in staat heft gesteld om de vooruitgang te boeken, waarop we hadden gehoopt. Daarom moeten we vandaag weer spreken over een herziening van de Lissabon Strategie.</p>
      <p sl="fr">De groei van de eurozone is dramatisch vertraagd in het laatste kwartaal van 2007 en het is dit gebrek aan groei dat aan de wortel ligt van Europa’s problemen. Dus, als de volgende ronde van de Lissabon Strategie wil slagen, zullen we verder moeten dan alleen maar een diagnose te stellen van Europa’s problemen. We moeten beginnen met ze te behandelen door een proces van helder bestuur toe te passen. De volgende ronde van de Strategie moet niet weer een oefening in bureaucratie worden.</p>
      <p sl="fr">Het is belangrijk dat er, zoals vorige week gebeurde, meer betrokkenheid is tussen de nationale parlementen en het Europees Parlement ten aanzien van de Strategie. Omdat de lidstaten het samen eens zijn geworden over wat ze moesten doen om hun economieën te hervormen, zouden ze ook moeten ondernemen om rapport uit brengen over hoe hun hervormingen worden uitgevoerd.</p>
      <p sl="fr">Tot nu toe hebben de meeste van onze medeburgers geen idee van wat de Lissabon Strategie inhoudt. De EU moet daarom voorkomen dat zij zichzelf in de voet schiet in een tijd waarin zij geconfronteerd wordt door vele uitdagingen: een bevolking die na 2020 zal teruglopen, economische druk, stijgende energieprijzen, klimaatverandering en sociale onrust.</p>
      <p sl="fr">Daarom hebben we vlaggeschipmaatregelen nodig om echte dynamiek te creëren en om de ontwikkeling en groei van miljoenen Midden- en Kleinbedrijfjes te bevorderen ten bate van nieuwe banen.</p>
      <p sl="fr">Op het gebied van het milieu moeten aanzienlijke budgetten gevoteerd worden voor maatregelen die snelle verbeteringen tot stand brengen in de energiezuinigheid van onze gebouwen, daarmee innovatie aanmoedigend en dus nieuwe banen.</p>
      <p sl="fr">Laten we in gedachten houden wat Churchill zei en wat ons wachtwoord zou moeten zijn voor de volgende ronde van de Strategie: “Hoe mooi de strategie ook is, af en toe zou je naar de resultaten moeten kijken.” Door te bewijzen dat ze effectief kan zijn zal de Europese Unie dichte naar zijn burgers toegroeien. Dat is waar het op aankomt bij een Europa dat zijn mensen en zijn belangen beschermt.</p>
    </intervention>
    <intervention id="2-251" speaker_id="36395" name="Donata Gottardi" is_mep="True" mode="spoken">
      <p sl="it">Mijnheer de Voorzitter, mijnheer de commissaris, dames en heren, ik zou de nadruk willen leggen op enkele cruciale punten van het standpunt van het Europees Parlement, en in het bijzonder dat van de Socialistische Fractie, met betrekking tot de algemene richtsnoeren van de Lissabon ronde voor groei en werkgelegenheid.</p>
      <p sl="it">Een hiervan is de noodzaak om het proces van begrotingsconsolidatie, karakteristiek voor de convergentieprogramma’s binnen het Stabiliteitspact, te verbinden met de kwaliteit van de uitgaven. De lidstaten moeten hun uitgavenpatroon heroriënteren en coördineren met de prioriteiten van de strategie om macro-economische stabiliteit, duurzame groei en volledige werkgelegenheid te garanderen.</p>
      <p sl="it">Iedere heroriëntatie van overheidsuitgaven, gecoördineerd tussen de lidstaten en gericht op gemeenschappelijke investeringsdoelen, ook door initiatieven in de publiek-private samenwerking, moet verbonden zijn met ‘research and development’, onderwijs en scholing, infrastructuur, transport en energie en dat is wat de voornaamste drijfveer kan zijn voor een strategie van groei en concurrentiekracht, die de Europese economie sterk maakt en in staat stelt om financiële onrust en de financieringsuitval van de economie te weerstaan.</p>
      <p sl="it">Overheidsuitgaven die zijn ingesteld op deze prioriteiten maken het mogelijk om de concurrentiekracht en de productiviteit te vergroten. Speciale aandacht moet er besteed worden aan het verband tussen begrotingsbeleid , groei van productiviteit en loonpolitiek. Hier is de Socialistische Fractie van mening dat er een stevige band gesmeed moet worden tussen de groei van productiviteit en een eerlijke herverdeling van de winsten, die daarvan het gevolg, zijn met het oog op de verzekering van sociale cohesie.</p>
      <p sl="it">Een cruciaal punt voor sociale cohesie is de introductie van een nationaal minimumloon. Daarom ben ik ervan overtuigd dat het Europees Parlement bij de stemming van morgen een helder en duidelijk signaal zal afgeven als ze de lidstaten oproept om zichzelf te binden aan concrete en tijdige uitvoering.</p>
    </intervention>
    <intervention id="2-252" speaker_id="28112" name="Gay Mitchell" is_mep="True" mode="spoken">
      <p sl="en">Mijnheer de Voorzitter,de financiële crisis en de krapte op de geldmarkten is overgelopen naar de echte economie en biedt een serieus probleem waarop weloverwogen gereageerd dient te worden. Het Financieel Stabiliteitsforum heeft vastgesteld dat wij waarschijnlijk een lange aanpassing tegemoet kunnen zien, die tot problemen kan leiden.</p>
      <p sl="en">De groei van de Eurozone zal aanmerkelijk minder zijn in 2008. De president van de Euro Groep, de heer Jean-Claude Juncker, heft voorspeld dat de groei dit jaar zal liggen tussen 1.6 procent en 1.8 procent en dat is een vermindering ten opzichte van vorig jaar een hele procent punt. De voortdurende en duurzame stijging van grondstoffen wereldwijd biedt de Europese economie nog meer problemen met prijsstijgingen voor olie, staal, mineralen en primaire landbouwproducten tot ongekende hoogten, die bijdragen aan de inflatiedruk.</p>
      <p sl="en">De euro staat sterk ten opzichte van een zwakke dollar, wat van verdere invloed is op wereldwijde onrust en Europese concurrentiekracht en al deze factoren scheppen een heel moeilijk klimaat voor monetair en fiscaal beleid. Maar, om niet in een depressie te raken, laten we eens nagaan hoe ver we al gekomen zijn. Zestig miljoen Europeanen kwamen om in de eerste helft van de vorige eeuw. De Berlijnse Muur is in 1990 gevallen en we zijn nog steeds in de embrionale fase van integratie.</p>
      <p sl="en">Ondanks dat, als we kijken naar het succes van de euro en in het algemeen het succes van de Europese Centrale Bank en zijn inflatiedoelstellingen en lage rente, dan kunnen we zien dat ondanks al deze problemen we kunnen overwinnen en de doelen kunnen bereiken, die wij onszelf gesteld hebben. Daarom zou ik de Commissie willen vragen om alsjeblieft maar verder te modderen met haar tien-punten plan en om concurrentiekracht als haar motto te nemen. Om en nabij 12 miljoen banen zijn er gecreëerd sinds de introductie van de euro. Bevorder ondernemerschap alstublieft. Maak van het creëren van een baan het meest winstgevende ding dat een burger van de Europese Unie kan doen. Dit zal mensen bevrijden van armoede en ellende.</p>
    </intervention>
    <intervention id="2-253" speaker_id="28394" name="Dariusz Rosati" is_mep="True" mode="spoken">
      <p sl="pl">Mijnheer de Voorzitter, ons debat vindt plaats tegen de achtergrond van een dieper wordende crisis op de financiële markten, een vermindering van groei en stijgende inflatie. Daarom is het des te belangrijk om snel verder te gaan met de structurele hervormingen, zoals die in de Lissabon Strategie staan. Om de uitdaging van globalisering aan te gaan moeten we een op kennis gebaseerde economie opbouwen en investeren in onderwijs en het scheppen van menselijk kapitaal. We moeten ook de arbeidsmarkt moderniseren, het flexizekerheidsmodel veralgemeniseren en de professionele activiteit van Europese verenigingen vergroten. In een notedop, mijnheer de commissaris, de toekomst van Europa zal beslist worden door kennis en werk. Dat zijn ook de beste manieren om armoede en uitsluiting te bestrijden.</p>
      <p sl="pl">Het is goed dat deze twee factoren weerspiegeld worden in de documenten van de Commissie. Bij haar inspanningen om ontwikkeling, kennis en werkgelegenheid te bevorderen kan de Europese Commissie rekenen op de steun van het Parlement. Het vrijmaken van het potentieel aan Europese ondernemers zal van groot belang zijn voor economische groei en werkgelegenheid. Dit geldt met name voor kleine en middelgrote bedrijven, die meer dan tweederde van het BNP van de Unie genereren. Ik wacht ongeduldig op de aanname door de Commissie van het Kleine Bedrijven Handvest en op maatregelen om per 2012 de administratieve lasten met 25 procent te verlagen.</p>
      <p sl="pl">Mijnheer de Voorzitter, de zwakte van de thans voorliggende documenten is dat zij niet in staat zijn om de oorzaken voor de langzame en ongelijke uitvoering van de Lissabon Strategie op verschillende terreinen te analyseren. We weten niet waarom de uitgaven voor ‘research en development’ zo langzaam groeien. We weten niet waarom de arbeidsmarkten buitenstaanders nog steeds discrimineren. We weten niet waarom ‘éducation permanente’ zich niet ontwikkelt zoals bedoeld. Ook weten we niet waarom de ontsluiting van de diensten- en netwerksectors weerstand ontmoet. De documenten van de Commissie bieden geen antwoorden op deze en vele andere vragen.</p>
      <p sl="pl">Mijnheer de commissaris, laten we onze koppen niet in het zand steken! De beste maatregelen zullen geen effect hebben als ze niet gebaseerd zijn op een juiste diagnose. Ik dring er bij de Commissie op aan om met een onderbouwde verklaring te komen voor de vertragingen bij de uitvoering van de Lissabon Strategie.</p>
    </intervention>
    <intervention id="2-254" speaker_id="4535" name="Philip Bushill-Matthews" is_mep="True" mode="spoken">
      <p sl="en">Mijnheer de Voorzitter, er zijn 59 paragrafen in deze resolutie en daarom vele boodschappen. Ik wil met name de aandacht vestigen op paragrafen 20 en 21 aangaande het belang van kleine bedrijven, op paragrafen 29 en 30 aangaande concurrentiekracht en het belang van de interne markt en op paragrafen 42 en 43 aangaande de noodzaak om de hervorming van de arbeidsmarkt aan te pakken. Binnen deze context wil ik met name de aandacht vestigen op het belang van flexibiliteit, niet alleen voor werkgevers maar ook voor werknemers, een concept dat Links consequent weigert te begrijpen, reden voor sommige van hun typisch ouderwetse commentaren vandaag.</p>
      <p sl="en">Maar ik zou de Commissie willen uitnodigen om een stap terug te doen van de details van dit document en er als een geheel naar te kijken. In het bijzonder, nodig ik hen uit om het te vergelijken met de andere resoluties , die het Parlement heeft aangenomen in het verleden, voorafgaande aan eerdere voorjaarsvergaderingen van de Raad. Dan zal hopelijk één boodschap in het oog springen, namelijk deze: in vele opzichten, jammer genoeg niet in alle, is deze resolutie vastberadener dan enige van haar voorgangers. Het bevestigt de wijze die het Parlement wenst voor de voortgang van de Lissabon Strategie; sterker nog het versterkt deze in hoge mate. Als resolutie, is deze letterlijk zeer resoluut.</p>
      <p sl="en">Ik dring er daarom bij de Commissie op aan om net zo vastberaden te zijn in hun antwoord en om verlegenheid opzij te zetten , zodat de volgende keer, wanneer het Parlement een resolutie over dit onderwerp indient, in plaats van dat de parlementsleden nog krachtiger naar voren brengen wat nog gedaan moet worden, wij de belanghebbenden kunnen feliciteren met de werkelijke en meetbare voortgang die er geboekt is. Dat is de uitdaging en dat is de centrale boodschap, die wij u morgen bij onze stemming zullen geven.</p>
    </intervention>
    <intervention id="2-255" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mijnheer de Voorzitter, mijne heren commissarissen, de Europese Unie is niet alleen een gemeenschappelijke markt gebaseerd op concurrentie; we moeten ook samen aan een sociaal Europa bouwen.</p>
      <p sl="ro">Het is van het grootste belang om de kwaliteit van leven in Europa te verbeteren binnen de context van globalisering, demografische veranderingen en milieu-specifieke uitdagingen. Door het scheppen van nieuwe, hoog gekwalificeerde, goed betaalde banen en door duurzame economische groei is de Lissabon Strategie ook een instrument om een nieuw sociaal Europa te bouwen.</p>
      <p sl="ro">Sociaal Europa zou universele toegang tot gezondheidszorg en sociale zekerheidsdiensten en toegang tot kwalitatief hoge overheidsdiensten moeten garanderen en zou de sociale cohesie moeten verbeteren door een doelmatig gebruik van structuur en cohesie fondsen. Ook zou regionale ontwikkeling een van de prioriteiten moeten blijven voor de periode 2008-2010.</p>
      <p sl="ro">Het is bewezen dat informatietechnologie en communicatie de arbeidsproductiviteit verhogen. Heden ten dage gebruiken we computersystemen en communicatienetwerken in transport, financiële diensten, overheidsdiensten, onderwijs en gezondheidszorg.</p>
      <p sl="ro">De statistieken van de Europese Unie voor 2004 met betrekking tot innovatiecapaciteit hebben laten zien dat in Bulgarije, Roemenië en Slowakije bedrijven met meer dan 10 werknemers meer dan 36 procent hadden van het inkomen dat gerealiseerd wordt door de verkoop van innovatieve producten en diensten. Toch moeten we nu meer investeren in de kenniseconomie, moeten we investeringen in research en innovatie verhogen en meer in het bijzonder in toegepast onderzoek. Dit zou een prioriteit moeten zijn voor alle lidstaten. Eigenlijk zouden de investeringen in onderzoek en innovatie die worden behaald in technologieparken en universiteiten ook moeten worden aangemoedigd door fiscale maatregelen, waardoor investeringen in research vanuit de private sector zullen toenemen.</p>
      <p sl="ro">We moeten meer investeren in onderwijs om het tertiaire onderwijs en ‘éducation permanente’ te bevorderen. De Lissabon Strategie bouwt een Europa gebaseerd op sociale rechtvaardigheid en fatsoenlijk werk. De economische zekerheid van alle Europese burgers, sociale integratie, de vestiging van kinderverzorgingsdiensten, sexekwaliteit en de vestiging van een sociale markteconomie zal ervoor zorgen dat de Unie een economisch en sociaal model wordt binnen de wereldwijde context.</p>
    </intervention>
    <intervention id="2-256" speaker_id="1222" name="Karsten Friedrich Hoppenstedt" is_mep="True" mode="spoken">
      <p sl="de">Mijnheer de Voorzitter, geld is envoudigweg een deel van de ontwikkeling van Europa. Laat mij daarom terugkomen op de financiële situatie, op de financiële markten en de voorbeelden van beroering die we tot nu toe hebben gezien.</p>
      <p sl="de">We zijn allemaal op de hoogte van de positie van vele banken in Europa- om nog te zwijgen over de banken in de VS- en hoeveel de Europese Centrale Bank moest inbrengen om de financiële markten draaiende te houden. Dat is waarom iedere aanpassing van de fundamentele benadering tot 2010 natuurlijk ook de noodzakelijke verhoogde samenwerking met alle spelers op de wereldmarkt met zich meebrengt ten einde onze Europese financiële economie beter te beschermen tegen aanvallen van buitenaf, samen met betere regels voor rating en een aangepast toezicht en grote doorzichtigheid en het herstel van het vertrouwen van de banken onderling en dat van de investeerders.</p>
      <p sl="de">Er is een reden waarom we een intensievere dialoog met de spelers op de wereldmarkt, in het bijzonder de VS, nodig hebben. In de laatste zeven jaar is de economie van de VS 4.2 miljard in waarde gestegen terwijl het totaal aan leningen met 21.3 miljard is gegroeid. Dat betekent een schuldniveau dat 350 procent te hoog is in relatie met het BNP. Helaas zijn de VS van plan om door te gaan met het monetaire beleid dat heeft geleid tot deze veel te grote schuldenlast. De VS zijn op een agressieve manier bezig om de lage rente te verlagen, wat betekent dat er geld in de financiële instellingen wordt gepompt. Dat leidt tot een toenemende geldontwaarding tezamen met een afname van koopkracht van huishoudens en een stagnatie die moeilijk te beheersen is en dit zou wel eens van grote invloed op Europa kunnen zijn. Deze methoden van monetair beleid zijn grotendeels schuldig aan de laatste crisis.</p>
      <p sl="de">Europa en alle spelers op de wereldmarkt moeten onmiddellijk en samen strijden tegen de volgende golf van crises om ervoor te zorgen dat we niet worden overspoeld door een totale tsunami en dat niet veel van de pogingen om de Lissabon doelstellingen te bereiken ijdel zullen blijken te zijn.</p>
    </intervention>
    <intervention id="2-257" speaker_id="39315" name="Margaritis Schinas" is_mep="True" mode="spoken">
      <p sl="el">Mijnheer de Voorzitter, Ik denk dat we tot nu toe drie positieve elementen kunnen herkennen in de loop van de hervormingen waartoe de Lissabonronde het initiatief heeft genomen.</p>
      <p sl="el">het eerste positieve element is dat zelfs de meest voorzichtige regeringen langzamerhand zijn begonnen zich te houden aan de filosofie achter de hervormingen en zijn begonnen met de eerste aarzelende resultaten te boeken;</p>
      <p sl="el">het tweede – en deze moeten we de Commissie als verdienste aanrekenen – is dat de nieuwe strategie gerichter is. De kerstboombenadering, waar alles binnen een hervormingskader werd opgehangen, is nu verlaten;</p>
      <p sl="el">het derde positieve element is dat belangrijke Europese vlaggeschipprogramma’s zoals Galileo en het Europees Instituut voor Innovatie en Technologie (EIT) in het hart van de nieuwe strategie staan. Ten aanzien van dit punt zou ik graag willen profiteren van de aanwezigheid van de Sloveense minister om hem te vragen dat zijn collega’s het Galileodossier snel afsluiten, zodat we kunnen beginnen met een juiste bestemming te geven aan de aanzienlijke bedragen, die zijn geoormerkt voor dit programma.</p>
      <p sl="el">Aan de andere kant echter moeten we nuchter twee negatieve elementen aan een onderzoek onderwerpen. Deze tekortkomingen zijn de volgende:</p>
      <p sl="el">ten eerste, burgers houden helaas de zaak niet in de gaten, zijn geen drijvende kracht of bewust bezig in de geest van Lissabon. Het problem is dat burgers Lissabon meer met organisaties dan met individuen identificeren; we moeten ze overtuigen dat dit eigenlijk hun zaak is.</p>
      <p sl="el">de tweede tekortkoming zijn de controlemechanismen. Hoe kunnen we nagaan of de lidstaten werkelijk doen wat ze beloven te doen binnen de hervormingsronde? Ik ben bang dat het probleem hier is dat deze controle gedegenereerd is tot een briefwisseling tussen ambtenaren in Brussel en de hoofdsteden van de lidstaten zonder dat er enige politieke inbreng is.</p>
      <p sl="el">Ik denk dat, zelfs als we de hervormingen goedkeuren, we de politiek weer het brandpunt moeten maken van de controleprocedure. Deze uitgebreide bureaucratische correspondentie moet stoppen.</p>
    </intervention>
    <intervention id="2-258" speaker_id="28138" name="Zsolt László Becsey" is_mep="True" mode="spoken">
      <p sl="hu">Dank u mijnheer de Voorzitter. Eerst wil ik twee korte opmerkingen maken over het Lissabonproces. Eén: we moeten harder werken, bijna net zo hard als de Amerikanen. Een andere zaak is: het Lissabonproces zal alleen nuttig zijn als er sancties aan vastzitten zoals in het geval van overmatige tekorten.</p>
      <p sl="hu">Twee: de richtsnoeren. Vanuit het gezichtspunt van de nieuwe lidstaten zou ik graag de zaken willen bekijken niet alleen in termen van neoliberale indicatoren, maar ook op een iets afstandelijker manier. Tenslotte, wat heeft het voor zin om een tekort of inflatie van 0 procent te hebben bijvoorbeeld, als kwaliteitsindicatoren aan het verslechteren zijn? Depressie is aan het groeien, terwijl het tegenovergestelde gebeurt in het geval van ondernemerschap en de aantallen nieuwe gezinnen, die gesticht worden. En zo gaat het maar verder. Dit si helaas veel ernstiger.</p>
      <p sl="hu">Als we de hervorming van de belangrijkste verdelingssystemen bijvoorbeeld nemen, dan is het van het grootste belang dat we bezuinigen, als dat nodig is. Belangrijker echter nog is de vraag wat er zal gebeuren met gezondheidsbevordering of dat onderwijs wel zwaluwstaart met werkgelegenheid? Met andere woorden of de markt in staat zal zijn mensen direct te gebruiken en of er meer nadruk zal zijn op en meer mogelijkheden voor beroepsonderwijs? Met andere woorden, in dit verband moeten we ook een aantal kwaliteitscriteria inlassen en niet alleen maar een mes pakken en erop loshakken.</p>
      <p sl="hu">De derde zaak gaat over statistieken. Ik zou graag willen dat zaken ook gemeten worden in termen van BNI, niet alleen maar in termen van BNP.Geld vloeit de nieuwe lidstaten uit in de vorm van dividenden, maar hun BNP is groeiende, zeggen ze. We zouden echt moeten kijken naar wat in het land blijft.</p>
      <p sl="hu">Het Groei- en Stabiliteitspact: waar geven we korting op? Tenslotte is het in een opkomende economie niet duidelijk dat R&amp;D van 5 of 6 procent, of meer dan 3 procent, zo belangrijk is, gezien het gegeven dat het inhalen van Europa de belangrijkste zaak is in hun geval; we zouden ze moeten belonen voor het scheppen van banen en het vergemakkelijken van cohesie.</p>
      <p sl="hu">Iets anders dat mist in dit verslag is het meten van de zwarte economie. In mijn land ligt deze op zo’n 30 procent. We moeten hier ook aandacht aan besteden. Tenslotte het belangrijkste, we moeten gelijke uitvoering van de vier vrijheden hebben, geen ‘cherry picking’, openstelling van de grenzen voor kapitaal in het ene geval, terwijl de grenzen dichtblijven voor de nieuwe lidstaten in het geval van diensten. Ik dank u zeer.</p>
    </intervention>
    <intervention id="2-259" speaker_id="28198" name="Jacques Toubon" is_mep="True" mode="spoken">
      <p sl="fr">Mijnheer de Voorzitter, dames en heren, deze resolutie over de herlancering van de Lissabon Strategie zit erg op dezelfde lijn als het verslag over de toekomstige strategie voor de Interne Markt, dat het Parlement afgelopen oktober, op mijn voorstel, heeft aangenomen.</p>
      <p sl="fr">Allereerst zou ik Marianne Thyssen en Klaus-Heiner Lehne samen met al hun collega’s in de Coördinatie Groep willen bedanken, voor het opstellen van een resolutie, die evenwichtig en in de pas is met de politieke, economische en sociale werkelijkheid in de EU.</p>
      <p sl="fr">Ik zou in het bijzonder de aandacht willen vestigen op de voorstellen over het belang van sociale rechten en de verzoening van economische concurrentiekracht met het sociale model: wat ik zou willen zeggen is dat we natuurlijk hier veel verder moeten gaan en de specifieke bepalingen over diensten van algemeen belang moeten aannemen.</p>
      <p sl="fr">Ik zou ook willen onderstrepen wat het verslag heeft te zeggen over intellectuele eigendom. Dit is een krachtig wapen voor de EU en het MKB. De internationale dimensie die de resolutie introduceert is nieuw en zeer nodig. De Interne Markt is datgene wat de vijfhonderd miljoen Europese burgers in een sterke positie brengt in een geglobaliseerde wereld.</p>
      <p sl="fr">Tenslotte zou ik een paar woorden willen zeggen over de kwestie van methode. Ik ben er niet zeker van dat de open methode van coördinatie, wat de methode is die momenteel gebruikt wordt, de meest doelmatige is. Persoonlijk denk ik dat op een aantal terreinen van de Lissabon Strategie we verder moeten gaan op weg naar werkelijk gemeenschappelijk beleid, Gemeenschapsbeleid, als we in de toekomst willen slagen.</p>
    </intervention>
    <intervention id="2-260" speaker_id="28299" name="Bogusław Sonik" is_mep="True" mode="spoken">
      <p sl="pl">Mijnheer de Voorzitter, wat is er tot nu toe gedaan om de vennootschapsbelasting te verlagen? In plaats van belastingverlaging wordt er geld uitgegeven aan allerlei soorten trainingsprogramma’s met twijfelachtige resultaten.</p>
      <p sl="pl">Nu verschijnen er nieuwe problemen aan de horizon voor de Europese integratie, nieuwe kwesties die opgelost moeten worden zoals bescherming van het milieu, klimaatverandering en nieuwe energiebronnen. Evenwichtige groei en werkgelegenheid moeten opgevat worden in een wijdere betekenis, niet alleen maar in strikte economische termen maar met inbegrip van de sociale, culturele, en milieu-aspecten. Omdat we meer dan een derde van ons leven aan werken besteden, moeten we afgezien van de hoogten van salarissen aandacht besteden aan zulke zaken als gemak, veiligheid, solidariteit en de waardigheid van het individu.</p>
      <p sl="pl">Mijn volgende punt heeft te maken met de implicaties van de liberalisering van de energiemarkt. De voortgaande trend naar hogere energieprijzen, tezamen met de steeds groter wordende bedreiging van het klimaat vestigt de aandacht op de noodzaak om energiezuinigheid te bevorderen in de meest brede betekenis van het woord. Nieuwe energiebronnen, schone kooltechnologieën, kernenergie, evenwichtige aanbodsbronnen en de ontwikkeling van de Europese infrastructuur zijn de fundamentele kwesties die wij in de komende jaren te lijf moeten gaan.</p>
      <p sl="pl">Nu we een gemeenschappelijke markt voor goederen hebben bereikt, moeten we ons concentreren op de verbetering van de werking van de dienstenmarkt. We moeten spoedig integratie bereiken door consequente gezamenlijke invoering en toepassing van de aangenomen verordeningen en de verwijdering van alle beperkingen voor de invoering van dienstenmarkt.</p>
      <p sl="pl">Tenslotte hoop ik dat de voorjaarsvergadering van de Europese Raad nieuwe richtsnoeren voor de komende drie jaar zullen aannemen, die rekening houden met de visies en meningen die in het debat van vandaag naar voren zijn gekomen. Een fundamentele kwestie is een verdere afschaffing van richtlijnen die niet ten dienste staan aan de ontwikkeling van de Europese lidstaten.</p>
    </intervention>
    <intervention id="2-261" speaker_id="2206" name="Reinhard Rack" is_mep="True" mode="spoken">
      <p sl="de">Mijnheer de Voorzitter, leuzen zijn goed voor het politieke debat, maar daar moeten we het niet bij laten. De mededeling van de Commissie over de geïntegreerde richtsnoeren voor banen en groei, de gemeenschappelijke motie ingediend door de vijf fracties op de Europese voorjaarstopconferentie van 2008 en het Starkevičiūtė verslag zingen alle de lof van de vijfde vrijheid, de vrijheid van kennis, die de vier vrijheden bekend uit het verleden – vrij verkeer van goederen, diensten, personen en kapitaal – moet vervangen en op gelijke voer ermee moet staan. Dat doet denken aan een citaat uit de klassieken: “de boodschap hoor ik wel, mijn geloof alleen is zwak.” We horen de leuze van een kennismaatschappij nu al jaren. We pakken hem nu weer op. Als het aankomt op concrete maatregelen, echter, dan horen we heel andere boodschappen.</p>
      <p sl="de">In de afgelopen paar jaar hebben we vaak gekeken naar de vraag of en in welke mate de Europese Unie meer kenniscompetenties zou moeten hebben . Er is herhaalde malen beredeneerd dat kennis geen terrein is waarvoor de lidstaten de verantwoordelijkheid zouden moeten opgeven, het is hun heilige huisje. We hebben hetzelfde steeds weer gehoord over de begroting. Wanneer we ook maar overleggen en stemmen over begrotingskwesties, of het nu lange of korte termijn is, wordt ons verteld dat we moeten besparen en dat de meest verstandige terreinen om op te besparen vallen onder de kopjes onderwijs, opleiding en kennis.</p>
      <p sl="de">Een ogenblik geleden heeft de heer Verheugen aandacht besteed aan de betreurenswaardige cijfers voor ‘ research en development’. Ik herinner mij de voortdurende pogingen tot bezuiniging, in het bijzonder op uitwisselingsprogramma’s, die belangrijk zijn voor kennis. Ik denk daarom dat dit een verkeerde benadering is.</p>
      <p sl="de">We hebben nieuwe instrumenten en nieuwe financiële hulpbronnen nodig. Laat mij een heel concreet voorstel doen: 10 procent van alle jonge mensen tussen 15 en 25 zouden zes maanden moeten studeren in een ander Europees land. Dat zou meer kennis scheppen en meer flexibiliteit en zou studeren leuker maken.</p>
    </intervention>
    <intervention id="2-262" speaker_id="28269" name="Jerzy Buzek" is_mep="True" mode="spoken">
      <p sl="pl">Mijnheer de Voorzitter, mijnheer de minister, mijnheer de commissaris, Ik ben ervan overtuigd dat klimaatverandering op het moment de grootste invloed heeft op het bereiken van de Lissabon Strategie. En ik ben het geheel met u eens, mijnheer de commissaris, dat de huidige strategie van de Europese Unie hiervoor bestaat uit de export van vervuiling en uitstoot en de import van werkeloosheid.</p>
      <p sl="pl">Wij moeten de leiding nemen bij dit problem, waarvoor wij grote verantwoordelijkheid dragen. We moeten ook de anderen overtuigen, zodat we niet alleen staan. We moeten de strijd tegen de klimaatverandering veranderen in een bron van ontwikkeling en concurrentiekracht. Het is mogelijk, maar het vraagt om een grotere toekenning van financiële hulpbronnen, in het bijzonder voor technologie. Dat betekent dat de begroting herzien moet worden. U, mijnheer de commissaris, bent beste persoon om dit tegen te zeggen: we moeten de begroting herzien, te beginnen in 2009!</p>
    </intervention>
    <intervention id="2-263" speaker_id="23787" name="Czesław Adam Siekierski" is_mep="True" mode="spoken">
      <p sl="pl">de Voorzitter, ik wil een aantal zaken aan de orde brengen. Ten eerste, doelmatig onderwijs en opleidingen voor jonge mensen zou een prioriteit moeten zijn voor de EU. Alleen mobiele, flexibele en professioneel opgeleide individuen , in het bijzonder in de technische vakken, zullen ervoor zorgen dat de Unie voortdurende economische en technologische vooruitgang boekt.</p>
      <p sl="pl">Ten tweede, het verschaffen van fondsen voor wetenschappelijke en technische ‘research en development moet afhankelijk zijn van concrete resultaten. Deze resultaten moeten door de industrie worden betaald met financiële steun van nationale begrotingen.</p>
      <p sl="pl">Ten derde, de Unie moet een model ontwikklelen voor de informatiemaatschappij en de beste voorwaarden scheppen voor de bevordering van de vestiging en ontwikkeling van innovatieve ondernemingen en het bereiken van een economie die open staat voor nieuwe technologieën en technische vooruitgang.</p>
      <p sl="pl">Ten vierde, mensen die in Europa werken moeten hun doelmatigheid en productiviteit verhogen.</p>
      <p sl="pl">Ten vijfde, we moeten parallel hieraan sociale uitsluiting bestrijden door de garantie van toegang tot werkgelegenheid en onderwijs en door discriminatie op de arbeidsmarkt tegen te gaan en door zowel preventieve als curatieve actie te onedernemen tegen de verslaving aan verdovende middelen.</p>
    </intervention>
    <intervention id="2-264" speaker_id="28292" name="Inés Ayala Sender" is_mep="True" mode="spoken">
      <p sl="es">Mijnheer de Voorzitter, ik wil graag mijn verbazing uitspreken over het feit dat de tien doelstellingen die de Commissie voor de nieuwe fase heeft gesteld de aanbeveling die het Europees Parlement vorig jaar heeft gedaan met betrekking tot betere integratie van de transportsector, logistiek en trans-Europese netwerken in de strategie van Lissabon niet weerspiegelen.</p>
      <p sl="es">Aangezien ik niet kan geloven dat de Commissie zich niet bewust is van het belang van deze aspecten van concurrentievermogen – sterker nog, in het kader van globalisering vertegenwoordigt logistiek een grotere kostenpost voor het bedrijfsleven dan arbeid, om nog maar te zwijgen van de extra uitdaging die de klimaatverandering veroorzaakt – vertrouw ik erop dat de Commissie deze keer alle aandacht zal schenken aan paragrafen 27 en 16, over Galileo en innovatie, zodat wij in staat zijn zowel gebruik te maken van de volledige synergievoordelen die het proces van Lissabon tussen de Commissie en de lidstaten creëert als vooruitgang te boeken in Europese plannen voor duurzaam transport, logistiek en transeuropese netwerken, met name in de grensoverschrijdende segmenten die altijd zo over het hoofd worden gezien.</p>
      <p sl="es">Wat de Raad betreft zou ik het Voorzitterschap graag willen oproepen aandacht te schenken aan paragraaf 27, dat de lidstaten oproept de basale aspecten van transport en logistiek in hun nationale plannen op te nemen met gepaste, dat wil zeggen zware, nadruk op de ontwikkeling van transeuropese netwerken te leggen.</p>
    </intervention>
    <intervention id="2-265" speaker_id="28318" name="Emanuel Jardim Fernandes" is_mep="True" mode="spoken">
      <p sl="pt">In zijn toespraak heeft de heer Almunia gezegd dat in de laatste drie jaar de groei is toegenomen en dat de werking van de markt, sociale hervormingen, overheidsfinanciën en de milieucomponent zijn verbeterd. Ik ben dit met hem eens. Ik geef toe dat deze verbetering hoofdzakelijk te danken is aan een betere dialoog en betere participatie van de lidstaten, zoals wij vorige week hebben erkend in de gezamenlijke bijeenkomst tussen het Europees Parlement en parlementen van de lidstaten.</p>
      <p sl="pt">De vraag die ik zou willen stellen, commissaris, is de volgende: zouden wij de groeisnelheid niet kunnen vergroten als wij de regio's erbij zouden betrekken en hen aanmoedigden om te participeren aangezien zij de partijen zijn die de fondsen vaak gebruiken en dit ook gerelateerd is aan de effectiviteit van de strategie van Lissabon? Op het niveau van de lidstaten was “mijnheer Lissabon” positief en stimulerend. Zou het creëren van “mijnheer Lissabon” niet op regionaal niveau kunnen worden gestimuleerd, ook al zijn de lidstaten verantwoordelijk?</p>
    </intervention>
    <intervention id="2-266" speaker_id="photo_generic" name="Žiga Turk" is_mep="True" mode="spoken">
      <p sl="sl">fungerend voorzitter . − Mijnheer de Voorzitter, commissarissen Almunia en Verheugen, dames en heren, dank u wel voor dit debat. De strategie van Lissabon is een strategie voor hervorming en modernisering; zij behoeft samenwerking, steun, en ideeën van iedereen die naar het gemeenschappelijk doel werkt en ik ben oprecht dankbaar voor uw goed gefundeerde opmerkingen.</p>
      <p sl="sl">Ten eerste, als algemene opmerking, is de effectiviteit van de strategie van Lissabon besproken. Sommige leden van het Europees Parlement, zoals de heer Andersson, meenden dat zij effectief was, terwijl anderen – en er waren er een behoorlijk aantal – meenden dat zij dat niet was. Dit wijst op een heel spectrum van politieke opvattingen binnen de Europese Unie. Mevrouw Starkevičiūtė vroeg naar de prioriteiten van de strategie van Lissabon en of zij voldoende zijn bekendgemaakt. Het antwoord kwam feitelijk van de heer Harbour, die zei dat het communautair Lissabonprogramma een uitstekende reeks prioriteiten was.</p>
      <p sl="sl">Veel vragen hadden betrekking op de geïntegreerde richtsnoeren en of zij huidige problemen oplosten. Zoals ik heb gezegd, hebben wij ons dat ook afgevraagd en wij kwamen tot de conclusie dat we moeten doorgaan in de ingeslagen weg en de continuïteit en vooral het tempo van de implementatie van de strategie van Lissabon handhaven. Ik was verheugd dat sommige fracties en Parlementsleden er net zo over dachten. De heer Leinen, de heer Harbour en mevrouw Herczog benadrukten dat implementatie nodig was en geen ideeën, vooral in een tijd waarin het optimisme voor de Europese strategie dalende is.</p>
      <p sl="sl">Er zijn andere goede procedurele ideeën naar voren gebracht, bij voorbeeld de uitwisseling van beste praktijken, de territoriale dimensie en uitbreiding van de strategie van Lissabon buiten het kader van de Gemeenschap en de lidstaten, mogelijk naar lagere niveaus. De strategie van Lissabon breidt zich ook wereldwijd uit.</p>
      <p sl="sl">Wat onderzoek en ontwikkeling betreft was u het ermee eens dat juist hier de toekomst van Europa ligt. Ik mag mevrouw Herczogs suggestie wel dat niet alleen getallen nodig zijn, maar ook overtuigingen. Ik begrijp uw steun voor de vijfde vrijheid en het Europees octrooi dat daarop betrekking heeft. Wij nemen de waarschuwing over Europees talent serieus. Het is noodzakelijk goede omstandigheden voor getalenteerde mensen in Europa te verzekeren. 700 000 van de beste Europese onderzoeksingenieurs wonen buiten de Unie. Wij moeten ernaar streven om hen terug te lokken, want 7 van de 10 mensen die naar de Verenigde Staten gaan, blijven daar. Studie in het buitenland zou moeten worden aangemoedigd.</p>
      <p sl="sl">Wat het ondernemingsklimaat betreft, hebben sommigen van u de interne markt zonder protectionisme bepleit, dat wil zeggen dat een efficiënte markt Europa een concurrentievoordeel geeft. Ik waardeer de ideeën over ondernemingszin, namelijk de bevordering van ondernemerschap, dat het oprichten van een nieuwe onderneming of een nieuwe baan scheppen het beste is dat men kan doen. Feit is dat we op dit terrein veel moeten verbeteren, met name voor de ontwikkeling van kleine en middelgrote vennootschappen en hun toegang tot financiering en de onderzoeksinfrastructuur. Mevrouw Kauppi en mevrouw Starkevičiūtė hebben over dit onderwerp een verslag uitgebracht.</p>
      <p sl="sl">Werkgelegenheid en de gehele sociale dimensie waren hoofdonderwerpen van een aantal uiteenzettingen. Ik ben het er niet mee eens dat de strategie van Lissabon neoliberaal is; integendeel, de zorg van Europa voor mens en milieu vormen twee van de vier belangrijkste pijlers van de strategie van Lissabon.</p>
      <p sl="sl">Er was enige discussie, begonnen door de heer Goebbels en mevrouw Vălean, over flexizekerheid. Feit is dat, zoals iemand heeft opgemerkt, als wij het niet introduceren, werkgevers hun toevlucht zullen zoeken tot andere vormen van tewerkstelling die zeer flexibel zijn, maar aanzienlijk minder acceptabel voor de werknemer. De marktsituatie is er niet op ingesteld om ook zekerheid te bevorderen, maar het systeem van flexibiliteit en zekerheid biedt dat wel.</p>
      <p sl="sl">De voorstellen voor nieuwe indicatoren zijn interessant en knopen aan bij de levenskwaliteitsindicatoren van de OESO. Er moet in de toekomst ook een debat komen over manieren om de strategie van Lissabon te beoordelen.</p>
      <p sl="sl">Er is veel gezegd over het milieu. Ik denk dat wij ons ervan bewust zijn dat het, zoals iemand heeft gezegd, een win-winsituatie voor Europa moet worden. Het probleem is ervoor te zorgen de rest van de wereld zich aansluit bij onze inspanningen om te converteren naar een koolstofarme economie, hoewel wij met ons voorbeeld zeker een bijdrage kunnen leveren.</p>
      <p sl="sl">We hebben een uitstekende gesprekspartner op het gebied financiële markten en begrotingsbeleid. Ik betreur het dat ik u niet had gezien en aan het begin had begroet. Samenvattend, we verlaten u verrijkt door belangrijke informatie. Ik wil mevrouw Starkevičiūtė danken voor het verslag en de heer Lehne en mevrouw Harms voor de ontwerpresolutie. We hebben haar reeds bestudeerd. We zullen de definitieve versie ook zorgvuldig onderzoeken.</p>
      <p sl="sl">De in dit Parlement geuite meningen zijn uiteenlopend, maar volgens mij wijzen zij in de zelfde richting als de Lissabondocumenten, dat wil zeggen het gehele pakket. Ik ben ervan overtuigd dat we op de goede weg zijn en succesvol een nieuwe fase zullen beginnen om de uitdagingen van vandaag aan te gaan, en dat de boodschap van deze nieuwe fase niet alleen die zal zijn van de laagste gemeenschappelijke noemer waarover we het eens kunnen worden.</p>
    </intervention>
    <intervention id="2-267" speaker_id="photo_generic" name="Günter Verheugen" is_mep="True" mode="spoken">
      <p sl="de">vicevoorzitter van de Commissie. – Mijnheer de Voorzitter, staat u mij toe nog enkele, zeer korte opmerkingen te maken. Onze strategie voor groei en arbeidsplaatsen, ook bekend als de agenda van Lissabon, is in feite niets anders dan een poging om op een zo intelligent mogelijke manier te compenseren voor het feit dat we in de Europese Unie geen gemeenschappelijk economisch beleid hebben en – we zijn op dit moment bezig een nieuw Verdrag te ratificeren – op basis van het nieuwe Verdrag ook geen gemeenschappelijk economisch beleid zullen hebben. Waar de heer Toubon om vroeg was dan ook goed bedoeld, maar op dit moment niet erg realistisch. We hebben geen andere keuze dan voortgaan op basis van partnerschap, teneinde de 27 te overtuigen om gezamenlijk met de Gemeenschapsinstellingen op te treden en te doen wat nodig is om onze gemeenschappelijke doelstellingen op het niveau van de lidstaten en dat van de Gemeenschap te bereiken.</p>
      <p sl="de">Is een van onze doelstellingen werkelijk om vóór het jaar 2010 de, laten we het zo uitdrukken, meest dynamische, concurrerende en beste regio ter wereld te zijn? Al in 2004 hebben de Raad, het Parlement en de Commissie gezegd dat deze in het jaar 2000 vastgelegde doelstelling van Lissabon niet zou worden gehaald. Het feit dat ze niet zal worden gehaald is niets nieuws. We weten dat al sinds 2004. Daarom hebben we in 2005 een geheel herziene strategie gepresenteerd, die die datum niet meer noemt. Dat betekent dat we het groei- en arbeidsplaatsenbeleid van vandaag niet zouden moeten meten naar de doelstellingen die in het jaar 2000 zijn vastgelegd en waarvan we weten dat zij niet kunnen worden bereikt. Ik geef u mijn persoonlijke visie over het onderwerp. Ik denk niet dat het erom gaat of we het op enig moment beter doen dan iemand anders. Wat volgens mij belangrijk is, is dat we zo snel mogelijk in een zo goed mogelijke positie zouden moeten zijn om de sociale doelstellingen te bereiken die we allemaal in Europa willen bereiken. Deze zijn: een hoge levensstandaard voor al onze burgers, een hoog niveau van sociale zekerheid voor al onze burgers, een hoge milieunorm voor Europa als geheel en bewustzijn van onze algemene verantwoordelijkheid. Dat zijn onze belangrijkste sociale doelstellingen. Als we die willen bereiken, zullen we een sterke en stabiele economische basis nodig hebben, en dat is precies waarop deze strategie is gericht.</p>
      <p sl="de">Ik denk dat de heer Rosati terecht naar de tekorten vroeg. Als hij zorgvuldig naar de landenstudies en onze aanbevelingen kijkt, zal hij zien waar wij tekorten hebben gevonden en dat we deze precies hebben gevonden op de terreinen die hij noemt. Ik zal hem antwoord geven. Waarom bestaat permanente educatie in Europa niet zoals het zou moeten? Waarom hebben wij niet zoveel moderne infrastructuur in heel Europa als we zouden moeten hebben? Waarom hebben we geen prioriteit gegeven aan onderzoek en ontwikkeling, onderwijs en opleiding als we eigenlijk hadden moeten doen? Het antwoord is eenvoudigweg omdat – zoals u allen weet – in veel lidstaten, en ook op het niveau van de Gemeenschap, de financiële prioriteiten nog steeds elders liggen. Als wij gezamenlijk besluiten te proberen om die prioriteiten te veranderen, zou dat een goede zaak zijn. Dit veronderstelt echter – en ik zeg dat niet alleen omdat de macro-econoom van de Commissie en grote politicus van de stabiliteit naast mij zit, maar omdat ik er vast van overtuigd ben – dat we een stabiel en solide macro-economisch kader hebben. In de eerste plaats betekent dat bijvoorbeeld de consolidering van de overheidsfinanciën. Zonder solide overheidsfinanciën in de lidstaten zal het niet mogelijk zijn nieuwe investeringsprioriteiten vast te stellen.</p>
      <p sl="de">Wat de richtsnoeren betreft, begrijp ik de behoeften hier en de Commissie zal deze graag verder met het Parlement bespreken. Laat mij niettemin op één ding wijzen. Die richtsnoeren zijn geen politiek programma als zodanig. Ze zijn geen actieprogramma. De richtsnoeren zijn, zo u wilt, de intellectuele basis voor de nationale hervormingsprogramma’s en voor het Lissabonprogramma van de Gemeenschap. Ik spreek hier uit volle overtuiging. De richtsnoeren, zoals vandaag geformuleerd, maken het mogelijk, als zij in de praktijk in de nationale hervormingsprogramma’s en in het Lissabonprogramma van de Gemeenschap worden geïmplementeerd, om alles te doen waartoe verscheidene sprekers in het Parlement vandaag hebben opgeroepen.</p>
      <p sl="de">We nemen graag de zeer concrete uitdaging aan van de heer Olle Schmidt aan de heer Almunia en mijzelf, namelijk om een specifieke gebeurtenis in Zweden te onderzoeken. Laat mij een ding over dit onderwerp zeggen. De Commissie geeft volledige steun aan een beleid waarin belastingprikkels voor ondernemingen en ondernemers ook worden gebruikt om banen te creëren. Dat is ons beleid. Sterker nog, wij zullen zeer binnenkort een voorstel doen over gereduceerde BTW-tarieven voor service-intensieve ondernemingen. Joaquín Almunia en ik weten niet precies wat er in Zweden is gebeurd, maar we zullen ernaar kijken. Dit lijkt mij meer een technisch dan een fundamenteel politiek probleem, maar we zullen het ophelderen en ervoor zorgen dat de noodzakelijke dialoog plaatsvindt.</p>
    </intervention>
    <intervention id="2-268" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. − Mijnheer de Voorzitter, om kort te gaan, als u mij vraagt om de economische situatie vandaag te vergelijken met die van drie jaar geleden toen de vernieuwde strategie onder de cyclus van Lissabon begon, denk ik dat we meer dan genoeg informatie op tafel kunnen leggen om te zeggen dat we vandaag in een betere positie zijn dan drie jaar geleden. Er zijn meer banen, een grotere productiviteit, begrotingssituaties zijn gezonder, er zijn duurzamere stelsels van sociale bescherming en veel meer acties zijn op komst.</p>
      <p sl="es">Als u mij echter als commissaris zou vragen om de conclusie te trekken dat we niets meer hoeven te doen, dan is mijn antwoord duidelijk dat er veel moet gebeuren, dat met veel zaken voortgegaan moet worden en dat, gegeven de huidige economische situatie met haar financiële moeilijkheden, het tempo moet worden verhoogd. Dit heb ik aan het begin met zoveel woorden gezegd en ik herhaal dat punt nu.</p>
      <p sl="es">Ik zou daarom niet willen dat iemand weggaat met de indruk dat de Commissie en de commissarissen zeer tevreden zijn en van mening zijn dat er iets meer hoeft te gebeuren We mogen aanhoudend voortgaan in dezelfde richting niet verwarren met niets extra doen. Voortgaan in dezelfde richting betekent, zoals sommigen van u hebben gezegd en waar we dankbaar voor zijn, dat het noodzakelijk is door te gaan met dingen onder het communautair Lissabonprogramma op het niveau van de lidstaten en de regio’s en in andere lichamen op een lager niveau dan nationale regeringen zoals de heer Fernandes zei.</p>
      <p sl="es">Als u mij na de vele interessante toespraken die ik vanavond heb gehoord, zou vragen drie zaken aan te geven die onmiskenbaar prioriteiten zijn, dan zou ik het in de eerste plaats eens zijn met de velen van u die hebben gesproken over de integratie van financiële diensten. Dit is van kapitaal belang voor Europa en economische en monetaire unie, niet alleen voor de landen tot het eurogebied horen, maar ook voor die landen die er in de nabije toekomst toe willen toetreden.</p>
      <p sl="es">Het tweede hoofdthema is klimaatverandering. Ik zal niet herhalen wat velen van u al hebben gezegd. Het derde thema is sociale insluiting, wat een van de geïntegreerde richtsnoeren is. We zullen onze burgers niet kunnen vertellen dat het noodzakelijk is om de uitdagingen van globalisering aan te gaan, dat het nodig is meer concurrerend te zijn en dat de werking van onze markten moet verbeteren, als ons beleid niet beantwoordt aan een grotere mate van sociale insluiting die ook wordt geboden door meer concurrerende en productievere economieën. Als de productiviteit niet toeneemt, zullen er geen banen met hoge kwaliteit zijn en, als er geen banen met hoge kwaliteit zijn, zijn er geen carrièrevooruitzichten, als er geen systemen voor permanente educatie bestaan, zal het niet mogelijk zijn concurrerende economieën te hebben.</p>
      <p sl="es">Dit is zogezegd de verbinding tussen de economische en de sociale aspecten die de strategie van Lissabon vanaf het begin omarmt, en dit is nu duidelijker dan het was in 2005 of in 2000.</p>
      <p sl="es">Tot slot ben ik het met sommigen van u – mevrouw Berès en anderen – eens toen u sprak over de noodzaak van coördinatie van economisch beleid. Zoals de heer Verheugen zei, is er geen capaciteit om vele van de hervormingen en vele van de gedragslijnen van de strategie van Lissabon op Europees niveau uit te voeren. Wat we moeten doen, is het economisch beleid van de lidstaten beter coördineren; Europa heeft hier gereedschappen voor, zij zijn opgenomen in de strategie van Lissabon, die een oefening in het coördineren van economisch beleid is, en ze zijn onbetwistbaar onderdeel van economische en monetaire unie.</p>
      <p sl="es">Ik zal het op mij nemen om dat aspect in het bijzonder vanaf mei met u te bespreken als de Commissie een verslag zal presenteren en richtsnoeren die zijn gebaseerd op de analyse van de eerste tien jaar van de economische en monetaire unie die we aan het uitvoeren zijn.</p>
    </intervention>
    <intervention id="2-269" speaker_id="28285" name="Margarita Starkevičiūtė" is_mep="True" mode="spoken" role="rapporteur">
      <p sl="lt">Ik wil het graag hebben over coördinatie. Er zijn talloze suggesties gedaan over de manier om het te bereiken. Als we die allemaal zouden invoeren, zou dat volgens mij een immense economische crisis in de Europese Unie veroorzaken.</p>
      <p sl="lt">De juiste weg is om te beslissen over prioritaire acties en doelstellingen. We kunnen armoede en achterstand niet uitroeien vóór 2010, zoals voorspeld in de strategie van Lissabon. Het zou niet juist zijn om de totale vraag in de hele EU aan te moedigen. Als we de vraag in de nieuwe lidstaten aanmoedigen, worden we opgescheept met een economische crisis; onze economieën zullen oververhit raken.</p>
      <p sl="lt">Vaak merken we niet wat onze buren aan het doen zijn. Onderzoekers hebben al aangetoond dat het grootste probleem binnen de EU is dat verschillen tussen landen niet worden erkend en dat wordt gepoogd overmatig te harmoniseren. Om individuele prestaties aan te moedigen moet een gunstig klimaat worden geschapen. Ik ben het met de heer Verheugen eens dat het beleid van de EU er een zou moeten zijn van samenwerking, niet van dictatuur.</p>
      <p sl="lt">Ik kom uit de voormalige Sovjet-Unie, waar zoveel vastgestelde indicatoren waren die allemaal moesten worden gehaald. De winkels waren echter leeg. Indicatoren zijn geen doelen op zich. Ik ben het ook niet eens met plannen om het sociaal model van de EU te baseren op verdeling van de voordelen, anders zou onze volgende discussie alleen over migratie gaan. De hele wereld zou naar ons toe komen om uitkeringen aan te vragen. We hebben het over de noodzaak om in Europa een sociaal klimaat te scheppen dat Europeanen in staat stelt werk te vinden, hun plaats in het leven te vinden en zichzelf te uiten. Volgens mij is dat het uiteindelijke doel van Europa en de essentie van zijn sociaal model en het menselijk leven.</p>
    </intervention>
    <intervention id="2-270" speaker_id="1405" name="De Voorzitter" is_mep="True" mode="spoken">
      <p sl="nl">Ik heb twee ontwerpresoluties overeenkomstig artikel 103, lid 2 van het Reglement ontvangen.</p>
      <p sl="nl">Het debat is gesloten.</p>
      <p sl="nl">De stemming vindt plaats op woensdag, 20 februari 2008.</p>
      <a text="(De vergadering wordt om 20.00 onderbroken en om 21.00 hervat)"/>
      <p sl="nl">Schriftelijke verklaringen (Artikel 142)</p>
    </intervention>
    <intervention id="2-271" speaker_id="28199" name="Gábor Harangozó" is_mep="True" mode="written">
      <p sl="nl">Het doel om vóór 2010 in Europa een dynamische en innovatieve samenleving te creëren die groei en werkgelegenheid brengt, zal alleen succesvol worden bereikt middels een benadering die werkelijk rekening houdt met de bestrijding van armoede en de sociale dimensie.</p>
      <p sl="nl">Hoewel de strategie voor groei en arbeidsplaatsen opnieuw wordt gericht op een verbeterde op prestatie gebaseerde benadering, zouden sociale insluiting en milieunormen in geen geval terzijde moeten worden geschoven om economische doelstellingen te bereiken. Het vooruitzicht om nieuwe banen te creëren in een op innovatie gebaseerde economie zou ontwikkelingen in de gebieden onderwijs en opleiding moeten veroorzaken om de gelijkwaardige integratie van de meest kwetsbare en benadeelde categorieën van de bevolking in de hele EU te verbeteren. Investeringen in innovatie, onderzoek, transport en een efficiënter energiegebruik zouden zich erop moeten richten de Europese consumenten werkelijke voordelen te brengen in een economische Unie met vrije en eerlijke handel. Economische groei is trouwens geen doel in zichzelf en economische cijfers mogen natuurlijk niet worden verward met het welzijn van de Europese burgers.</p>
      <p sl="nl">Het echte doel van de strategie van Lissabon zou uiteindelijk nog steeds moeten zijn het verbeteren van de levensstandaard van onze burgers en toekomstige generaties; daarom is een sterke sociale dimensie vereist.</p>
    </intervention>
    <intervention id="2-272" speaker_id="23806" name="Gyula Hegyi" is_mep="True" mode="written">
      <p sl="hu">We komen geleidelijk aan het einde van de periode van tien jaar waarin de Europese Unie het meest concurrerende gebied ter wereld, met een goed sociaal vangnet en voorbeeldige milieu-indicatoren, had moeten worden.</p>
      <p sl="hu">Men hoeft niet erg brutaal te zijn om te voorspellen dat we niet in staat zullen zijn om de komende twee jaar wonderen te verrichten. De taak die we onszelf hebben gesteld, was te ambitieus en de resultaten zijn tamelijk bescheiden geweest. Als we echter rekening houden met het feit dat de Europese Unie een uitbreiding van historische omvang heeft ondernomen, Europa heeft herenigd, een gemeenschappelijke munt heeft gecreëerd en over talloze onderwerpen gemeenschappelijke wetgeving voor 27 landen heeft opgesteld, zouden we geenszins teleurgesteld moeten zijn over wat is bereikt.</p>
      <p sl="hu">Wat onze milieuverplichtingen betreft, geeft Europa de wereld in veel opzichten nog steeds een voorbeeld als het gaat om groen denken en wetgeving. We weten echter zeer goed dat er op dit terrein ook tegenstrijdigheden zijn. Veel wetten zijn in sommige lidstaten slechts een dode letter, en toelaatbare milieunormen zijn in sommige gevallen toegeeflijker dan in veel niet-EU-landen. De doelstellingen van Lissabon zijn daarom gepast, maar de uitvoering ervan in de tijd van consolidering na de grote uitbreiding van de EU zal veel meer inspanning vereisen dan voorheen.</p>
    </intervention>
    <intervention id="2-273" speaker_id="28424" name="Tunne Kelam" is_mep="True" mode="written">
      <p sl="en">Ik verwelkom de inspanningen om de doelstellingen van de strategie van Lissabon te vervullen, maar ik ben niet erg overtuigd dat het uitvoeren van de plannen praktisch mogelijk is binnen de gestelde termijn.</p>
      <p sl="en">Het is daarom uitermate belangrijk om de kennisgedreven samenleving te benadrukken. De uitgaven aan wetenschap in de EU zijn lager dan in de VS en we worden vandaag geconfronteerd met het feit dat we op het terrein van uitvindingen of technologie niet kunnen concurreren op de wereldmarkt. De EU en haar lidstaten moeten meer inspanningen doen en meer financiële middelen toewijzen aan het ontwikkelen en bijwerken van het Europese onderwijs en wetenschap.</p>
      <p sl="en">De Oostzee is een binnenzee van de Europese Unie geworden en laat stabiele, hoe economische groei zien. Het Baltisch gebied heeft de potentie een van de meest concurrerende regio’s ter wereld te worden.</p>
      <p sl="en">De strategie voor het Oostzeegebied voorziet duurzame ontwikkeling en groei, het brengt alle gebieden in kaart die verder kunnen worden ontwikkeld en derhalve wellicht in werkelijkheid de enige regio zouden kunnen worden die de strategie van Lissabon daadwerkelijk ten uitvoer brengt. Daarom roep ik de EU, en in het bijzonder de lidstaten rond de Oostzee, nadrukkelijk op om deze strategie te volle te benutten. De strategie voor het Oostzeegebied heeft de potentie een succes van de strategie van Lissabon te worden.</p>
    </intervention>
    <intervention id="2-274" speaker_id="33982" name="Marian-Jean Marinescu" is_mep="True" mode="written">
      <p sl="ro">De hoofddoelstellingen van de strategie van Lissabon kunnen niet worden bereikt zonder het concurrentievermogen te ontwikkelen, alle huidige wereldwijde uitdagingen in aanmerking nemend (globalisering, klimaatveranderingen, schommelingen op de financiële markten, openheid van de internationale markten).</p>
      <p sl="ro">Om het concurrentievermogen te vergroten, zou de EU haar inspanningen om een op kennis gebaseerde samenleving te bouwen, moeten versnellen en voortdurend de administratieve capaciteit verbeteren. De ontwikkeling van stabiele gemeenschappen en de samenhang van industriepolitiek en bedrijfstakoverstijgend beleid kan niet worden bereikt zonder goede samenwerking van het lokale en regionale potentieel, door de competenties van lokale en regionale autoriteiten te vergroten, en volledig gehoor te geven aan de diversiteit en de consolidatie van interregionale en grensoverschrijdende betrekkingen en uitwisselingen.</p>
      <p sl="ro">Roemenië heft zich voorgenomen het convergentieproces te volgen en de bij de toetreding bestaande kloven te verminderen. Zijn menselijke en materiële hulpbronnen zijn een belangrijke bron van concurrentievermogen voor de lidstaten, wat een van de belangrijkste voordelen is die de toetreding van ons land de Unie heeft gebracht.</p>
      <p sl="ro">Het groeipotentieel van de Roemeense economie, van de energiebronnen en de natuurlijke hulpbronnen in het algemeen, zijn aantrekkingskracht en de toegankelijkheid van het land zijn een voordeel voor de onderlinge afhankelijkheid van de Europese economieën en wij rekenen op de solidaire steun van de oudere lidstaten zodat de Roemeense hulpbronnen, na enige veronderstelde en tijdelijke meningsverschillen, in al hun potentieel een voordeel voor de Unie blijken te zijn.</p>
    </intervention>
    <intervention id="2-275" speaker_id="2304" name="Esko Seppänen" is_mep="True" mode="written">
      <p sl="fi">De EU heeft veel goede bedoelingen, waarvan een van de oudste de strategie van Lissabon is die we nu aan het bespreken zijn, en een van de nieuwere het laatste energiepakket.</p>
      <p sl="fi">De middelen die worden gebruikt om deze doelen te bereiken zijn niet in lijn met de doelen. U zou het kunnen samenvatten door te zeggen dat de strategie van Lissabon niet op de voorgenomen manier wordt geïmplementeerd en dat de lidstaten eigenlijk niet genoeg toegewijd zijn om haar doelen te bereiken. In zekere zin is dat goed: De strategie van Lissabon is ontworpen om tegen de inrichting van een socialistisch Europa in te gaan.</p>
      <p sl="fi">De niet-uitvoering ervan zou ook dezelfde weg kunnen gaan als de energiedoelstellingen: zij zullen niet vóór 2020 worden bereikt. De markten bewegen in een andere richting, en de EU gaat niet tegen marktstemmingen in.</p>
      <p sl="fi">Gegeven deze situatie moet de strategie van Lissabon worden heroverwogen: Wij zouden de macht van de markten moeten weerstaan.</p>
    </intervention>
  </section>
  <section id="creitem31" title="12. Vragenuur (vragen aan de Commissie)">
    <intervention id="2-278" speaker_id="21918" name="De Voorzitter" is_mep="True" mode="spoken">
      <p sl="nl">Aan de orde zijn vragen aan de Commissie (B6-0010/2008).</p>
      <p sl="nl">De volgende vragen zijn aan de Commissie gesteld.</p>
      <p sl="nl">Deel I</p>
    </intervention>
    <intervention id="2-279" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 39 van Anne E. Jensen (H-0051/08)</p>
      <p sl="nl">Betreft: De evaluatie van de veiligheid van vliegtuigen door het EASA</p>
      <p sl="nl">In het najaar van 2007 zijn drie vliegtuigen van het type Dash8 Q400 bij de landing in ernstige moeilijkheden geraakt, respectievelijk te Aalborg, Vilnius en Kopenhagen. Uit voorlopige verklaringen van de voor de veiligheid van de luchtvaart verantwoordelijke autoriteiten blijkt dat de incidenten van 9 en 12 september te wijten waren aan constructiefouten, iets waarover de Scandinavische luchtvaartautoriteit (SLV) en het Europese Agentschap voor de luchtvaart (EASA) het eens zijn. De noodlanding van 27 oktober was te wijten aan een combinatie van constructiefouten en fouten bij het onderhoud. De Scandinavische luchtvaartautoriteit voerde een vliegverbod in voor de Scandinavische vliegtuigen van dit type en stelde een reeks voorwaarden vast voor een hernieuwing van de vliegvergunning, terwijl het EASA van oordeel is dat de desbetreffende constructiefout slechts van ondergeschikte betekenis was.</p>
      <p sl="nl">Heeft de EASA dan niet als taak om een hoog niveau van veiligheid te verzekeren?</p>
      <p sl="nl">Hoe is het mogelijk dat de EASA en de SLV tot een zo verschillende evaluatie van de kwestie komen, terwijl het onderzoek van de luchtvaartmaatschappij uitwijst dat 16 van haar 18 Dash8 Q400 vliegtuigen aan dezelfde gebreken lijden als het vliegtuig dat een noodlanding heeft gemaakt op de luchthaven van Kopenhagen?</p>
    </intervention>
    <intervention id="2-280" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . − Ik geef graag antwoord op de vraag van mevrouw Jensen.</p>
      <p sl="fr">Hangende het eindverslag van de onderzoeken naar de drie incidenten met vliegtuigen van het type DASH8 Q400 is de Commissie van mening dat het prematuur is om te speculeren over de factoren die deze specifieke incidenten hebben veroorzaakt en over enige mogelijk gebreken of constructiefouten.</p>
      <p sl="fr">Het Europees Agentschap voor de veiligheid van de luchtvaart heeft uiteraard als taak om een zo hoog mogelijk niveau van veiligheid te verzekeren. Het Agentschap heeft deze zaak zeer nauwkeurig onderzocht, en doet dit nog steeds, aangezien 170 vliegtuigen van dit type wereldwijd zijn geleverd en derhalve op dit moment in bedrijf zijn.</p>
      <p sl="fr">In het najaar van 2007 zijn drie vliegtuigen van het type Dash8 Q400 bij de landing in ernstige moeilijkheden geraakt, respectievelijk te Aalborg, Vilnius en Kopenhagen. Er moet dientengevolge een aantal zaken gebeuren, inclusief de publicatie door het EASA van luchtwaardigheidsrichtlijnen die te nemen corrigerende maatregelen voorschrijven.</p>
      <p sl="fr">Een gedetailleerde beoordeling van het systeem dat het landingsgestel intrekt van dit type vliegtuig brachten het EASA ertoe te concluderen dat de veiligheid van het vliegtuig niet twijfelachtig was. De Scandinavische autoriteiten kregen dan ook het advies het luchtwaardigheidscertificaat van het vliegtuig te herstellen, uiteraard nadat de noodzakelijke corrigerende maatregelen waren getroffen.</p>
      <p sl="fr">De Scandinavische autoriteiten informeerden de luchtvaartmaatschappij over de voorwaarden waaraan moest worden voldaan opdat de luchtwaardigheidscertificaten van de betreffende vloot vliegtuigen worden hersteld. De luchtvaartmaatschappij heeft echter nog niet het noodzakelijke bewijs geleverd waardoor haar vliegtuigen kunnen worden geacht de gevraagde inspecties en modificaties te hebben ondergaan.</p>
      <p sl="fr">In dit stadium is het Europees Agentschap voor de veiligheid van de luchtvaart ingelicht dat de Deense autoriteiten de luchtwaardigheidscertificaten voor de vloot Q400’s van de SAS heeft hersteld. Het EASA blijft in contact met de Deense autoriteiten in een poging deze kwestie op te helderen.</p>
      <p sl="fr">Mijnheer de Voorzitter, dit was het antwoord dat ik mevrouw Jensen wilde geven.</p>
    </intervention>
    <intervention id="2-281" speaker_id="4440" name="Anne E. Jensen" is_mep="True" mode="spoken">
      <p sl="da">Mijnheer de Voorzitter, ik wil vicevoorzitter Barrot graag danken voor zijn uitleg. Het is waar dat het meningsverschil waarnaar ik in mijn vraag verwees mogelijk gedeeltelijk is gecorrigeerd; het is echter nog steeds zo dat de Deense luchtvaartautoriteit vliegtuigen van de SAS niet toestaat op te stijgen voordat ze de technische problemen hebben opgelost, terwijl andere luchtvaartmaatschappijen juist vliegtuigen gebruiken de technische problemen hebben. Ik ben van mening dat het fundamentele probleem hier – afgezien van de discriminatie tussen SAS Scandinavian Airlines aan de ene kant en andere luchtvaartmaatschappijen zoals Flybe, Augsburg, Tyrolean en Luxair aan de andere – is dat wij burgers wellicht geen veilige luchtvaart mogen verwachten. Wat zou u doen, mijnheer Barrot, om te verzekeren dat ik net zoveel vertrouwen in de gemeenschappelijke luchtvaartautoriteit kan hebben als in the nationale luchtvaartautoriteit, want het gaat immers over al deze autoriteiten?</p>
    </intervention>
    <intervention id="2-282" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . − Het EASA heeft ondubbelzinnige instructies gegeven die, als ze worden opgevolgd, zullen betekenen dat deze vliegtuigen luchtwaardig zijn. Er is dus geen veiligheidsprobleem, het is alleen zo dat de Deense autoriteiten het EASA geen kennis hebben gegeven van de antwoorden van de luchtvaartmaatschappij in kwestie.</p>
      <p sl="fr">Mevrouw Jensen, feit is dat het EASA volledige instructies heeft gegeven voor het herstellen van de problemen die zouden kunnen ontstaan als gevolg van het gebruik van deze vliegtuigen.</p>
      <p sl="fr">Voorlopig moet het EASA wachten op de resultaten van de onderzoeken voordat het een definitief standput over de zaak kan innemen, maar ik zou benadrukken dat het Agentschap uiteraard volledige instructies heeft gegeven voor het veilig gebruik van deze vliegtuigen, die geen ongelukken hebben veroorzaakt waarbij iemand gewond is geraakt, maar die, zoals u hebt gezegd, niettemin betrokken zijn geweest bij incidenten, en dat actie moet worden ondernomen om een en ander in orde te maken.</p>
    </intervention>
    <intervention id="2-283" speaker_id="28251" name="Jörg Leichtfried" is_mep="True" mode="spoken">
      <p sl="de">Commissaris, paradoxaal genoeg lijkt de situatie nu te zijn dat een Europees Agentschap voor de veiligheid van de luchtvaart vliegtuigen verbiedt te vliegen terwijl een ander, zoals het Oostenrijkse agentschap, gelooft dat het dat wel kan doen. Mijn vraag aan u is deze: zal het EASA de zaken nu gemakkelijker vinden, als gevolg van de ruimere bevoegdheden waartoe we op dit terrein hebben besloten, aangezien het erop lijkt – zoals u hebt gezegd – dat het bedrijf dat deze vliegtuigen produceert momenteel bepaalde moeilijkheden creëert? Als het EASA nu kan doen wat we hebben afgesproken, namelijk ook boeten opleggen en niet meteen een vergunning intrekken, zal het de zaken dan genmakkelijker vinden? Ik denk dat deze ruimere bevoegdheden waarover we hebben besloten de zaken voortaan gemakkelijker zullen maken voor het EASA.</p>
    </intervention>
    <intervention id="2-284" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . − Laat ik heel duidelijk maken dat het EASA instructies heeft gegeven, en alle luchtvaartmaatschappijen zijn verplicht de door het Agentschap gestelde regels toe te passen.</p>
      <p sl="fr">Uw vraag is echter ruimer dan dat. Ja, het EASA heeft verantwoordelijkheden als het gaat om het certificeren van vliegtuigen, en het heeft wereldwijd verantwoordelijkheden voor het afgeven van goedkeuringscertificaten voor ontwerpen, maar het heeft op inspecties in de lidstaten van de Unie nodig om te controleren of de gemeenschappelijke regels eenvormig worden toegepast.</p>
      <p sl="fr">Met andere woorden, zoals u terecht hebt gezegd, we hebben de bevoegdheden van het Agentschap uitgebreid, maar niet zo ver dat de luchtvaartautoriteiten in de lidstaten helemaal geen verantwoordelijkheden hebben. De lidstaten moeten hun verantwoordelijkheden nemen middels hun luchtvaartautoriteiten.</p>
      <p sl="fr">Ooit zullen we wellicht verder kunnen gaan, maar voor dit moment heeft het EASA een aantal moeilijke taken uit te voeren, en het moet in staat zijn de toepassing van de gemeenschappelijke regels zeer nauwgezet te blijven controleren middels inspecties in de lidstaten.</p>
      <p sl="fr">In deze specifieke zaak denk ik dat het EASA precies heeft gedaan wat nodig is om de veiligheid te garanderen.</p>
    </intervention>
    <intervention id="2-285" speaker_id="21918" name="De voorzitter" is_mep="True" mode="spoken">
      <p sl="nl">Vraag nr. 40 van Jörg Leichtfried (H-1062/07).</p>
      <p sl="nl">Betreft: Transparantie bij de salarissen van managers</p>
      <p sl="nl">In heel Europa stijgen de salarissen van managers voortdurend. In Oostenrijk zijn de basissalarissen van managers van 2006 tot 2007 bijvoorbeeld met ca. 3,7 procent gestegen. Veel sterker echter groeiden de variabele onderdelen van de salarissen van managers. Door de verhoging van de salarissen van managers neemt de belangstelling van het publiek voor de feitelijke vergoeding van managementsactiviteiten toe. Niet in de laatste plaats omdat de variabele inkomens niet in de balans behoeven te worden vermeld, willen vooral aandeelhouders weten hoe hun geld besteed wordt. De Europese bevolking eist dus nu resoluut meer transparantie bij de inkomens van managers.</p>
      <p sl="nl">Is de Commissie zich bewust van deze ontwikkeling? Zijn er Europese wetten in voorbereiding die moeten leiden tot meer transparantie bij de salarissen van managers of bestaat hiervoor al wetgeving?</p>
    </intervention>
    <intervention id="2-286" speaker_id="photo_generic" name="Charlie McCreevy" is_mep="True" mode="spoken">
      <p sl="en">lid van de Commissie . − De bezoldiging van managers staat sinds enige tijd hoog op de agenda. De Commissie heeft in antwoord daarop stappen ondernomen om de transparantie bij de salarissen van managers te verhogen.</p>
      <p sl="en">In 2004 heeft de Commissie een aanbeveling aangenomen die voorziet in een jaarlijkse bekendmaking van zowel het beleid van een onderneming inzake de bezoldiging van directeurs als van de bezoldiging van individuele directeurs. De Commissie heeft deze aanbeveling ook opgevolgd en heeft nagegaan of de lidstaten ze ook daadwerkelijk toepassen. Onlangs hebben we daar ook een overzicht van opgemaakt.</p>
      <p sl="en">De grote meerderheid van lidstaten heeft de bedrijven met hun nationale corporate governance code of via bindende wetgeving strenge normen opgelegd wat betreft de bekendmaking van de salarissen van individuele bestuurders. Toch heeft maar ongeveer 60 procent van de lidstaten de aanbeveling inzake de transparantie van hun salarisbeleid ook toegepast. Slechts een klein aantal lidstaten beveelt de ondernemingen aan erover te stemmen op de algemene vergadering. Op dit vlak is er nog heel wat ruimte voor verbetering.</p>
      <p sl="en">De Commissie zal ook nagaan in welke mate ondernemingen in de praktijk beantwoorden aan de aanbevolen transparantienormen. Bepaalde ondernemingen staan huiverachtig tegenover de bekendmaking van informatie op vlak van bezoldiging, en dat ondanks de aanbevelingen van de nationale corporate governance code. We zullen deze kwestie verder onderzoeken.</p>
    </intervention>
    <intervention id="2-287" speaker_id="28251" name="Jörg Leichtfried" is_mep="True" mode="spoken">
      <p sl="de">Commissaris, u hebt zelf aangegeven dat 60 procent van de ondernemingen niet van plan is om ook maar iets te doen. Mijn vraag is dan ook: wat is de Commissie van plan om te doen?</p>
      <p sl="de">En dan kom ik ook tot mijn tweede vraag. Een recente zaak in Duitsland heeft ons geleerd dat deze heren – want het zijn voornamelijk heren – niet alleen heel goed hun brood verdienen, maar ook nog eens geen belastingen willen betalen op hun salaris, en daarom naar Liechtenstein en andere plekken trekken. Wat wil de Commissie in de toekomst doen om een einde te maken aan die praktijken?</p>
    </intervention>
    <intervention id="2-288" speaker_id="photo_generic" name="Charlie McCreevy" is_mep="True" mode="spoken">
      <p sl="en">lid van de Commissie . − In antwoord op beide vragen van het geachte lid van de Commissie, kan ik zeggen dat dit zaken zijn die door de lidstaten zelf moeten worden behandeld. In antwoord op de vraag wat de Commissie zal doen, kan ik zeggen dat de Commissie al bepaalde stappen heeft ondernomen.</p>
      <p sl="en">Mijn voorganger heeft beslist om een aanbeveling op te stellen wat betreft deze kwestie. Waarom heeft hij beslist een aanbeveling op te stellen, en niet iets anders te doen? Ik ben ervan overtuigd dat hij daar heel wat redenen voor zal hebben gehad, maar een van de voornaamste redenen zal wel zijn geweest dat er geen akkoord bestaat over een algemene corporate governance code, of over een algemene vennootschapswetgeving voor heel Europa. We zullen ook nooit tot dat soort akkoord kunnen komen.</p>
      <p sl="en">Op dat vlak bestaan er heel veel culturele verschillen, en dat is een van de achterliggende redenen waarom mijn voorganger heeft beslist om in deze kwestie een aanbeveling uit te vaardigen.</p>
      <p sl="en">Wat de aanbeveling betreft, heeft ons onderzoek uitgewezen dat de meeste lidstaten in hun corporate governance code strenge normen hebben opgenomen inzake de bekendmaking van de salarissen van individuele directeurs, en dat een aantal lidstaten de aanbeveling in bindende wetten heeft gegoten. De meeste lidstaten hebben zich ook de aanbeveling inzake de transparantie van het bezoldigingsbeleid ter harte genomen.</p>
      <p sl="en">De tweede vraag, die inzake de belastingheffing, is een zaak die de individuele lidstaten moeten aanpakken op een manier die zij geschikt achten en die in overeenstemming is met hun nationale wetgeving.</p>
    </intervention>
    <intervention id="2-289" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 41 van Cristina Gutiérrez-Cortines (H-1041/07)</p>
      <p sl="nl">Betreft: Werkzaamheden voor de aanleg van een ondergrondse tunnel voor de hogesnelheidstrein in de nabijheid van de Sagrada Familia (Barcelona)</p>
      <p sl="nl">Zoals iedereen weet, hebben de werkzaamheden voor de aanleg van een ondergrondse tunnel voor de hogesnelheidstrein in Barcelona talrijke instortingen en grondverzakkingen veroorzaakt die een gevaar vormen voor de woningen en gebouwen aan de oppervlakte, waaronder de tempel van de Sagrada Familia en vele andere historische monumenten.</p>
      <p sl="nl">Aangezien het hier gaat om een door de EU gefinancierd project, wensen wij te weten welke voorafgaande milieueffectbeoordelingen (richtlijn 85/337/EEG) zijn uitgevoerd, en of daarbij de risico's voor de Sagrada Familia en andere historische gebouwen zijn geëvalueerd.</p>
      <p sl="nl">Wij wensen tevens te weten of de aan de Europese instanties voorgelegde dossiers de studie bevatten die de Universiteit Pompeu Fabra heeft verricht, en waarin het ondergrondse traject wordt afgeraden, gezien de gevaren en risico's die het inhoudt voor de hele zone.</p>
    </intervention>
    <intervention id="2-290" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie . − Mijnheer de Voorzitter, in de eerste plaats zou ik u willen herinneren aan het uitgangspunt van de Commissie: hoe nuttig of nodig een project ook mag zijn, het mag nooit worden verwezenlijkt ten koste van het milieu, de volksgezondheid of het culturele erfgoed van een lidstaat.</p>
      <p sl="el">De lidstaten moeten alle nodige maatregelen treffen om het culturele erfgoed te beschermen en veilig te stellen. Dat geldt des te meer voor hun historische stadscentra, die geregeld te lijden hebben onder de verhoogde druk van de toenemende verstedelijking.</p>
      <p sl="el">Wat de vraag van het geachte lid van de Commissie betreft, wil ik graag wijzen op het volgende: de projecten om een hogesnelheidslijn Madrid-Zaragoza-Barcelona aan te leggen, zijn maar gedeeltelijk meegefinancierd door het Cohesiefonds.</p>
      <p sl="el">Het Trans-Europees Vervoersnetwerk is medefinancier van de verwezenlijking van studies inzake projecten die langs de hele lijn zullen worden opgezet, ook op het tracé van Barcelona naar Gerona en Figueras.</p>
      <p sl="el">Toch is het mogelijk dat er voor bepaalde middelen uit de Europese fondsen geen rekenschap is afgelegd, of dat ze zijn gebruikt voor projecten die verband houden met de ondergrondse spoorverbinding in Barcelona. Verder wil ik er ook op wijzen dat de planning en de uitvoering van projecten de exclusieve verantwoordelijkheid van de betrokken lidstaat zijn, en dat die lidstaat de verplichting heeft om aan de relevante regels van de wetgeving van de Gemeenschap te voldoen en die ook strikt toe te passen.</p>
      <p sl="el">Wat deze specifieke zaak betreft, was er geen financiering vanuit de Gemeenschapsfondsen voorzien voor het voorbereidende werk op het tracé dat de stations Sants en Sagrada verbindt, of voor de tunnel die in de buurt van de Sagrada Familia zou worden aangelegd. De Commissie is bijgevolg niet op de hoogte gehouden, en ze heeft ook geen kopie ontvangen van de milieueffectbeoordeling die is uitgevoerd door de Spaanse overheid.</p>
      <p sl="el">De Commissie is zich ervan bewust dat de bevoegde Spaanse instantie, namelijk het Secretaría General para la Prevención de la Contaminación y el Cambio Climático (Secretariaat-Generaal ter Voorkoming van Milieuvervuiling en Klimaatverandering), de milieueffectbeoordeling heeft goedgekeurd middels zijn beslissing van 30 mei 2007. De tekst van het besluit is verschenen in het officiële Spaanse Staatsblad in juni 2007. De tekst bevat verwijzingen naar de impact die het project zal hebben op het culturele erfgoed, zoals de Sagrada Familia.</p>
      <p sl="el">Ten slotte is de Commissie ook niet op de hoogte gebracht van het onderzoek dat is uitgevoerd door de Universiteit Pompeu Fabra. Het is de verantwoordelijkheid van de Spaanse overheid om zowel rekening houden met de inhoud van de studies als, in dit geval, met de publieke opinie.</p>
      <p sl="el">De Commissie zal de situatie blijven opvolgen. We hopen dat er geen schade zal worden toegebracht aan dit historische monument dat deel uitmaakt van het culturele erfgoed van Barcelona.</p>
    </intervention>
    <intervention id="2-291" speaker_id="4326" name="Cristina Gutiérrez-Cortines" is_mep="True" mode="spoken">
      <p sl="es">(Mijnheer de Voorzitter, ik twijfel er niet aan dat de wettelijke procedures zijn gevolgd; met een minimum aan dwang, laten we stellen. Ik vraag de Commissie om hulp, want zij is namelijk de hoeder van de Verdragen. Ik vraag u ook om uw geweten te laten spreken en de maatregelen te verwerpen en om de richtlijn op de milieu-impact in die hoedanigheid strikt toe te passen.</p>
      <p sl="es">Het feit dat dit deel van de tunnel niet zal worden gefinancierd door de Europese Unie is volledig naast de kwestie. Iedereen weet immers dat de opsplitsing van projecten in verschillende secties een kunstgreep is waarop de Europese Unie al meermaals kritiek heeft kunnen leveren.</p>
      <p sl="es">Waarom werd de hogesnelheidstrein AVE niet uitgeroepen tot een ingrijpend project waarvoor effectenbeoordelingen nodig zijn? We weten immers dat de spoorlijn zal worden aangelegd onder heel kwetsbare zones, zoals de Pedrera en, vooral, langs de Sagrada Familia.</p>
      <p sl="es">De geest van Artikel 3 van de EIA-richtlijn wil dat de mogelijke repercussies voor het culturele erfgoed worden geëvalueerd. De beschermende muur van 40 meter diep die zal moeten worden gebouwd, bevindt zich op amper anderhalve meter van de façade van de Sagrada Familia, die 40 000 ton weegt.</p>
      <p sl="es">Bovendien moeten we ook rekening houden met de specifieke kenmerken van het terrein en met het feit dat de kathedraal een uiterst complex bouwwerk van een genie is. Daarom zou ik willen vragen om alle partijen aan het woord te laten en met alle partijen rekening te houden. Ik ben heel blij dat de AVE er zal komen, maar dit is geen partijpolitieke kwestie. Het was de PP die het tracé heeft gewijzigd en nu vind ik dat we het tracé opnieuw moeten wijzigen en dat het spoor beter de Calle Valencia kan volgen.</p>
    </intervention>
    <intervention id="2-292" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie . − Ik wil hier nogmaals benadrukken dat de Commissie niet de bevoegdheid heeft om in deze kwestie tussen te komen. Het geachte lid heeft in elk geval gelijk als ze zegt dat we heel goed zorg moeten dragen voor ons culturele erfgoed en dat vooral onze architecturale kunstwerken de grootste zorg verdienen. Tot nog toe zijn we echter niet op de hoogte gebracht van welk gevaar ook: het ontwerp van milieueffectbeoordeling dat is opgesteld, is ons niet voorgelegd als zijnde incorrect.</p>
      <p sl="el">De aandacht van de Commissie is enkel gevestigd op de kwestie van de petities die zijn ingediend bij de betrokken commissie van het Europees Parlement door de vereniging Llave para Litoral, waarvan de leden de spoorlijn langs de kustlijn, en niet ondergronds, willen aanleggen.</p>
      <p sl="el">Dat zijn echter nog altijd problemen die de plaatselijke overheden, de regionale overheden en de centrale regering moeten oplossen door de Richtlijn betreffende de Milieueffectbeoordeling toe te passen. Daar zijn ze toe verplicht teneinde ons cultureel erfgoed te beschermen.</p>
    </intervention>
    <intervention id="2-293" speaker_id="28342" name="Maria Badia i Cutchet" is_mep="True" mode="spoken">
      <p sl="es">Mijnheer de Voorzitter, daar zou ik graag nog wat aan toevoegen. Misschien zal het de mensen geruststellen als ze weten dat de volledige geologische informatie beschikbaar is voor dit project, dat de bouwtechniek geschikt is voor de toestand waarin de ondergrond zich bevindt, dat er voor de aanvang van de werkzaamheden langs de bestaande structuren een preventieve behandeling zal worden uitgevoerd, dat er voortdurend peilingen zullen worden uitgevoerd om het kleinste risico op verschuiving of verzakking van de grond meteen te kunnen opsporen, dat de werkzaamheden geen negatieve effecten zullen hebben op naburige structuren en dat de transparantie wat betreft de beschikbaarheid van informatie voor het publiek zal worden gevrijwaard.</p>
      <p sl="es">Hiermee wil ik alleen maar zeggen dat de Spaanse, Catalaanse en plaatselijke overheden er meer dan wie ook belang bij hebben dat het historische monument en de mensen die in de buurt wonen, niet de minste schade ondervinden van de werkzaamheden.</p>
    </intervention>
    <intervention id="2-294" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie . − Ik denk niet dat ik nog iets toe te voegen heb aan de informatie die het geachte lid ons net heeft verschaft.</p>
    </intervention>
    <intervention id="2-296" speaker_id="21918" name="De Voorzitter" is_mep="True" mode="spoken">
      <p sl="nl">Vraag Nr. 42 van Marie Panayotopoulos-Cassiotou (H-1049/07)</p>
      <p sl="nl">Betreft: Opneming van Oudgrieks en Latijn op de Europese indicator voor talenkennis</p>
      <p sl="nl">Gezien de plannen van de Commissie voor invoering van een Europese indicator voor talenkennis en -vaardigheid in de vijf meest gesproken talen (COM(2005)0356), vraag ik de Commissie of zij van plan is ook het Latijn en het Oudgrieks op te nemen in het programma voor het gericht leren van Europese talen, omdat deze talen immers de fundamenten bevatten voor de Europese talen en er in alle Europese talen, ongeacht hun herkomst, veel Oudgriekse en Latijnse woorden worden gebruikt?</p>
      <p sl="nl">Wegens het belang van de klassieke talen is de Europese Filologenvereniging Euroclassica reeds begonnen aan een niveau-indeling en certificatiesysteem voor de kennis van het Latijn, en aan de uitwerking van een soortgelijk systeem voor het Oudgrieks. Kennis van de twee klassieke talen geeft de mogelijkheid zich verder te verdiepen in de fundamenten van de Europese beschaving en zorgt tevens voor nauwere banden tussen de Europese burgers, terwijl het kenniscertificaat een extra kwalificatie zal opleveren voor het beroepsleven.</p>
    </intervention>
    <intervention id="2-297" speaker_id="photo_generic" name="Leonard Orban" is_mep="True" mode="spoken">
      <p sl="ro">lid van de Commissie . − De Mededeling van de Commissie, die de Europese indicator voor talenkennis wordt genoemd en in 2005 is aangenomen, stelde een gedetailleerde strategische aanpak voor met betrekking tot de uitvoering van een Europese studie van de talenkennis. Dat instrument zal ons toelaten de gegevens te verzamelen die we nodig hebben om een Europese indicator op dat vlak op te stellen en om de kennis wat betreft het onderwijs van vreemde talen te verbeteren.</p>
      <p sl="ro">Op basis hiervan heeft de Raad in mei 2006 zijn conclusies voorgelegd met betrekking tot een aantal fundamentele problemen waarmee de Europese indicator voor talenkennis te maken had. Wat betreft de vreemde taal die moet worden getest, heeft de Raad beslist dat de Europese indicator voor talenkennis zal worden vastgelegd voor de officiële talen van de Europese Unie. Dat betekent meteen ook dat dit project zich alleen op levende talen richt. Bijgevolg is de mogelijkheid om ook de kennis van het Latijn of het Oudgrieks te testen niet in aanmerking genomen.</p>
      <p sl="ro">Uit praktische overwegingen heeft de Raad beslist dat, tijdens de eerste fase van het Europese onderzoek naar de talenkennis, de talenkennis van de leerlingen zal worden geëvalueerd met betrekking tot de eerste en de tweede vreemde taal binnen de meest bestudeerde officiële vreemde talen in de Europese Unie, te weten: Engels, Frans, Duits, Spaans en Italiaans. De leerlingen zullen op drie vaardigheden worden beoordeeld: lezen, luisteren en schrijven.</p>
      <p sl="ro">Toch zal het instrument beschikbaar zijn voor alle landen die erop willen toezien dat de afzonderlijke landen de tests ook kunnen invoeren voor talen die niet tot de vijf bovenvermelde talen behoren. De Commissie zal er ook voor zorgen dat alle officiële talen die in de Europese Unie worden bestudeerd bij een volgende fase van het onderzoek zullen worden betrokken.</p>
    </intervention>
    <intervention id="2-298" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Mijnheer de Voorzitter, ik merk dat het onderwijs niet tot uw bevoegdheden behoort. Hetzelfde geldt voor de verspreiding van informatie en, zoals ik u al schriftelijk heb laten weten, de bescherming van ons gemeenschappelijke erfgoed dat zijn oorsprong vindt in de klassieke talen.</p>
      <p sl="el">Is dit één van uw bevoegdheden of niet? Dat is mijn eerste vraag. Mijn tweede vraag luidt: houdt het Europese onderzoeksprogramma zich bezig met het onderzoek naar deze talen of niet? Weet u iets van deze kwestie?</p>
    </intervention>
    <intervention id="2-299" speaker_id="photo_generic" name="Leonard Orban" is_mep="True" mode="spoken">
      <p sl="ro">lid van de Commissie . − De vraag die me is voorgelegd, hield verband met de Europese indicator voor talenkennis. Zoals ik al heb geantwoord, komen alleen de officiële talen van de Europese Unie in aanmerking voor dit project. Anderzijds beschikt de Europese Commissie niet over gegevens waaruit zou blijken dat er in de verschillende lidstaten of in regio’s van de lidstaten onderzoek wordt verricht met betrekking tot de vermelde talen.</p>
    </intervention>
    <intervention id="2-300" speaker_id="28574" name="Manolis Mavrommatis" is_mep="True" mode="spoken">
      <p sl="el">Commissaris, als verslaggever van de Europese indicator voor talenkennis zou ik u er graag op willen wijzen dat de desbetreffende indicator met geregelde intervals moet peilen naar de algemene kennis van moderne talen van alle lidstaten.</p>
      <p sl="el">We hebben afgesproken dat de indicator in een eerste fase alleen zou peilen naar de linguïstische vaardigheid in de vijf meest verspreide talen in de onderwijssystemen van de EU: Engels, Frans, Duits, Italiaans en Spaans.</p>
      <p sl="el">Toch heeft het Parlement de Commissie en de Raad gevraagd om de nodige stappen te ondernemen om de test zo vlug mogelijk uit te breiden naar een groter aantal officiële talen van de Unie, op voorwaarde dat zulks geen negatieve invloed heeft op het onderwijs, of op de ontwikkeling van die moderne talen.</p>
      <p sl="el">Kan het commissielid ons vertellen in welk stadium we ons momenteel bevinden en, indien mogelijk, welke talen er in een volgende fase zullen worden opgenomen?</p>
    </intervention>
    <intervention id="2-301" speaker_id="2229" name="Bernd Posselt" is_mep="True" mode="spoken">
      <p sl="de">Commissaris, in het gewezen klooster van Haindorf in Noord-Bohemen bevindt zich een Pools-Duits-Tsjechish ontmoetingscentrum. Alle inscripties en borden zijn er in het Latijn opgesteld. Kunnen we in de gebouwen van de Europese instellingen niet net hetzelfde doen?</p>
      <p sl="de">En dan mijn tweede voorstel: kunnen we geen Latijnse tekst opstellen voor het Europese volkslied, een tekst die iedereen samen kan zingen? De individuele lidstaten kunnen de tekst dan in hun eigen taal vertalen, maar de gemeenschappelijke tekst zou in het Latijn zijn opgesteld.</p>
    </intervention>
    <intervention id="2-302" speaker_id="photo_generic" name="Leonard Orban" is_mep="True" mode="spoken">
      <p sl="ro">lid van de Commissie . − Wat betreft de Europese indicator voor talenkennis, zoals ik overigens al gezegd en zoals u terecht hebt aangehaald, zullen er in de eerste fase maar vijf talen worden onderzocht.</p>
      <p sl="ro">Op dit moment ziet de kalender er als volgt uit: dit jaar werken we een pilootproject uit en in 2009 zullen we alle voorbereidingen voor de evaluatie treffen. Op die manier zullen we in 2010 een duidelijk beeld hebben van de situatie met betrekking tot die vijf talen. Zoals ik in mijn toespraak al heb aangehaald, wil de Commissie daarna alle officiële talen opnemen in deze indicator. Desondanks is het nog te vroeg om nu al te kunnen zeggen wanneer die uitbreiding er effectief zal komen. Uiteraard zullen we eerst de resultaten van de beoordeling met betrekking tot de indicator voor de eerste vijf talen in detail moeten bestuderen.</p>
      <p sl="ro">Anderzijds kan ik, als antwoord op uw tweede vraag, zeggen dat de Europese Commissie streeft naar de bescherming van de taaldiversiteit. Met alle acties die de Europese Commissie onderneemt, wil ze dan ook zowel de officiële talen als de andere talen die worden gehanteerd in de Europese Unie verdedigen. We hebben 23 officiële talen, meer dan 60 regionale talen, minderheidstalen en talen die minder worden gebruikt. De acties die we ondernemen, zijn dan ook vooral gericht op die talen die we levende talen zijn gaan noemen.</p>
      <p sl="ro">Wat het Europese volkslied betreft, lopen de standpunten natuurlijk nogal uiteen. Bovendien is het niet de taak van de Europese Commissie om over deze kwestie te beslissen.</p>
    </intervention>
    <intervention id="2-303" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 43 van Bernd Posselt (H-0002/08)</p>
      <p sl="nl">Betreft: Ondersteuning van taalminderheden</p>
      <p sl="nl">Welke taalminderheden werden in 2007 door de Commissie ondersteund en welke mogelijkheden ziet de Commissie om in 2008 en 2009 ook Duitstalige minderheden meer te ondersteunen?</p>
    </intervention>
    <intervention id="2-304" speaker_id="photo_generic" name="Leonard Orban" is_mep="True" mode="spoken">
      <p sl="ro">lid van de Commissie . − In 2007 hebben we naar voorstellen gevraagd. Uit die voorstellen hebben we één netwerk en drie projecten geselecteerd die zich in het kader van de financiering van het programma voor levenslang leren tot taalminderheden richten.</p>
      <p sl="ro">Kernactiviteit 2: vreemde talen. Het netwerk dat is ontwikkeld ter promotie van de taaldiversiteit en dat wordt gecoördineerd door de Welsh Language Board, richt zich op de volgende talen: Baskisch, Bretoens, Catalaans, Cornish, Oost-Fries, Schots-Gaelisch, Noord-Fries, Welsh, West-Fries, Slowaaks, Ladinisch, Galicisch, Friuliaans, Sardinisch, Ests, Iers, Lets, Litouws, Maltees, Fins en Zweeds.</p>
      <p sl="ro">Het Europees Bureau voor minderheidstalen is één van de drie partners van dit driejarige project, dat de uitwisseling van de huidige correcte procedures en de ontwikkeling van nieuwe en vernieuwende ideeën wil stimuleren op vlak van het onderwijs en van de talenplanning in de context van regionale talen, minderheidstalen, inheemse talen, grensoverschrijdende talen, talen van kleinere landen en minder verspreide talen. De drie meerjarige projecten die in 2007 groen licht hebben gekregen, behelzen zowel minderheidstalen als wereldtalen, zoals het Catalaans, Baskisch, Sardinisch, Siciliaans, Iers, Russisch, Arabisch en Hindi.</p>
      <p sl="ro">Voor de periode 2008-2010 zal de voorkeur uitgaan naar de projecten die zich op minder sterk verspreide Europese talen richten. In de context van het programma voor levenslang leren dat in de periode 2007-2013 loopt, komen alle talen in aanmerking voor financiering, en dus ook de Duitssprekende minderheden.</p>
    </intervention>
    <intervention id="2-305" speaker_id="2229" name="Bernd Posselt" is_mep="True" mode="spoken">
      <p sl="de">Commissaris, heb ik u goed begrepen en kunnen Duitssprekende minderheden pas vanaf 2013 financiële steun krijgen? Het is natuurlijk wel zo dat er echte minderheden bestaan, zoals de Duitsers in de Tsjechische Republiek, de Polen in Litouwen, de Polen in de Tsjechische Republiek en ga zo maar door. Als ze mediale of culturele projecten willen opbouwen, kunnen ze daar dus helemaal geen steun voor krijgen. Of heb ik het verkeerd begrepen?</p>
    </intervention>
    <intervention id="2-306" speaker_id="photo_generic" name="Leonard Orban" is_mep="True" mode="spoken">
      <p sl="ro">lid van de Commissie . − Misschien heb ik me niet duidelijk genoeg uitgedrukt. Ik heb in elk geval niet gezegd dat bepaalde talen, zoals bijvoorbeeld het Duits, pas na 2013 steun zouden kunnen krijgen. Mijn antwoord is categorisch. In het kader van het programma voor levenslang leren, komen alle talen die in de Europese Unie worden gesproken, en bijgevolg ook de Duitse taal, in aanmerking voor financiële steun. Het enige criterium is de kwaliteit van het ingediende project of van de ingediende projecten. Mijn antwoord is dan ook heel duidelijk. Dat soort talen kan worden gefinancierd in het kader van het programma voor levenslang leren, en dat ook in de periode 2008-2013. Ik herhaal, en dat ook tijdens deze periode.</p>
    </intervention>
    <intervention id="2-307" speaker_id="21918" name="De Voorzitter" is_mep="True" mode="spoken">
      <p sl="nl">Vraag Nr. 44 van Seán Ó Neachtain (H-0010/08)</p>
      <p sl="nl">Betreft: Minder gesproken talen in Europa</p>
      <p sl="nl">Kan de Europese Commissie mededelen of zij overweegt om in de nabije toekomst nieuwe programma's voor te stellen om het gebruik van de minder gesproken talen in Europa te bevorderen en wat de aard van deze programma's is? Welke financiële steun zou voor dergelijke programma's worden uitgetrokken?</p>
      <p sl="nl">Vraag nr. 45 zal schriftelijk worden beantwoord.</p>
    </intervention>
    <intervention id="2-308" speaker_id="photo_generic" name="Leonard Orban" is_mep="True" mode="spoken">
      <p sl="ro">lid van de Commissie . − De Commissie is niet van plan om in de nabije toekomst een nieuw programma voor te stellen dat het gebruik van minder gesproken talen in Europa concreet moet stimuleren. Bovendien bieden de nieuwe programma’s voor de periode 2007-2013 van de Commissie, en met name het programma voor levenslang leren, heel wat financieringsmogelijkheden voor die talen. Alle talen komen in aanmerking voor dit programma.</p>
      <p sl="ro">Financiering is mogelijk in de vier subprogramma’s van het programma voor levenslang leren: COMENIUS, ERASMUS, Grundvig en Leonardo da Vinci. Deze vorm van financiering is ook mogelijk in het pas opgerichte transversale onderdeel van het programma voor levenslang leren, en daarbij denken we dan vooral aan de kernactiviteit – vreemde talen – waarbij projecten en netwerken kunnen worden gefinancierd met als doel de studie van vreemde talen en de talendiversiteit te stimuleren.</p>
      <p sl="ro">Uit de voorstellen die in 2007 zijn ingediend, zijn een netwerk en drie projecten voor minder gesproken talen geselecteerd. Die zullen worden gefinancierd in het kader van kernactiviteit 2. Wat de periode 2008-2010 betreft, zal de voorkeur uitgaan naar projecten die zich richten op minder gesproken talen in Europa. In 2008 bedraagt het beschikbare budget voor kernactiviteit 2 9,9 miljoen euro, maar als we rekening houden met het feit dat de financiering van taalgerelateerde activiteiten en projecten deel uitmaakt van een heersende trend, zijn er bijkomende fondsen beschikbaar in het programma voor levenslang leren.</p>
    </intervention>
    <intervention id="2-309" speaker_id="22861" name="Seán Ó Neachtain" is_mep="True" mode="spoken">
      <p sl="ga">― Mijnheer de Voorzitter, ik wil de Commissaris graag bedanken voor zijn antwoord. Maar kan hij ook begrijpen dat het belangrijk is om minder gesproken talen financieel te ondersteunen in hun eigen context en dat we ze niet te sterk mogen koppelen aan levenslang leren? Deze talen zijn kwetsbaar en als ze niet voldoende worden ondersteund, zullen ze er in de toekomst alleen maar kwetsbaarder op worden. Financiële steun is uiteraard belangrijk, maar symbolische steun is nog belangrijker. Is de Commissaris het ermee eens dat we die steun moeten optrekken?</p>
    </intervention>
    <intervention id="2-310" speaker_id="photo_generic" name="Leonard Orban" is_mep="True" mode="spoken">
      <p sl="ro">Lid van de the Commissie . − Ik kan alleen maar herhalen wat ik net heb gezegd, namelijk dat de Europese Commissie met de acties die ze onderneemt om de taaldiversiteit te ondersteunen niet alleen de 23 officiële talen steunt, maar ook alle andere talen die in de Europese Unie worden gebruikt, met inbegrip van de regionale talen en de minder gesproken talen. Bovendien blijkt uit de gegevens die ik u heb overhandigd dat deze steun heel concreet is en dat het een belangrijke vorm van financiële steun is aan de ontwikkeling van deze talen.</p>
    </intervention>
    <intervention id="2-311" speaker_id="28115" name="Mairead McGuinness" is_mep="True" mode="spoken">
      <p sl="ga">Mijnheer de Voorzitter, mijn collega de heer Seán Ó Neachtain spreekt vloeiend Iers. Ik kan dat helaas niet. Mijn excuses daarvoor.</p>
      <p sl="en">Mag ik u een vraag stellen? Ik ben het eens met het uitgangspunt van uw antwoord. Geld is belangrijk, maar is het niet belangrijker om beter talen te leren onderwijzen? In landen als Ierland, waar de mensen, ikzelf inbegrepen, heel graag de taal zouden spreken, maar dat niet kunnen omdat we uit een systeem komen dat ons die kans niet heeft geboden, moeten we manieren vinden waarop we onze moedertaal kunnen leren spreken. Want dat zouden we gewoon heel graag doen.</p>
    </intervention>
    <intervention id="2-313" speaker_id="photo_generic" name="Leonard Orban" is_mep="True" mode="spoken">
      <p sl="ro">lid van de Commissie . − De Europese Commissie is van plan om een nieuwe strategie inzake meertaligheid voor te leggen in de tweede helft van 2008. In die strategie zal het onderwijs een heel belangrijke plaats innemen. De constructie en de leermethoden wat betreft vreemde talen zullen een heel belangrijke rol spelen.</p>
      <p sl="ro">Wat het Iers betreft, kan ik u zeggen dat ik onlangs Dublin heb bezocht. Ik heb er met de Ierse overheid kunnen overleggen, op dat moment en ook nadien, en ik heb gehamerd op de behoefte aan een zo ruim mogelijke opleiding van mensen die op het niveau van de Gemeenschap kunnen werken, en die niet enkel actief zijn als vertaler of tolk. Dat is een essentieel element als we erop willen toezien dat de Ierse taal helemaal op gelijke voet wordt behandeld met de andere officiële talen van de Unie.</p>
    </intervention>
    <intervention id="2-314" speaker_id="34231" name="Evgeni Kirilov" is_mep="True" mode="spoken">
      <p sl="en">Mijnheer de Voorzitter, ik had echt verwacht vanavond een antwoord van de Commissaris te horen. Het woord wordt gegeven aan mensen die verklaringen afleggen en vragen stellen. Ik heb ook een vraag en ik zou die graag beantwoord zien. Meer is er niet aan. We verspillen onze tijd vanavond met verklaringen. Kunt u, in dit geval, de Commissaris alstublieft heel kort laten antwoorden? Daarna zal ik geen vragen meer stellen.</p>
    </intervention>
    <intervention id="2-315" speaker_id="21918" name="De Voorzitter" is_mep="True" mode="spoken">
      <p sl="nl">Geachte leden van de Commissie, als mensen het woord vragen, kan ik vooraf niet voorspellen of ze verklaringen zullen afleggen of vragen zullen stellen. Daarin heb ik me nog niet bekwaamd, ik heb geen voorspellende gave. Mijn taak bestaat erin goed om te springen met onze tijd en daarbij de voorschriften en de gewoonten van het Huis te respecteren. En helaas kan ik u geen tijd geven. Dat zou in het nadeel werken van onze collega-leden die vragen hebben gesteld. Ik wil er wel nog op wijzen dat er voor deze zitting alleen al zeventig vragen zijn ingediend bij de Commissie. Uiteraard is het niet mogelijk om die allemaal te beantwoorden. We hebben onze regels en daar moeten we ons aan houden. Ik wil u mijn welgemeende excuses aanbieden en ik begrijp uw frustratie. Als ik in uw plaats was, en wanneer ik in uw plaats ben, voel ik me ook gefrustreerd, maar ik kan u geen antwoord geven. De Commissaris zal u uiteraard schriftelijk antwoorden. Ik hoop dat u daar voldoende begrip voor kunt opbrengen.</p>
    </intervention>
    <intervention id="2-316" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 46 van Claude Moraes (H-1047/07)</p>
      <p sl="nl">Betreft: Regionale Ontwikkelingsfondsen en minderheden</p>
      <p sl="nl">Voor de meeste structuurfondsen voor regionale ontwikkeling is voor de komende periode 2007-2013 reeds overeenstemming bereikt. Hoe denkt de Commissie er voor te kunnen zorgen dat deze fondsen niet op discriminerende wijze worden gebruikt, en dat etnische minderheden zoals onder meer de Roma, er ook profijt van zullen hebben?</p>
      <p sl="nl">Is de Commissie van plan informatie te publiceren waaruit blijkt hoeveel van de middelen worden opgenomen ten behoeve van de verschillende etnische minderheden?</p>
    </intervention>
    <intervention id="2-317" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . − Mijnheer de Voorzitter, laat mij zeggen dat de Commissie er tijdens de onderhandelingen in het proces van voorbereiding van de nieuwe generatie cohesiebeleidsprogramma's voor de periode 2007-2013 op heeft gestaan dat de Roma-kwestie, waar de geachte afgevaardigde bijzonder belang aan hecht, in de planning en programmering werd opgenomen. Ik moet toegeven dat lidstaten zeer positief hebben gereageerd door de Roma-kwestie als horizontaal thema op te nemen in tal van nationale strategische referentiekaders, maar ook in operationele programma's in de vorm van rechtstreekse verwijzingen. Dit is met name goed zichtbaar in landen als Hongarije, Tsjechië, Slowakije, Roemenië, Bulgarije, Estland en Spanje, maar ook in Polen, Slovenië, Litouwen en Finland.</p>
      <p sl="en">Vanwege de gedecentraliseerde wijze waarop de structuurfondsen worden beheerd is het voor de Commissie niet mogelijk om duidelijk te bepalen welke projecten gericht zijn en in de toekomst gericht zullen zijn op de Roma-kwestie en hoeveel geld hiervoor beschikbaar zal zijn. Onze vertegenwoordiging in het toezichtcomité gedurende de periode 2000-2006 heeft echter duidelijk aangetoond dat er een veelheid aan zeer interessante en aanvullende programma's en projecten bestaat die de integratie van Roma bevordert. In veel ESF- en EFRO-programma's is sprake van hetzij specifieke uitvoeringstoewijzingen, hetzij indirecte steun voor de integratie van Roma, in de vorm van verwijzingen naar kwetsbare groepen. Dit is bijvoorbeeld het geval in Estland, Finland en Polen.</p>
      <p sl="en">Wat betreft de kwestie rond publicatie van gegevens, moet ik zeggen dat, zoals u waarschijnlijk weet, lidstaten voor de periode 2007-2013 verplicht zijn informatie over de begunstigden van elk programma bekend te maken, maar dit systeem reikt niet zo ver dat de etnische achtergrond van de begunstigden genoemd moet worden. Desalniettemin zullen wij op basis van de lijst die we zullen ontvangen in staat zijn te bepalen op welke gebieden het Europees beleid actief is.</p>
      <p sl="en">Laat mij ook zeggen dat het directoraat-generaal Regionaal Beleid voor de periode 2007-2013 een leidraad voor interne werkzaamheden van de Commissie inzake de Roma-kwestie heeft opgesteld, welke door de diverse diensten is gebruikt gedurende de programmeringsperiode. Er bestaat ook een interdepartementale werkgroep voor de Roma-kwestie die zich bezighoudt met structuurfondsen en die wordt voorgezeten door het directoraat-generaal Regionaal Beleid.</p>
      <p sl="en">Laat mij verder zeggen dat wij in veel lidstaten – en Hongarije is een goed voorbeeld – ook beschikken over sturingsmechanismen die speciaal zijn gecreëerd voor het proces van het nieuwe regionaal beleid. In Hongarije bestaat bijvoorbeeld een netwerk van adviseurs die zelf een Roma-achtergrond hebben en die Roma-kandidaten in verschillende fasen van de voorbereiding van het project bijstaan. De Commissie werkt momenteel ook aan een overzicht van alle communautaire instrumenten en al het communautair beleid, waaronder de structuurfondsen, en het effect ervan op de integratie van Roma, en zal dit overzicht in juni 2008 publiceren.</p>
    </intervention>
    <intervention id="2-318" speaker_id="4519" name="Claude Moraes" is_mep="True" mode="spoken">
      <p sl="en">Dank u, mevrouw de commissaris, voor uw zeer uitvoerige antwoord. Ik wil u ook bedanken voor het werk dat u recentelijk in mijn kiesdistrict in Londen hebt verricht bij het oplossen van onze eigen problemen met structuurfondsen.</p>
      <p sl="en">Mag ik toch dieper ingaan op de vraag of kan worden vastgesteld of steun werkelijk op gepaste wijze op etnische minderheden wordt gericht? In december heeft de Europese Raad u en de Commissie specifiek gevraagd deze zaak dieper te onderzoeken. Hebt u het gevoel dat er, los van het uitvoerige antwoord dat u me gegeven heeft, ruimte is om te achterhalen of de Roma en andere groepen werkelijk gerichte steun ontvangen of dat er op andere plaatsen geld wordt doorgefilterd? Beschikt u over de ruimte om verder op deze zaak in te gaan?</p>
    </intervention>
    <intervention id="2-319" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . − Eigenlijk is het commissaris Špidla die verantwoordelijk is voor de voorbereiding van het document van de Commissie in reactie op het verzoek van de Raad. Middels de interdepartementale werkgroepen nemen we echter allen deel aan dit proces.</p>
      <p sl="en">Zoals ik al zei, zullen we de informatie uit het verslag inzake eindbegunstigden tot onze beschikking hebben, en zo zullen we weten wat er wordt gedaan voor de Roma en voor andere minderheden. Wij zullen niet beschikken over etnisch gespecificeerde informatie met betrekking tot de achtergrond van de begunstigden. Het gebied waarop het project zal opereren zal echter absoluut duidelijk zijn, dus op basis daarvan zullen we voor de periode 2007-2013 veel meer weten dan wat we tot nu toe wisten.</p>
      <p sl="en">Laat me ook zeggen dat de Commissie, in haar functie van waarnemer binnen het beheersysteem in de commissies in de lidstaten, tevens kijkt naar en actief deelneemt aan de beoordeling van de toewijzing van fondsen op gebieden die van belang zijn voor etnische minderheden, zodat we dus over verschillende soorten informatie beschikken. Ik moet echter toegeven dat we geen goed ontwikkeld instrument hebben om het volledige bereik van de interventie die middels het beleid plaatsvindt, vast te stellen, maar we zijn beslist uiterst alert en we gebruiken alle mogelijkheden die er zijn.</p>
      <p sl="en">Wij zullen zien. Momenteel zijn wij de inhoud van het document van de Commissie voor de Raad aan het voorbereiden. Wij zullen ook zien waar de blinde vlekken zitten, op welke punten we geen informatie hebben, en wat voor maatregelen nog geboden zijn.</p>
    </intervention>
    <intervention id="2-320" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Mijnheer de Voorzitter, ik wil de commissaris vragen of eenoudergezinnen en arme gezinnen met veel kinderen ook zijn opgenomen in de definitie van kwetsbare groepen, of zij tot minderheidsgroepen worden gerekend of niet. Zouden de criteria kunnen worden gecombineerd en zou de steun voor dit soort groepen kunnen worden verhoogd?</p>
    </intervention>
    <intervention id="2-321" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . − Ik zou slechts willen zeggen dat er niets is uitgesloten. Met uw hulp hebben we het proces van voorbereiding van de verordeningen doorlopen. Wij hebben bijzondere aandacht geschonken aan kwetsbare groepen, en de EFRO-verordening bevat duidelijke verwijzingen naar bijvoorbeeld gelijkekansenbeleid. Het is dus een prioriteit.</p>
      <p sl="en">Dan is er ook het systeem van verslaglegging ten aanzien van de wijze waarop gelijkekansenbeleid ten uitvoer wordt gelegd in de nieuwe generatie cohesiebeleidprogramma's. De mate waarin dit systeem door de lidstaten, door de regio's, wordt toegepast, is afhankelijk van hoe sterk de aan al de structuren van het beheersfonds deelhebbende partners zijn in dit proces. Het gaat om een gezamenlijke inspanning.</p>
      <p sl="en">De Commissie heeft het algemeen kader gecreëerd teneinde met alle kwetsbare groepen rekening te houden. Hoe het zal worden toegepast hangt niet alleen af van de Commissie, maar ook van de lidstaten. Ik zou er bij iedereen die op dit vlak actief is op willen aandringen erop toe te zien dat deze zaak in aanmerking wordt genomen.</p>
      <p sl="en">De lidstaten doorlopen nu tevens het proces van besluitvorming over de selectiecriteria, en de Commissie neemt hier ook aan deel. Zij is desalniettemin afhankelijk van de lidstaten en van de partners, want alle sociale partners maken deel uit van de toezichtcomités. Ik hoop dat, net als de Commissie, ook alle partners deze zaken onder de aandacht van de lidstaten zullen brengen, en dat de selectiecriteria dusdanige criteria zullen bevatten dat het ons zal lukken om in onze programma's volledige vertegenwoordiging van alle kwetsbare groepen te realiseren.</p>
    </intervention>
    <intervention id="2-322" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 47 van Jim Higgins (H-1057/07)</p>
      <p sl="nl">Betreft: Regionale EU-financiering voor Ierland 2007-2013</p>
      <p sl="nl">Kan de Commissie aangeven of ze tevreden is met de mate van regionale gelijkheid in de recentelijk goedgekeurde EU-subsidies voor Ierland voor de periode 2007-2013, en of ze bezorgd is over het feit dat de cijfers aantonen dat de twee Ierse regio's niet convergeren, maar dat de Border, Midland &amp; Western-regio achterop blijft hinken bij de zuidelijke en oostelijke regio, waarop de overheid haar uitgaven blijft toespitsen?</p>
    </intervention>
    <intervention id="2-323" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . − Met betrekking tot Ierland, de toewijzing van subsidies aan Ierland voor de periode 2007-2013 en de tweedeling tussen de twee voornaamste regio's, wil ik zeggen dat de Border, Midlands &amp; Western (BMW) regio, een regio die in aanmerking komt voor overgangssteun binnen de tweede doelstelling, een bedrag aan subsidie zal ontvangen dat per hoofd van de bevolking vier keer zo hoog is in vergelijking met zijn buurregio, de meer welvarende zuidelijke en oostelijke regio van de Ierse Republiek.</p>
      <p sl="en">Van het totaal aan Ierland toegewezen bedrag van 901 miljoen euro zal 457 miljoen euro naar de BMW-regio gaan en 293 miljoen euro naar de zuidelijke en oostelijke regio.</p>
      <p sl="en">Dan is er ook nog 150 miljoen euro die aan samenwerkingsprogramma's wordt besteed, wat neerkomt op een subsidie per hoofd van de bevolking van ongeveer 400 euro in de BMW-regio en ongeveer 95 euro in de zuidelijke en oostelijke regio.</p>
      <p sl="en">Laat me dan nog zeggen dat de BMW-regio met de hulp van de Europese structuurfondsen zeer goed gepresteerd heeft gedurende de recente programmeringsperiode. De regio had in 2004 reeds een hoofdelijk BBP bereikt dat 102,9 procent van dat van de EU-27 bedraagt. Ik geef echter toe dat de kloof in het regionaal BBP tussen de BMW-regio en zijn buurregio een uitdaging blijft, wat de reden is dat wij hopen dat wij gedurende de programmeringsperiode 2007-2013, in het kader van zowel ESF als EFRO, een verdere vermindering van deze kloof zullen waarnemen.</p>
    </intervention>
    <intervention id="2-324" speaker_id="28117" name="Jim Higgins . ―" is_mep="True" mode="spoken">
      <p sl="ga">Mijnheer de Voorzitter, ik wil de commissaris bedanken. Ik zou het grote wegenproject, dat van groot belang is voor afgelegen gebieden, in deze context willen plaatsen. In 2006 zijn er 14 belangrijke wegenbouwprojecten voltooid, maar geen een daarvan was in de BMW-regio gesitueerd. In het zelfde jaar waren er ook nieuwe wegenbouwprojecten in uitvoering, maar slechts een daarvan vond in het westen, in de BMW-regio, plaats.</p>
      <p sl="ga">In hetzelfde jaar zijn er 11 wegenbouwprojecten van start gegaan, die gezamenlijk goed zijn voor 222 kilometer weg, maar slechts twee daarvan bevonden zich in het westen, en die zijn slechts goed voor 25 kilometer weg. U hebt helemaal gelijk wanneer u zegt dat we, kijkend naar het BBP, of bijvoorbeeld de bruto-productiewaarde, duidelijk kunnen constateren dat de kloof groter wordt en dat daar iets aan moet worden gedaan.</p>
    </intervention>
    <intervention id="2-325" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . − Ik stel die opmerking zeer op prijs. Laat me zeggen dat wij er de komende jaren voor de BMW-regio zullen zijn. Zoals u weet, zijn de subsidies voor Ierland voor de periode 2007-2013 zeer sterk verlaagd, en dat heeft uiteraard onmiskenbare gevolgen voor wat wij de komende jaren samen kunnen doen.</p>
      <p sl="en">Het goede nieuws voor Ierland is het bestaan van de Ierse nationale ruimtelijke strategie, een nationaal programma waarin de afwijkende niveaus van economische groei worden onderkend, zowel tussen de regio's onderling als binnen de BMW-regio. Laten we hopen dat de gecombineerde inspanning gevormd door de Europese bijdrage en de Ierse bijdrage de BMW-regio sneller zal doen groeien.</p>
      <p sl="en">Sta mij toe een persoonlijke opmerking te maken. We weten allemaal dat Ierland door de jaren heen op briljante wijze gebruik heeft gemaakt van de Europese fondsen en een zeer verstandige strategie heeft gehanteerd, die heeft geleid tot enorme verbetering op het vlak van algemene ontwikkeling gemeten naar BBP per hoofd van de bevolking. Het is echter ook zo dat hierbij niet gekozen is voor de infrastructuur, wat nu een probleem is en waarmee we Ierland niet kunnen helpen omdat het zich uit het programma van de eerste doelstelling, waarbinnen verder in infrastructuur kan worden geïnvesteerd, heeft gepromoveerd. Dit is dus een heel andere keuze geweest dan die van Spanje en Portugal, maar het is niet aan mij om daar een oordeel over te vellen.</p>
    </intervention>
    <intervention id="2-326" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 48 van Brian Crowley (H-0008/08)</p>
      <p sl="nl">Betreft: Steun van de EU ten behoeve van het vredesproces in Ierland</p>
      <p sl="nl">Kan de Europese Commissie aangeven hoeveel financiële steun zij in het kader van het Structuurfonds aan Noord-Ierland verleent voor de periode 2007-2013? Kan zij voorts mededelen hoeveel financiële steun zij sedert 1994 ten behoeve van het vredesproces in Noord-Ierland heeft verleend in het kader van de programma's van de Structuurfondsen, het grensoverschrijdend programma Interreg, het Vredesfonds van de EU en het Internationaal Fonds voor Ierland?</p>
    </intervention>
    <intervention id="2-327" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . − Iedereen in dit Parlement weet dat de Commissie al jaren een sterke en uitdrukkelijk aanwezige partner is in het vredes- en verzoeningsproces in Noord-Ierland.</p>
      <p sl="en">Gedurende de periode 2007-2013 zal er in totaal iets meer dan 1,2 miljard euro in Noord-Ierland worden geïnvesteerd. Dat geld zal afkomstig zijn uit het Europese Sociale Fonds en het Europees Fonds voor Regionale Ontwikkeling, maar ook zal er een aanvullend bedrag van 477 miljoen euro worden toegekend aan het PEACE 3-programma. Dan zijn er ook nog de IFI- en Interreg 4-programma's, waarmee niet alleen in Noord-Ierland maar ook in de grensgebieden van Ierland zal worden geïnvesteerd.</p>
      <p sl="en">Kijkend naar het verleden, wat ook onderdeel van de vraag was, zien we met betrekking tot de periodes 1994-1999 en 2000-2006 dat de EU in eerstgenoemde periode meer dan 2 miljard euro heeft geïnvesteerd, en bijna 1,8 miljard euro in de tweede periode. Over de gehele periode 1994-2013 zullen we in totaal dus bijna 5 miljard euro in Noord-Ierland hebben geïnvesteerd.</p>
      <p sl="en">Wat nu, in verband met de nieuwe taakgroep en gezien de nieuwe benadering en betrokkenheid van de Europese Commissie, ook van belang is, is dat we voordelen kunnen ondervinden die de financiële steun overstijgen en die voortkomen uit een sterkere betrokkenheid van Noord-Ierland in Europees beleid. Dat is waar wij nu aan werken, samen met de Northern Ireland Executive en andere partners.</p>
    </intervention>
    <intervention id="2-328" speaker_id="22861" name="Seán Ó Neachtain" is_mep="True" mode="spoken">
      <p sl="ga">ter vervanging van de auteur. ― Mevrouw de commissaris, de verleende steun aan het vredesproces in Noord-Ierland en het grensgebied is een groot succes geweest. Kunt u zeggen of dit initiatief zal worden voortgezet nadat de uitgavenperiode in 2013 ten einde loopt?</p>
    </intervention>
    <intervention id="2-329" speaker_id="28117" name="Jim Higgins . ―" is_mep="True" mode="spoken">
      <p sl="ga">Mijnheer de Voorzitter, ik ben het geheel eens met mijn collega Seán Ó Neachtain en wij zijn de Europese Unie zeer dankbaar voor haar steun aan Noord-Ierland, met name in het grensgebied. Het is prachtig dat er daar nu vrede heerst en wij allen willen de Europese Unie bedanken voor haar bijdrage. Als we de cijfers bekijken, en ikzelf heb zojuist een verslag geschreven over het Internationaal Fonds voor Ierland, zien we dat er meer dan vijfduizend banen zijn gecreëerd dankzij dit fonds. Ik sluit mij desalniettemin geheel aan bij de vraag die door mijn collega Seán Ó Neachtain is ingediend.</p>
    </intervention>
    <intervention id="2-330" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . − In antwoord op de vraag of wij onze aanwezigheid in Noord-Ierland na 2013 zullen verlengen, wil ik zeggen dat het IFI, dat, zoals bekend, geen programma van de Commissie is en waaraan de Commissie noch de Raad bijdraagt, in 2010 ten einde zal lopen. Wij weten derhalve niet of de internationale gemeenschap bereid zal zijn om verder te gaan met een tweede fase of tweede editie van dit programma.</p>
      <p sl="en">Wat betreft de Europese programma's: Noord-Ierland valt onder het programma voor doelstelling 2. Ik hoop oprecht dat we zullen doorgaan met het programma van doelstelling 2, want ik geloof niet in een regionaal beleid dat slechts op een deel van de Europa gericht is en waarvan andere delen zijn uitgesloten. Zonder doelstelling 2, zal er geen kwalificatie bestaan waaronder Noord-Ierland valt.</p>
      <p sl="en">Ik geloof echter ook dat de grensoverschrijdende en transnationale samenwerking waaraan Noord-Ierland deelneemt – met name het nieuwe grensoverschrijdende programma in het kader van onderdeel C – erg belangrijk is, omdat we geloven dat dergelijke interregionale samenwerking – in het bijzonder met een grensoverschrijdende dimensie – van groot belang is om Noord-Ierland nader tot Europa en tot samenwerking met andere regio's en andere lidstaten te brengen. Het staat dus nog open. De Commissie zal zeker betrokken zijn bij de steun voor het idee om deze aanwezigheid te laten voortduren.</p>
    </intervention>
    <intervention id="2-331" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 49 van David Martin (H-1061/07)</p>
      <p sl="nl">Betreft: Europese structuurfondsen</p>
      <p sl="nl">Is de Commissie zich ervan bewust dat krachtens de nieuwe operationele richtsnoeren projecten in Schotland moeten kunnen beschikken over een minimumbudget van £200.000 om in aanmerking te komen voor Europese structuurfondsen? Is de Commissie van mening dat dit discrimineert tegen kleine maar waardevolle projecten?</p>
      <p sl="nl">De vragen nrs. 50 t/m 54 zullen schriftelijk worden beantwoord.</p>
    </intervention>
    <intervention id="2-332" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . − De Commissie is op de hoogte van de drempel die door de Schotse autoriteiten is geïntroduceerd. Laat me ook zeggen dat de Schotse autoriteiten tijdens de onderhandelingen volledig transparant te werk zijn gegaan bij de invoering van de drempel. De autoriteiten zijn niet alleen transparant geweest ten opzichte van de Commissie, in onze contacten, maar ook in Schotland zelf, in het proces van raadpleging van alle belanghebbenden en partners in Schotland.</p>
      <p sl="en">Laat er nadrukkelijk geen enkel misverstand over bestaan dat de drempel die is ingevoerd niet bedoeld is om kleine projecten uit te sluiten maar om te stimuleren dat deze projecten worden gegroepeerd op basis van thema of regio om zo de vereiste drempel te halen. De Schotse autoriteiten hebben zich ertoe verplicht te garanderen dat kleinere projecthouders hulp krijgen opdat kleinere projecten die onder de drempel liggen op ieder moment kunnen worden voorgelegd aan de bemiddelende instantie, die ze, waar mogelijk, samen zal voegen teneinde een strategisch sterker voorstel te smeden.</p>
      <p sl="en">Een en ander is er in feite op gericht om het financiële en accountantscontrolerisico van financiering voor kleine projecten zo klein mogelijk te maken. Het is ook gericht op de bevordering van koppelingen tussen kleinere projecten teneinde ze onderdeel te maken van een alomvattende strategie en op verlichting van de administratieve last, die vaak als een belemmering voor kleine projecten wordt gezien. De intentie is dus goed, en het gaat om een mechanisme dat kleine projecten helpt om grotere pakketten te vormen waarvoor vervolgens financiering kan worden aangevraagd.</p>
    </intervention>
    <intervention id="2-333" speaker_id="1403" name="David Martin" is_mep="True" mode="spoken">
      <p sl="en">Even heel kort, mevrouw de commissaris, want ik weet dat we in tijdnood zitten: stel dat de Schotse autoriteiten naar u toekwamen en een lagere drempel zouden voorstellen, zou dat dan mogelijk zijn en zou u er welwillend tegenover staan?</p>
    </intervention>
    <intervention id="2-334" speaker_id="photo_generic" name="Danuta Hübner" is_mep="True" mode="spoken">
      <p sl="en">lid van de Commissie . − Ja, absoluut. Het antwoord zou zonder meer "ja" zijn.</p>
    </intervention>
    <intervention id="2-335" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 55 van Georgios Papastamkos (H-1044/07)</p>
      <p sl="nl">Betreft: Oprichting van een autoriteit voor de Europese telecommunicatiemarkt</p>
      <p sl="nl">Eén van de voorstellen van de Commissie in het kader van de aanstaande herziening van het regelgevingskader voor de telecommunicatiesector betreft de oprichting van een autoriteit voor de Europese telecommunicatiemarkt. Deze autoriteit gaat onder andere de rol op zich nemen die tot nu toe wordt gespeeld door de Europese Groep van regelgevers, en zorgen voor coördinatie van de nationale regelgevende instanties.</p>
      <p sl="nl">Is de Commissie zich bewust van de bezwaren van de nationale regelgevende instanties van de EU tegen het takenpakket en de bevoegdheden van de voorgestelde communautaire autoriteit? Hoe zal de grens worden bepaald tussen de bevoegdheden van de nationale regelgevingsinstanties en die van de nieuwe Europese autoriteit?</p>
    </intervention>
    <intervention id="2-336" speaker_id="photo_generic" name="Viviane Reding" is_mep="True" mode="spoken">
      <p sl="en">lid van de Commissie . − De geachte afgevaardigde verwijst naar het voorstel van de Commissie tot oprichting van een autoriteit voor de Europese telecommunicatiemarkt. Wij zijn van mening dat er een afzonderlijk orgaan zou moeten bestaan dat onafhankelijk van de Commissie functioneert en verantwoording aflegt aan het Europees Parlement is, en dat dit orgaan de Commissie zou kunnen bijstaan bij het oplossen van de resterende problemen met inconsistente regelgeving, die tot fragmentering van de Europese markten leidt.</p>
      <p sl="en">Ik heb voortdurend contact met de nationale regelgevingsinstanties (NRI's) en neem kennis van hun ideeën met betrekking tot de bevoegdheden en verantwoordelijkheden van deze voorgestelde autoriteit.</p>
      <p sl="en">Wat betreft de Europese Groep van regelgevers (EGR), die met het oog op verdere verbetering van de kwaliteit, consistentie en coördinatie van regelgeving in heel Europa zijn voorkeur heeft uitgesproken voor versterking van zijn eigen model, zou ik slechts willen herhalen wat deze groep zelf zegt: Als Europa een toonaangevende rol in de wereldeconomie wil spelen, zullen de 27 lidstaten nauw moeten samenwerken om te garanderen dat het bedrijfsleven volop kan profiteren van de Europese markt. Dat betekent dus dat dit op dit moment nog niet het geval is en dat we oplossingen moeten vinden om dat in de toekomst wel zo te laten zijn.</p>
      <p sl="en">In de effectbeoordeling die bij de herzieningsvoorstellen hoort, wordt gesteld dat de Europese autoriteit zou bijdragen aan efficiëntie van de besluitvorming, vooral de besluitvorming met betrekking tot grensoverschrijdende acties. Dit is noodzakelijk om de interne markt te kunnen ontwikkelen.</p>
      <p sl="en">Derhalve zijn wij zijn als Commissie tot de conclusie gekomen dat er behoefte bestaat aan een afzonderlijke entiteit die binnen de bestaande communautaire institutionele structuur gevestigd zou zijn, daar de EGR momenteel buiten deze structuur valt, wat betekent dat het gewoon een particuliere organisatie is. Binnen de institutionele structuur zou de op te richten autoriteit de bevoegdheden van de NRI's versterken door de functies van de EGR over te nemen en deze van een grondslag in het Gemeenschapsrecht te voorzien.</p>
      <p sl="en">Over de vraag omtrent de verdeling van bevoegdheden: de autoriteit zou de Commissie bijstaan in kwesties die van invloed zijn op de interne markt en een inherent grensoverschrijdend karakter hebben, daarbij uiteraard puttend uit de expertise en de dagelijkse regelgevende werkzaamheden van de nationale regelgevers. Dit systeem, dat gebaseerd is op de ervaring van 27 nationale regelgevers en op de ervaring die door het Europees Agentschap voor netwerk- en informatiebeveiliging (ENISA) is opgebouwd, is erop gericht de samenhang en consistentie van EU-regelgeving te versterken, het besluitvormingsproces te verbeteren en de effectiviteit en het niveau van netwerk- en informatiebeveiliging te bevorderen.</p>
    </intervention>
    <intervention id="2-337" speaker_id="28572" name="Georgios Papastamkos" is_mep="True" mode="spoken">
      <p sl="el">Mevrouw de commissaris, wanneer een Europees burger door een administratieve handeling wordt benadeeld, tot welke van de instanties in de driehoek dient hij zich dan te wenden om op te komen voor zijn wettig belang: tot de nationale regelgevingsinstanties, de autoriteit voor de Europese telecommunicatiemarkt die momenteel wordt opgezet, of de Commissie?</p>
      <p sl="el">Zullen de besluiten van de autoriteit die momenteel in oprichting is, te handhaven zijn? Is de Commissie van plan zelf de extra kosten op zich te nemen die zullen voortvloeien uit de voorgestelde herziening van het wetgevingskader, gezien de bestaande asymmetrische ontwikkeling van telecommunicatiestructuren in de nieuwe en de oude lidstaten?</p>
    </intervention>
    <intervention id="2-338" speaker_id="photo_generic" name="Viviane Reding" is_mep="True" mode="spoken">
      <p sl="en">lid van de Commissie . − Iedere burger heeft het recht om te klagen als er iets niet goed gaat. Als ik een gewone burger was, zou ik als eerste mijn beklag doen bij de Commissie verzoekschriften van het Europees Parlement, want daar doet de stem van het Parlement zich gelden. De tweede manier is door middel van transparantie, wat een zeer belangrijk element is van al onze regels.</p>
      <p sl="en">De Commissie heeft getracht deze transparantie een vaste plaats te geven. U herinnert zich wellicht, met betrekking tot het zogenaamde "voice roaming", dat burgers absoluut niet geïnformeerd waren over waar zij informatie over prijsstructuren konden vinden, totdat de Commissie een website met informatie over roaming opzette. Dat was de eerste keer dat transparantie gewerkt had.</p>
      <p sl="en">Bij de nieuwe hervorming wordt transparantie ook als regel gehanteerd en niet slechts als uitzondering, niet alleen wanneer het gaat prijsstructuren maar ook bijvoorbeeld bij gevallen van schending van de veiligheid of van de persoonlijke levenssfeer. In dergelijke gevallen hebben exploitanten de plicht om consumenten te informeren. Dat neemt echter niet weg dat burgers nog altijd de mogelijkheid zullen hebben om op de normale manier te klagen, net als bij de oude telecomregels het geval was.</p>
    </intervention>
    <intervention id="2-339" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 56 van Giovanna Corda (H-1045/07)</p>
      <p sl="nl">Betreft: Toegankelijkheid van breedband in de EU-lidstaten voor alle burgers</p>
      <p sl="nl">Op 13 november 2007 heeft de Commissie een aantal voorstellen tot hervorming van de regelgeving voor elektronische communicatie goedgekeurd. Zal de Commissie efficiënt en snel optreden ten opzichte van de lidstaten om ervoor te zorgen dat de Europese breedbandmarkten toegankelijk worden voor alle burgers? Uit de huidige, bijzonder grote prijsverschillen blijkt namelijk dat dit momenteel bijlange niet het geval is.</p>
      <p sl="nl">Hoe kan de Commissie voorts voor een daadwerkelijke concurrentie zorgen en garanderen dat anticoncurrentiepraktijken die de opening van de breedbandmarkten in de weg staan, bestraft worden?</p>
    </intervention>
    <intervention id="2-340" speaker_id="photo_generic" name="Viviane Reding" is_mep="True" mode="spoken">
      <p sl="en">lid van de Commissie − Internet van hoge snelheid is het internet van de toekomst, en we zouden niet willen dat dit internet slechts voor sommigen beschikbaar was. Daarom geldt "de informatiesamenleving voor iedereen" als een van de precondities van de Lissabon-strategie voor open en concurrerende markten. Omdat onze regelgevingsinstrumenten van dit moment, ook reeds vóór de hervorming, een dergelijke open benadering van het kader voor elektronische communicatie mogelijk maken – het wordt ook bevorderd door de algemene mededingingsregels – zijn ook de markten open voor concurrentie geworden, wat op zijn beurt de lancering van netwerken voor breedbandtoegang in Europa heeft gestimuleerd.</p>
      <p sl="en">Ik vrees dat terwijl het in een aantal landen goed gewerkt heeft – de landen met een goed functionerende concurrentie, waar we een penetratiegraad tot wel 37, zelfs 40 procent zien – de penetratiegraad in sommige andere landen heel laag is. Ik zou graag van dit verschil af willen. Ik zou de landen die in de laagste categorie zitten graag omhoog helpen. Als onderdeel van de hervorming stelt de Commissie daarom voor dat zij de mogelijkheid krijgt toe te zien op de regulerende maatregelen die door nationale regelgevingsinstanties worden ingesteld, welke weer worden versterkt door de mogelijkheid voor nationale regelgevingsinstanties om functionele scheiding in te voeren als zij dit noodzakelijk achten om de markten open te stellen.</p>
      <p sl="en">Tegelijk kent de Commissie prioriteit toe aan de aanpak van concurrentieverstorend gedrag. In 2003 hebben wij bijvoorbeeld France Télécom en Deutsche Telekom boetes opgelegd vanwege misbruik op de breedbandmarkten, en meest recentelijk, op 4 juli 2007, heeft de Commissie Telefónica beboet voor misbruik van haar dominante positie in de vorm van prijssqueeze op de Spaanse breedbandmarkt.</p>
      <p sl="en">Ik wil ook zeggen dat er in maart 2006 een mededeling is gepubliceerd met betrekking tot het dichten van de breedbandkloof. Ik geloof echt dat breedband er voor iedereen moet zijn, en daarom geloof ik dat er nationale breedbandstrategieën nodig zijn die de regionale en lokale behoeften weerspiegelen.</p>
      <p sl="en">Om over te gaan tot de vraag over transparantie: de Commissie staat op het punt een webportaal te openen die rond mei/juni 2008 operationeel zou moeten zijn en die de kwestie van breedband en de burgers als onderwerp zal hebben.</p>
      <p sl="en">Tot slot, maar daarom niet minder belangrijk, staat de Commissie positief tegenover het gebruik van overheidsgelden, met inbegrip van EU-fondsen – structuurfondsen – om breedbandtoegang uit te breiden in gebieden waar de commerciële ontwikkeling ontoereikend is. Er is reeds een aantal van dergelijke projecten opgezet.</p>
      <p sl="en">Wij steunen ook de ontwikkeling van informatiemaatschappijen middels regionaal beleid. Volgens een voorlopige schatting bedraagt de investering ongeveer 15 miljard euro, wat neerkomt op 4,4 procent van de totale uitgave voor de periode 2007-2013, en van dit bedrag zal naar verwachting 2,2 miljard euro worden besteed aan breedbandinfrastructuren. Door middel van deze gecombineerde inspanningen hopen we dat de huidige penetratiecijfers – wij hebben trouwens vier wereldleiders op het gebied van de verspreiding van breedband onder ons – zich zo zullen ontwikkelen dat nog veel meer landen, en dan met name in Europa, wereldleider zullen worden.</p>
    </intervention>
    <intervention id="2-341" speaker_id="39023" name="Giovanna Corda" is_mep="True" mode="spoken">
      <p sl="fr">Mevrouw de commissaris, u hebt maximumkosten voor roaming moeten opleggen, en vorige week hebt u gezegd dat u mogelijk gedwongen bent hetzelfde te doen voor e-mailverkeer.</p>
      <p sl="fr">Zult u in de nabije toekomst ook niet gedwongen worden om de kosten van internettoegang op Europees niveau te reguleren?</p>
      <p sl="fr">Ik weet dat er in een aantal landen plannen tot harmonisering bestaan, waardoor het aantal exploitanten zal afnemen. Zal dit betekenen dat de prijzen zullen dalen? Neemt u mij niet kwalijk dat ik het zeg, maar ik betwijfel dat, mevrouw de commissaris.</p>
    </intervention>
    <intervention id="2-342" speaker_id="photo_generic" name="Viviane Reding" is_mep="True" mode="spoken">
      <p sl="fr">lid van de Commissie . − Mijnheer de Voorzitter, in antwoord op de vraag van mevrouw Corda, wil ik erop wijzen dat we ons niet zomaar met marktprijzen bemoeien; gewoonlijk laten we de markt dergelijke problemen zelf oplossen. Als de markt hiertoe echter niet in staat blijkt, moeten politici zich rekenschap geven van hun verantwoordelijkheden. Dat hebben wij gedaan in het geval van voice roaming, maar ik wil dit niet doen met betrekking tot SMS- en data roaming.</p>
      <p sl="fr">Dat is de reden dat ik de sector kort geleden, op grond van mijn plicht in het kader van de verordening inzake voice roaming, waarin het Parlement mij heeft verzocht in 2008 een analyse van de situatie te geven, een tijdige waarschuwing heb gegeven, waarbij ik in zeer duidelijke bewoordingen heb gezegd dat als de sector zijn tarieven niet uit eigen beweging verlaagt, de regelgevers, waaronder ook het Europees Parlement, gedwongen zullen zijn maatregelen te nemen. De markt moet echter altijd eerst zelf een kans worden gegeven, en pas wanneer blijkt dat deze het probleem niet zelf kan oplossen moet de politiek ingrijpen.</p>
      <p sl="fr">Wat staat er te gebeuren op de breedbandmarkt? Ik weet het niet. Voorlopig is het enige wat ik weet dat wij hier in Europa vier landen onder ons hebben die wereldkampioen zijn op het vlak van marktpenetratie, straatlengtes voor liggen op Japan en Zuid-Korea, en zelfs kilometers op de VS. Wat we zien is dat het concurrerende markten zijn, markten die een aantal verschillende mogelijkheden bieden, waarbij de consument uiteindelijk de vrijheid heeft om de dienst te kiezen die voor hem het beste is.</p>
      <p sl="fr">Zo moet een markt werken. Pas als de markt niet goed werkt, moeten we tot regulering overgaan. Dat is wat de nationale regelgevers doen. Om het hen mogelijk te maken dit op effectievere en praktischere wijze te doen wil ik de interne markt in een volgend stadium brengen, want dit is onze troef in deze geglobaliseerde wereld. Ik stel daartoe voor de wetgeving die de telecommunicatiemarkten regelt te hervormen. Daar ben ik mee bezig, en daar overlegt het Parlement momenteel over, opdat consumenten werkelijk kunnen kiezen.</p>
      <p sl="fr">Momenteel zijn er te veel mensen – en niet alleen personen maar ook KMO's – die geen toegang hebben tot breedband. Zij zullen in de toekomst, via breedband, geen toegang hebben tot sociale ontwikkelingen, en ik ervaar dat als een onacceptabele situatie. Daarom dient breedband voor iedereen een politieke doelstelling te zijn. Die kan worden gerealiseerd als het ons lukt de telecommunicatiemarkt zodanig te hervormen dat er echte concurrentie ontstaat tussen exploitanten, en daarmee de mogelijkheid voor de burger om te kiezen uit de diensten die zij hem aanbieden.</p>
    </intervention>
    <intervention id="2-343" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 57 van Gay Mitchell (H-1051/07)</p>
      <p sl="nl">Betreft: Veilig internet</p>
      <p sl="nl">De ontwikkelingen op het gebied van de informatie- en communicatietechnologieën leveren ontegenzeggelijk grote voordelen op. Tegelijkertijd nemen ook de risico's dat kinderen aan ongeschikte of illegale inhoud worden blootgesteld, sterk toe. In dat kader heeft de EU in 2005 het programma Safer Internet Plus ontwikkeld, met name om kinderen te beschermen tegen ongewenste en illegale inhoud op het internet.</p>
      <p sl="nl">Kan de Commissie een overzicht geven van de resultaten die behaald zijn op dit belangrijke gebied en met name meedelen welke concrete verbeteringen er in de veiligheid van het internet in de lidstaten zijn gerealiseerd?</p>
    </intervention>
    <intervention id="2-344" speaker_id="photo_generic" name="Viviane Reding" is_mep="True" mode="spoken">
      <p sl="en">lid van de Commissie . − Mijnheer de Voorzitter, dit onderwerp ligt mij zeer na aan het hart, want het gaat om kinderen en hun veiligheid. Ik denk dat de nieuwe technologie geweldig is voor kinderen, maar er schuilen ook gevaren in, en die moeten we bestrijden.</p>
      <p sl="en">Daartoe hebben we twee uitgebreide Europese netwerken opgezet: het INHOPE-netwerk van meldpunten, waar burgers illegale inhoud kunnen aangeven, en het INSAFE-netwerk ter bevordering van bewustwording, dat tot doel heeft kennis over veiliger gebruik van online-technologie door te geven aan kinderen, ouders, scholen , beleidsmakers en de media. Deze netwerken zijn georganiseerd in het kader van het programma Safer Internet, en het gaat om unieke pan-Europese initiatieven.</p>
      <p sl="en">Meldpunten van INHOPE zijn aanwezig in 24 Europese landen, en het netwerk heeft ook een internationaal bereik dankzij leden in Azië en de Verenigde Staten. Het aantal meldingen van met kindermisbruik in verband staand materiaal dat door het netwerk is geregistreerd en doorgegeven aan de wetshandhavingsinstanties is de afgelopen jaren met 15 procent toegenomen, dus het belang van deze meldpunten is duidelijk zichtbaar.</p>
      <p sl="en">Het tweede netwerk is INSAFE, dat bewustwordingscentra in 23 Europese landen coördineert en tevens jaarlijks de "Dag van een veiliger internet" organiseert – dit jaar was dat op 12 februari. Wij hebben het pan-Europees Jeugdforum georganiseerd, waarbij een aantal leden van het Europees Parlement en vertegenwoordigers van de sector aanwezig waren om ronduit te spreken over hun ervaringen met sociale netwerken en het gebruik van mobiele telefoons.</p>
      <p sl="en">Het netwerk EU Kids Online zorgt voor coördinatie tussen onderzoekers uit 21 landen die zich bezighouden met de online-veiligheid van kinderen, en het forum voor een veiliger internet brengt jaarlijks non-gouvernementele organisaties, onderzoekers uit de sector en beleidsmakers bijeen om te praten over efficiënte bestrijding van illegale inhoud, Web 2.0 en andere relevante onderwerpen. Het programma stimuleert ook de betrokkenheid van de particuliere sector. Het programma Safer Internet Plus zal in december 2008 ten einde lopen, en daarom heeft het Parlement zeer binnenkort de gelegenheid om naar de herziening van dit programma voor de periode 2009-2013 te kijken. Ik weet zeker dat het Parlement een actieve rol op zich zal nemen in dit besluitvormingsproces.</p>
      <p sl="en">Wij hebben tot dusverre goede resultaten gehad en we kunnen deze verder uitbouwen. Het probleem wordt niet kleiner maar blijft juist groeien, en ik ben van mening dat deze programma's moeten worden voortgezet.</p>
    </intervention>
    <intervention id="2-345" speaker_id="28112" name="Gay Mitchell" is_mep="True" mode="spoken">
      <p sl="en">Geachte commissaris, dank u voor uw antwoord. Kunt u, daar het probleem gestaag toeneemt, bevestigen aan te zullen bevelen dat ook de begroting blijft toenemen? De begroting voor de afgelopen vijf jaar bedroeg 45 miljoen euro.</p>
      <p sl="en">Weet u dat bij een enquête uit 2003 veertig procent van de kinderen zei dat mensen die zij alleen maar on line hadden gesproken, hen persoonlijk wilden ontmoeten en dat in 2006 22 procent van de kinderen hieraan gehoor heeft gegeven? 51 procent van deze kinderen heeft dit nooit aan hun ouders of leerkrachten verteld. Welke doelstellingen hebt u zich in deze context gesteld, welke maatstaven hebt u daar tegenover gesteld en welke vooruitgang zult u aan het Parlement kunnen melden wanneer we de volgende keer dit programma voor de periode tot 2013 zullen vernieuwen? Ik steun dit programma ten volle en verzoek de commissaris met klem alle middelen aan te wenden die het kunnen doen vorderen.</p>
    </intervention>
    <intervention id="2-346" speaker_id="28115" name="Mairead McGuinness" is_mep="True" mode="spoken">
      <p sl="en">Dank u voor uw antwoord, commissaris. Kunt u mij vertellen welke actie de Commissie zal ondernemen om haar werk met de ouders te intensiveren? Want dat is het echte probleem. Kinderen zijn ons op dit gebied helaas ver vóór. Ik ben erg verontrust over het feit dat dit programma in 2008 afloopt en weet ook dat weliswaar velen hiervan op de hoogte zijn, maar niet iedereen. Ik hoop dat u aandacht zult besteden aan dit punt en ik denk dat u proactiever te werk moet gaan om de bewustwording te bevorderen.</p>
    </intervention>
    <intervention id="2-347" speaker_id="photo_generic" name="Viviane Reding" is_mep="True" mode="spoken">
      <p sl="fr">lid van de Commissie . − Ik ben het helemaal eens met de geachte leden. Dit is inderdaad een groot probleem. Voor één keer weten kinderen in onze samenleving meer dan hun ouders, wat op zich niet zo erg is, maar het creëert wel problemen voor de ouders die hun kinderen willen helpen het probleem op te lossen. Het betreft overigens niet alleen ouders, maar ook grootouders – grootouders kopen vaak als eerste een mobiele telefoon voor hun kleinkinderen, zodat ze met hen kunnen communiceren. En het betreft natuurlijk ook de leerkrachten.</p>
      <p sl="fr">Daarom stellen wij niet alleen voor het programma uit te breiden met een verhoogde begroting van 55 miljoen euro – een begroting die het Parlement hopelijk nog zal verhogen –, maar werken wij ook samen met particuliere organisaties zoals SchoolNet. Het SchoolNet-programma loopt op veel Europese scholen en gaat echt in op dit probleem om de kinderen ervan bewust te maken en hen te leren dat niet iedereen waarmee zij in contact zouden kunnen komen, ook te vertrouwen is. Ook verschaft het informatie via hotlines en de activiteiten van het Safer Internet-programma en voorziet het in centra voor bewustwording waar ouders leren wat er allemaal speelt. Ouders zijn heel vaak volstrekt niet op de hoogte van de voor- en nadelen van nieuwe technologie.</p>
      <p sl="fr">Ik ben verantwoordelijk voor de nieuwe technologie en ik beschouw de meeste activiteiten met behulp van nieuwe technologie echt als positieve. Enkele negatieve aspecten zouden de jongere generatie er niet volledig van mogen weerhouden in aanraking te komen met nieuwe technologie. Ik geloof dan ook erg sterk in het zelfregulerend vermogen van de bedrijfstak.</p>
      <p sl="fr">Een jaar geleden heb ik de mobiele-telefoonoperators verzocht ervoor te zorgen dat bij de derde generatie mobiele telefoons problemen met het Internet niet direct overslaan op mobiele telefoons. Tot mijn grote vreugde is de mobiele-telefoonsector dit jaar met bijzonder concrete acties gekomen om ouders en kinderen te informeren over de problemen en om programma's te blokkeren die gevaarlijk zijn voor kinderen bij mobiele telefoons van de derde generatie.</p>
      <p sl="fr">Dus er wordt wel vooruitgang geboekt. De Europese verkiezingen zijn wellicht een uitstekend moment voor het Europees Parlement om de burgers te wijzen op de acties die zijn ondernomen. Dit zijn concrete acties. Het is inderdaad zo dat niet iedereen ervan op de hoogte is. Dus waarom geen gebruik maken van de extra aandacht voor het grote publiek tijdens de parlementaire verkiezingscampagne om de burgers uit te leggen welke concrete acties de Europese Gemeenschap onderneemt ten faveure van de samenleving?</p>
    </intervention>
    <intervention id="2-348" speaker_id="21918" name="De Voorzitter" is_mep="True" mode="spoken">
      <p sl="nl">De vragen die wegens tijdgebrek niet zijn beantwoord, zullen schriftelijk worden beantwoord (zie bijlage).</p>
      <p sl="nl">Het vragenuur is gesloten.</p>
    </intervention>
  </section>
  <section id="creitem32" title="13. Een EU-strategie voor Centraal-Azië (debat)">
    <intervention id="2-351" speaker_id="1237" name="De Voorzitter" is_mep="True" mode="spoken">
      <p sl="de">Aan de orde is het verslag (A6-0503/2007) van Cem Özdemir, namens de Commissie buitenlandse zaken over een EU-strategie voor Centraal-Azië (2007/2102(INI)).</p>
    </intervention>
    <intervention id="2-352" speaker_id="28235" name="Cem Özdemir" is_mep="True" mode="spoken" role="rapporteur">
      <p sl="de">Mevrouw de Voorzitter, geachte commissaris, geachte dames en heren, allereerst wil ik de schaduwrapporteurs bedanken voor hun bijdragen en waardevolle suggesties voor het verslag over Centraal-Azië. Ik wil ook van deze gelegenheid gebruikmaken om het AFET-secretariaat in het bijzonder te bedanken en natuurlijk ook de collega's van de fractie die in deze context niet mogen worden vergeten omdat zonder hen dit verslag niet tot stand kon komen. Ik wil graag enkele namen noemen: Dag Sourander, Paolo Bergamaschi, Rosemary Opacic, Andrew Woodcock, Margaret François en mijn collega Rana Aydın.</p>
      <p sl="de">Vanavond debatteren wij in het Europees Parlement voor het eerst over het verslag inzake Centraal-Azië. Naar mijn mening is dit een bijzonder moment voor het Parlement omdat dit debat aantoont hoe belangrijk we onze betrekkingen met Centraal-Azië vinden. Centraal-Azië wordt een steeds meer belangrijke strategische partner voor de Europese Unie. De Europese Unie heeft jarenlang niets ondernomen, maar nu erkent zij dat er een coherente strategie moet komen voor de vijf Centraal-Aziatische republieken Kazachstan, Kirgizische Republiek, Tadzjikistan, Turkmenistan en Oezbekistan. Na het uiteenvallen van de Sovjet-Unie werden deze vijf republieken lid van de OVSE. Dit impliceert dat zij dezelfde waarden, normen en beginselen als van de andere OVSE-leden hebben onderschreven.</p>
      <p sl="de">Under the German Presidency of the Council, on Onder het Duitse voorzitterschap heeft de Europese Raad op 20 en 21 juni 2007 een gemeenschappelijke strategie voor Centraal-Azië aangenomen. Deze strategie moet ervoor zorgen dat de ervaring en de deskundigheid van Europa op essentiële punten zoals goed bestuur, rechtstaat, democratisering, mensenrechten, onderwijs en opleiding wordt doorgegeven aan de vijf republieken. Zowel de EU als de Centraal-Aziatische republieken hebben baat bij de afhankelijkheid van de Europese Unie van externe energiebronnen en de diversificatie van het energiebeleid om energievoorziening te kunnen waarborgen. We hebben dus gemeenschappelijke belangen.</p>
      <p sl="de">Als we het hebben over energiebronnen, denken we in feite aan twee landen, namelijk Turkmenistan en Kazachstan. Oezbekistan en Tadzjikistan hebben bijvoorbeeld zelf energieproblemen, dat was onlangs opnieuw in de actualiteit. Op het gebied van water is de Kirgizische Republiek rijk aan energie. Daarom vermelden wij expliciet deze republiek. We gaan akkoord met het voorstel van de Commissie en de ambassades in situ om een academie voor water en energie op te richten die de hele problematiek kan bestuderen, rekening houdend met onder andere het milieu en met duurzaamheid. Het is ook voor de betrokken landen belangrijk om hun energieroutes te diversifiëren want het is niet goed voor ons als onze afhankelijk van Rusland vergroot.</p>
      <p sl="de">De partnerschaps- en samenwerkingsovereenkomsten zijn belangrijke instrumenten voor een bilaterale samenwerking met deze staten. De overeenkomsten met Kazachstan, de Kirgizische Republiek en Oezbekistan zijn al in werking getreden, maar de overeenkomst met Tadzjikistan werd nog niet door alle lidstaten goedgekeurd. Tot op heden werd nog geen overeenkomst met Turkmenistan ondertekend. Iedereen kent de redenen. Tot eind 2006 heerste immers in Asjchabad een isolatieregime. We hopen - en ik denk dat ik uit naam van alle aanwezigen hier spreek – dat Turkmenistan een nieuwe start zal nemen en dat het zijn democratische hervormingen zal doorvoeren. We moeten echter wel toegeven dat op dit gebied nog een lange weg moet worden afgelegd. Wij juichen toe dat de eerste stappen naar meer openheid werden gezet. We hopen echter dat dit slechts het begin is van wat we zouden willen verwezenlijkt zien.</p>
      <p sl="de">Dit verslag geeft duidelijke doelstellingen en prioriteiten aan voor de betrekkingen met deze vijf republieken. Wij moeten onze aanpak zowel afstemmen op de landen zelf, als op de hele regio. Wij moeten de nadruk leggen op democratie en rechtstaat, maar ook op mensenrechten. We willen duidelijke standaarden die indicatoren en streefdoelen aanreiken als leidraad voor onze partners. Ik hoop ook dat de Commissie en de Raad heel duidelijk zullen blijven verzoeken om de vrijlating van politieke gevangenen en om onafhankelijkheid voor de media. Ik hoop eveneens dat dit verslag de regeringen zal aanmoedigen om de nodige maatregelen te nemen op het gebied van mensenrechten en dat zij in het bijzonder alle mensenrechtenactivisten onvoorwaardelijk en onverwijld zullen vrijlaten.</p>
      <p sl="de">Voor ons is een ding duidelijk: we kunnen in de regio enkel stabiliteit op lange termijn bereiken als dit gepaard gaat met de ontwikkeling van het maatschappelijk middenveld. Zonder een actief maatschappelijk middenveld en een rechtstaat kan geen stabiliteit op lange termijn worden bereikt. Zelfs al willen we energievoorziening voor onszelf, we mogen geen afbreuk doen aan de democratische beginselen.</p>
    </intervention>
    <intervention id="2-353" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="de">lid van de Commissie . − Mevrouw de Voorzitter, geachte dames en heren, mijnheer Özdemir, ook wij menen dat Centraal-Azië belangrijker wordt en ik ben het volledig met u eens dat deze regio een brug vormt tussen Europa en Azië, strategisch erg belangrijk is en inderdaad niet veraf ligt als we denken aan de Kaukasus. Zoals u al aangaf, zijn de landen in Centraal-Azië nu lid van de OVSE en willen zij dus ook nauwe banden met Europa. Het is belangrijk dat we dat blijven steunen. We willen dat zij hun doel bereiken en we hebben goed samengewerkt met het Duitse voorzitterschap. Wij, want de Commissie diende voorstellen in die vervolgens door iedereen werden aangenomen. Bijgevolg hebben we een nieuwe en uitermate belangrijke strategie voor Centraal-Azië.</p>
      <p sl="de">Ik ben blij dat het Europees Parlement en de heer Özdemir in dit uitgebreid verslag net dat onderwerp hebben aangekaart. We moeten nu vooral zorgen voor de uitvoering van deze strategie.</p>
      <p sl="de">De Europese Unie is altijd actief geweest in deze landen sinds hun onafhankelijkheid, maar we mogen niet vergeten dat we nu een nieuwe reden hebben om meer toenadering te zoeken. Daarom ben ik blij dat het Europees Parlement in het verslag de lidstaten aanmoedigt om de partnerschaps- en samenwerkingsovereenkomst met Tadzjikistan in het bijzonder goed te keuren. Ik hoop dat dit ook met Turkmenistan het geval zal zijn. Via een ruimere, contractuele raamovereenkomst zou meer steun kunnen worden gegeven voor de voorwaarden en de hervormingen in het kader van de overeenkomst.</p>
      <p sl="de">Zoals u weet bieden wij al jarenlang bilaterale technische steun voor de hervormingen, alsook humanitaire steun. We moeten dus niet van nul beginnen. We kunnen echter onze betrekkingen nog verder ontwikkelen. Daarom hebben we in de nieuwe strategie duidelijk aangegeven welke doelstellingen we willen bereiken door een grotere betrokkenheid: echte steun voor hervormingen op het gebied van mensenrechten, democratie, steun voor economische ontwikkeling, investeringssteun, milieubescherming, milieuduurzaamheid, ontwikkeling van energie- en transportverbindingen, alsook maatregelen om gemeenschappelijke problemen zoals drugshandel aan te pakken.</p>
      <p sl="de">Deze strategie loopt ook parallel met de strategie van de Europese Unie voor regionale steun in Centraal-Azië. Dit ondersteunt onze politieke doelstellingen en levert een bijzondere bijdrage bij het behalen van de millenniumontwikkelingsdoelen, voornamelijk op het gebied van armoedebestrijding en gezondheid.</p>
      <p sl="de">Ik ben van mening dat we nu vooral vooruitgang moeten boeken op bepaalde gebieden zoals mensenrechten, maar ook op het gebied van onderwijs, de rechtstaat, belangrijke regionale projecten in West- en Centraal-Azië, de waterindustrie en de uitbreiding van het mandaat van de EIB. U verwees terecht naar de dialoog over het energiebeleid en het feit dat met Turkmenistan een samenwerkingsovereenkomst voor energie moet worden gesloten. In dat opzicht zijn zowel Kazachstan als Turkmenistan voor ons belangrijk.</p>
      <p sl="de">In deze context wil ik ook meedelen dat in Asjchabad, de hoofdstad van Turkmenistan, deze lente het Europees huis, het Europese informatiecentrum, zal worden geopend. Hierdoor zullen onze maatregelen er meer zichtbaarheid krijgen. Ik hoop dat ik de opening zelf kan bijwonen. Ten slotte verlopen de voorbereidingen voor de oprichting van een delegatie in Oezbekistan en voor de uitbreiding van de delegaties in Tadzjikistan en de Kirgizische Republiek volgens plan.</p>
      <p sl="de">Ik wil graag afsluiten met het laatste nieuws over de huidige energie- en voedselcrisis in Tadzjikistan. Mijn collega Louis Michel is momenteel aan het onderzoeken of via het voorstel van het ECHO mogelijk is om 750 000 euro toe te kennen aan dringende hulpmaatregelen, en ik hoop dat dit voorstel snel zal worden goedgekeurd.</p>
      <p sl="de">Ik kan nog wel een tijdje doorgaan, maar ik heb zoals iedereen een beperkte spreektijd.</p>
    </intervention>
    <intervention id="2-354" speaker_id="28267" name="Josep Borrell Fontelles" is_mep="True" mode="spoken">
      <p sl="es">rapporteur voor advies voor de Commissie ontwikkelingssamenwerking . − Mevrouw de Voorzitter, zoals de rapporteur heeft gezegd, heeft deze regio een consistente Europese strategie nodig. Met consistent bedoel ik de overeenkomst met de Europese consensus over ontwikkelingssamenwerking en, in het bijzonder, het gebruik van het financiële instrument voor ontwikkelingssamenwerking dat vooral bedoeld is om armoede uit te roeien en de millenniumdoelstellingen te behalen.</p>
      <p sl="es">Het is echter erg onwaarschijnlijk dat de regio de doelstellingen zal kunnen behalen en het is duidelijk dat armoede een van de meest dringende zaken blijft in die landen, behalve in de landen waar er olie is.</p>
      <p sl="es">De nadruk in deze strategie wordt echter niet gelegd op het uitroeien van armoede of op sociale insluiting, noch op de volksgezondheid of de strijd tegen de ongelijkheid tussen man en vrouw.</p>
      <p sl="es">De Commissie ontwikkelingssamenwerking vraagt meer aandacht voor deze doelstellingen in alle strategieën die consistent willen zijn met deze landen en met andere beleidsinstrumenten van de Europese Unie.</p>
      <p sl="es">We juichen toe dat onderwijs, en vooral onderwijs in de lagere school, werd vermeld als een punt van samenwerking. En dit is ook nodig, want onderwijs is de millenniumdoelstelling waaraan deze landen nog het hardst moeten werken.</p>
      <p sl="es">We zijn ook blij dat er wordt verwezen naar de ILO-verdragen over het concept van degelijk werk en we benadrukken dat deze normen integraal moeten worden opgenomen in de economische samenwerking, in investeringen en handelsrelaties, in het bijzonder in de strijd tegen kinderarbeid, nog steeds een van de grootste problemen in deze landen, vooral in Tadzjikistan en Oezbekistan.</p>
    </intervention>
    <intervention id="2-355" speaker_id="23693" name="Alojz Peterle" is_mep="True" mode="spoken">
      <p sl="sl">namens de PPE-DE-Fractie . – Ik feliciteer de rapporteur, de heer Özdemir, voor zijn mooi werk en ik wil hem graag danken voor zijn medewerking aan dit verslag. Uit dit verslag blijkt dat de Europese Unie in haar beleid wil streven naar een grotere strategische samenwerking tussen de Europese Unie en de landen in Centraal-Azië, want een democratische en economische vooruitgang in deze regio is ook belangrijk voor de stabiliteit in de hele wereld.</p>
      <p sl="sl">Het verslag looft op een realistische en positieve manier de vooruitgang die de landen in deze regio op vele verschillende gebieden hebben gemaakt. Tegelijkertijd geeft het verslag opbouwende kritiek over de politieke tekortkomingen, vooral op het gebied van mensenrechten, democratie, rechtstaat, milieubescherming en gezondheid.</p>
      <p sl="sl">Bij de voorbereiding van het verslag werd rekening gehouden met de diversiteit van de landen in Centraal-Azië en werd van de overtuiging uitgegaan dat het zowel voor deze landen als voor de Europese Unie belangrijk is om de samenwerking uit te bouwen, niet alleen op het gebied van energiebeleid, maar ook voor andere beleidslijnen, voor veiligheid, enz. In het voorstel om de vooruitgang op het gebied van samenwerking om de twee jaar te bekijken, en in het voorstel dat de Europese Commissie dringend werk zou moeten maken van afvaardigingen in alle Centraal-Aziatische landen, vinden we ook de ambitie terug om nieuwe, dynamische betrekkingen aan te knopen.</p>
      <p sl="sl">De landen in Centraal-Azië en alle lidstaten van de Europese Unie maken deel uit van de OVSE en zijn verbonden aan dezelfde waarden en beginselen. Kazachstan zal in 2010 het voorzitterschap van de OVSE overnemen. Het land heeft hierdoor veel vertrouwen gewonnen en het zal het eerste land zijn in Centraal-Azië dat zo’n belangrijke verantwoordelijkheid opneemt. Ik hoop dat dit zal bijdragen tot de verdere democratische en algemene vooruitgang in Kazachstan en alle andere landen in de regio, en zal leiden tot nauwere banden met de Europese Unie.</p>
      <p sl="sl">Dames en heren, ik ben blij dat de Europese Commissie, de Europese Raad en het Europees Parlement hetzelfde standpunt delen over Centraal-Azië. Het wordt tijd om de betrekkingen en de samenwerking tussen de Europese Unie en de landen in Centraal-Azië naar een hoger niveau te brengen op basis van een duidelijke en bindende strategie.</p>
    </intervention>
    <intervention id="2-356" speaker_id="37200" name="Katrin Saks" is_mep="True" mode="spoken">
      <p sl="et">namens de PSE-Fractie . – Mevrouw de Voorzitter, Commissaris, helaas heeft de Europese Unie slechts laattijdig Centraal-Azië ontdekt en ik ben zelfs niet helemaal zeker of we ook vandaag het economisch en strategisch belang wel correct inschatten. Als u een blik in deze zaal werpt, ziet u dat het niet meteen het populairste onderwerp is. Hoe dan ook, de strategie voor Centraal-Azië die vorig jaar tijdens het Duitse voorzitterschap werd aangenomen, en dit verslag van het Europese Parlement zijn een grote stap vooruit. Ik feliciteer de rapporteur en dank hem voor zijn aangename en constructieve medewerking.</p>
      <p sl="et">De voornaamste zaken die betrekking hebben op Centraal-Azië, worden in dit verslag besproken, zoals veiligheidszaken, de strijd tegen terrorisme, energie, armoedebestrijding, handel in verdovende middelen, mensenhandel, milieuzaken en de ontwikkeling van de betrekkingen met de Europese Unie, regionale samenwerking en de globaliseringsuitdagingen. Het is belangrijk om enerzijds onze aanpak af te stemmen op de regio in zijn geheel, maar anderzijds ook om de verdiensten van elk land apart te bekijken. Het gaat wel om een enkele regio, maar de landen in deze regio verschillen duidelijk van elkaar.</p>
      <p sl="et">Het belangrijkste aspect van het verslag is de goede balans tussen economie en mensenrechten. Omdat de landen in kwestie over veel hulpbronnen beschikken bestaat het gevaar dat in onze betrekkingen andere belangen zullen primeren. Dit gevaar wordt nog groter doordat Centraal-Azië geen democratisch verleden heeft, wat de implementatie van internationale normen in deze regio bemoeilijkt.</p>
      <p sl="et">De traditionele banden tussen clans en de nog steeds aanwezige Sovjet-erfenis maken de situatie nog ingewikkelder. Daardoor kan het lijken alsof we dezelfde woordenschat gebruiken, zoals mensenrechten, vrijheid van meningsuiting en persvrijheid, maar de inhoud die we eraan geven, vrij verschillend is. Hierdoor is samenwerking niet gemakkelijk, maar we moeten inspelen op de belangen die de Centraal-Aziatische landen in de Europese Unie hebben. We zijn echter niet de enige die de hand naar de regio uitreiken. De laatste jaren heeft Rusland daar opnieuw krachtige relaties uitgebouwd, net zoals de Aziatische landen dat hebben gedaan.</p>
      <p sl="et">Toch heeft de Europese Unie meer dan ooit betere kansen om zijn betrekkingen te ontwikkelen omdat zij banden en ervaringen heeft met bijvoorbeeld de Baltische staten, die nu tot de Europese Unie behoren, en met andere nieuwe lidstaten die in het verleden banden hadden met landen in Centraal-Azië. De conclusie is dat het heel belangrijk is om onze aanwezigheid in de regio te versterken. Ondanks wat de Commissaris zei en het feit dat we in Centraal-Azië, in tegenstelling tot de Europese Unie, te maken hebben met landen met een overwegend jonge bevolking, zouden we onze projecten speciaal op hen moeten richten.</p>
    </intervention>
    <intervention id="2-357" speaker_id="2340" name="Samuli Pohjamo" is_mep="True" mode="spoken">
      <p sl="fi">namens de ALDE-Fractie . – Mevrouw de Voorzitter, Commissaris, eerst en vooral wil ik de rapporteur, Cem Özedemir, danken voor zijn succesvol verslag. Hij heeft hard op dit thema gewerkt en bracht enkele fundamentele zaken over de EU en de strategie voor Centraal-Azië ter sprake.</p>
      <p sl="fi">Het verslag toont duidelijk dat de EU twee standpunten inneemt over Centraal-Azië. De Unie wil de import van aardgas en -olie uit de regio verhogen en de transportwegen diversifiëren. Tezelfdertijd wil ze de mensenrechtensituatie verbeteren, democratie en gelijkheid bevorderen, en regeringsvormen en rechtspraak hervormen. Het juiste evenwicht tussen deze doelstellingen vinden, zal geen gemakkelijke taak zijn. De EU zal werk moeten maken van de uitvoering van haar strategie voor Centraal-Azië, zal de uitvoering van haar projecten in een hogere versnelling moeten brengen en zal haar aanpak op nationaal en plaatselijk niveau moeten uitbreiden.</p>
      <p sl="fi">Ik wil het belang benadrukken van de dialoog en samenwerking tussen de EU en Centraal-Azië. Tezelfdertijd moet de Unie ook de betrekkingen tussen de landen in Centraal-Azië steunen en technische bijstand leveren voor de strijd tegen mensen- en drugshandel. Hulp van de EU in de gezondheidszorg, bij sociale hervormingen en onderwijshervormingen en voor samenwerking op het gebied van wetenschap zal het aantal contacten in het maatschappelijk middenveld doen toenemen en de Europese waarden, democratie, rechtstaat en mensenrechten versterken. Dit zal ook het pad effenen voor samenwerking op gebied van energiebeleid.</p>
      <p sl="fi">Ik wil vermelden dat het belangrijk is dat de EU basisonderwijs en voortgezette opleidingen steunt, aangezien dit betere mogelijkheden met zich meebrengt voor studies in EU en voor studentenuitwisselingen tussen universiteiten in de EU. De EU moet ook de landen in Centraal-Azië steunen en aanmoedigen om meer efficiënte maatregelen te nemen op gebied van milieubescherming, de zoektocht naar duurzaam watergebruik en het gebruik van andere natuurlijke hulpbronnen.</p>
    </intervention>
    <intervention id="2-358" speaker_id="23788" name="Adam Bielan" is_mep="True" mode="spoken">
      <p sl="pl">namens de UEN-Fractie . – Mevrouw de Voorzitter, ook ik wil graag de heer. Özdemir bedanken voor zijn uitstekend verslag.</p>
      <p sl="pl">Energievoorziening, Commissaris, is zonder twijfel een van de grootste uitdagingen voor de Europese Unie in de 21ste eeuw. Dit kan enkel worden bereikt door onze energiebronnen te diversifiëren zodat de EU-lidstaten niet langer afhankelijk moeten zijn van bedrijven die gecontroleerd worden door de Russische veiligheidsdiensten.</p>
      <p sl="pl">De landen in Centraal-Azië bieden de beste diversificatiemogelijkheden. Beiden partijen winnen er aan: de EU-lidstaten, die andere energiebronnen zoeken, en de landen in Centraal-Azië, die hun grondstoffen tegen hogere prijzen willen verkopen.</p>
      <p sl="pl">Intussen heeft de uitbreiding van de pijplijn Odessa-Brody naar de haven van het Poolse Gdansk niet plaatsgevonden. Dat de Nabucco-pijplijn, de enige pijplijn die onafhankelijk van Rusland aardgas naar de EU-lidstaten zou kunnen voeren, gebouwd wordt, is meer en meer onzeker sinds Turkmenistan en Kazachstan vorig jaar een overeenkomst afgesloten hebben met Rusland over de bouw van een pijplijn voor gas langs de kust van de Kaspische Zee, alsook door de recente overeenkomst tussen Rusland en Bulgarije en de privatisering van de Servische olie-industrie.</p>
      <p sl="pl">Het resultaat is dat onze landen Rusland en China een vrijgeleide geven voor deze belangrijke regio door het gebrek aan solidariteit binnen de Europese Unie en een inefficiënte EU-diplomatie. Daarom wil ik de Commissaris vragen welke concrete stappen de Europese Commissie zal ondernemen ten voordele van projecten zoals de Odessa-Brody-Gdansk- en Nabucco-pijplijnen.</p>
    </intervention>
    <intervention id="2-359" speaker_id="23704" name="Jiří Maštálka" is_mep="True" mode="spoken">
      <p sl="cs">namens de GUE/NGL-Fractie. – Dames en heren, ik wil eerst de rapporteur danken voor zijn tijd en moeite bij de voorbereiding van dit verslag. Ik moet echter de positieve noot van daarnet laten volgen door de opmerking dat het voorstel in kwestie erg wijdlopig en slecht gestructureerd is en veel herhalingen bevat. Mijn hoofdvraag is: voor wie is dit verslag bestemd?</p>
      <p sl="cs">Ik vrees dat de naties voor wie dit is bedoeld, zich bij deze tekst niet zo goed zullen voelen. De diplomaten van deze landen zullen er slecht van slapen want hen wacht de moeilijke taak om zich een weg te banen door de kritieken in het verslag. Ik denk dat het beter is om in de toekomst de resolutie en de toelichting te scheiden. Ik wil het graag hebben over een van de landen in kwestie, met name Kazachstan. Eind 2006 kwam de president van Kazachstan, Nursultan Nazarbayev, naar Brussel. Ik geloof dat de Commissie er toen ook bij was. Woorden van waardering en lof werden toen uitgesproken, maar wie dit verslag leest, zal de algemene indruk krijgen dat deze woorden niet ernstig en oprecht waren. Wordt onze objectiviteit bepaald door gas- en olietoevoer? Zijn we vergeten dat Kazachstan momenteel een programma uitvoert met als titel “Dichterbij Europa”? Dit is een bewijs dat de republiek toenadering zoekt tot de EU op de gebieden in kwestie. Naar mijn mening biedt het verslag geen eerlijk antwoord op de vraag van Kazachstan of de republiek nu zowel op geografisch als op andere, meer algemene, gebieden tot Europa kan worden gerekend. In ben ook van mening dat de traditionele, paternalistische toon van het verslag waarmee de EU zijn arme, ongeletterde naasten aanspreekt, ongepast is.</p>
      <p sl="cs">Of het nu gaat om mensenrechten, economie of sociale ontwikkeling, de tekst maakt helemaal geen verschil tussen de verschillende landen in de regio. Het feit dat het moet gaan om alle landen in Centraal-Azië en Mongolië is duidelijk een gevolg van een poging om alle staten samen te nemen die door de rapporteurs worden aangezien als plaatsen met een gelijkaardig geopolitiek belang, wellicht omdat ze mogelijk een platform kunnen vormen tegen Rusland en China. Bepaalde verwoordingen in de ontwerpresolutie roepen vragen op. Wat wordt bedoeld met punt R, waarin staat dat een aantal verschillende landen van oudsher of meer recentelijk gevestigde belangen hadden in de regio? Uiten we hiermee onze steun aan de koloniale ambities van sommige Europese grootmachten in het verleden of zijn we bezorgd om de belangen van sommige oliemaatschappijen? De opmerking dat Rusland en China hun invloedssferen in Centraal-Azië probeerden uit te breiden door de Sjanghai Samenwerkingsorganisatie, slaat bovendien nergens op.</p>
      <p sl="cs">Als conclusie zou ik willen stellen dat de lofwaardige inspanningen om de betrekkingen van de EU met de landen in Centraal-Azië te verbeteren en de lokale democratische en sociaal-politieke ontwikkeling te steunen, in de ontwerpresolutie werden overschaduwd door de uiterst problematische belangen van bepaalde ambitieuze groepen. Als we rekening houden met de huidige doelstellingen en noden van de EU, is deze tekst naar mijn mening onaanvaardbaar.</p>
    </intervention>
    <intervention id="2-360" speaker_id="4507" name="Bastiaan Belder" is_mep="True" mode="spoken">
      <p sl="nl">namens de IND/DEM-Fractie . – Mevrouw de Voorzitter, collega Özdemir benadrukt in zijn verslag terecht dat Centraal-Azië een belangrijke strategische betekenis heeft voor de Unie. Eveneens stelt hij dat overeenkomsten met derde landen gepaard moeten gaan met duidelijke betrokkenheid ten aanzien van de mensenrechtensituatie in het partnerland. In de dialoog dienen de zaken dan ook bij hun naam te worden genoemd.</p>
      <p sl="nl">Turkmenistan is een van de Centraal-Aziatische landen die de rapporteur opvoert. De godsdienstvrijheid in dit land wordt met voeten getreden. Religie staat onder volledige controle van de staat. 'Ruhnama' - de staatsreligie en cultus rond voormalig president Nijazov - is nog altijd de maatstaf. Niet-geregistreerde religieuze groepen hebben het dientengevolge zeer moeilijk. Deze gelovigen vallen tussen wal en schip. Door intimidatie van overheidswege wordt hun vrijheid op religieus vlak ingeperkt en ondervinden zij problemen op het gebied van vrij verkeer van personen en bezit van onroerend goed. De situatie van de Russische evangelisten, Kalatajevski en Potolov, waarover ik afgelopen najaar vragen stelde aan de Commissie, is slechts een voorbeeld van deze dagelijkse schrijnende praktijk.</p>
      <p sl="nl">Ik wil daarom nogmaals mijn ingediende amendementen, nrs. 12 en 13, onder uw welwillende aandacht brengen. Turkmenistan is een land dat van belang is voor de energiediversificatie van de Europese Unie, dat staat buiten kijf. Maar het verdient ook de aandacht als het gaat om de positie van genoemde religieuze groepen en andere minderheden. Dat geldt overigens evenzeer voor de andere Centraal-Aziatische partners. Ik reken op uw steun.</p>
    </intervention>
    <intervention id="2-361" speaker_id="4521" name="Charles Tannock" is_mep="True" mode="spoken">
      <p sl="en">Mevrouw de Voorzitter, een partnerschap tussen de EU en Centraal-Azië had al lang moeten bestaan, en ik feliciteer de heer Özdemir met zijn verslag. Er wordt langs drie zijden getrokken aan deze uitgestrekte, strategische en vitale regio: door China, door Rusland en door Europa. Het is belangrijk dat we alles in het werk stellen om ervoor te zorgen dat Centraal-Azië de rationele beslissing neemt om met de Europese Unie een partnerschap af te sluiten.</p>
      <p sl="en">Turkmenistan neemt geleidelijk aan afstand van zijn isolatieregime. Dit opent belangrijke perspectieven voor de EU. Als we ervoor zorgen dat we kunnen vertrouwen op Turkmenistan voor een regelmatige levering van koolwaterstof, moet Europa niet langer enkel van Rusland afhankelijk zijn. Hiervoor zal een nieuwe pijplijn door de Kaspische Zee nodig zijn als verbinding met het Nabucco-project.</p>
      <p sl="en">Oezbekistan, dat terecht werd gemeden na het bloedbad in Andizjan, heeft de dialoog over mensenrechten met de EU geopend. Dit is een grote stap voorwaarts. Er moet uiteraard nog veel vooruitgang worden geboekt vooraleer Oezbekistan als een volwaardig democratisch land kan worden beschouwd. Oezbekistan is wel een belangrijke bondgenoot in de strijd tegen internationaal terrorisme, vooral met betrekking tot Afghanistan.</p>
      <p sl="en">Voor de EU is Kazachstan de parel van Centraal-Azië. De grote olie-, gas- en mineraalbronnen in het land, zoals uranium, zijn uiteraard aantrekkelijk. Hoewel Kazachstan geen traditionele, westerse, liberale democratie kent, boekt het toch aanzienlijk vooruitgang als een multireligieus, seculair land met een moslimmeerderheid. Het is nog maar 17 jaar geleden dat Kazachstan een republiek van de Sovjet-Unie was, en het voorzitterschap van de OVSE dat Kazachstan in 2010 te beurt valt, zal leiden tot een grotere politieke vrijheid en tot bescherming van de mensenrechten.</p>
      <p sl="en">Als rapporteur van de oosterse tak van het ENP, heb ik ooit voorgesteld Kazachstan op te nemen in het ENP. Ik geloof dat eerder zo een regeling ooit zal worden uitgevoerd.</p>
    </intervention>
    <intervention id="2-362" speaker_id="1952" name="Jan Marinus Wiersma" is_mep="True" mode="spoken">
      <p sl="nl">Mevrouw de Voorzitter, ook mijn complimenten aan de rapporteur, Cem Özdemir. Het is jammer dat waarschijnlijk het overgrote deel van de bevolking in Centraal-Azië al lang geleden in slaap is gevallen.</p>
      <p sl="nl">De Europese Unie heeft Centraal-Azië lang verwaarloosd. De strategie die nu is ontwikkeld, is een welkome invulling van deze lacune. Zoals gezegd door vele collega's, heeft de Unie grote belangen in de regio. We kiezen een realistische strategie die de verschillende facetten van onze relatie met Centraal-Azië en de ontwikkelingen daar in samenhang ziet. Zoals onze EU-vertegenwoordiger, Pierre Morel, bij talloze gelegenheden heeft gezegd, het ontwikkelen van een energiedialoog is überhaupt niet mogelijk zonder onze hulp bij het opbouwen van functionerende staten. En bij functionerende staten hoort ook een democratische ontwikkeling. Het succes van de strategie die nu is ontwikkeld, is niet gegarandeerd. Dat zal in grote mate afhangen van de implementatie ervan. We kijken vooral uit naar de concrete invulling ook van de kant van de Europese Commissie. Natuurlijk mag daarbij de mensenrechtensituatie niet uit het oog worden verloren.</p>
      <p sl="nl">Wat betreft Oezbekistan, ik blijf erbij dat we ten opzichte van dit land streng en strak moeten blijven opereren zolang we geen duidelijke signalen krijgen van het regime daar dat ze werkelijk bereid zijn tot democratische stappen vooruit.</p>
      <p sl="nl">Kazachstan, een belangrijk punt. Ik ben met iedereen eens dat dat een centraal land is in de regio. Ik ben het niet eens met collega Tannock dat dat land maar in het EMP zou moeten worden opgenomen, maar we moeten wel nagaan hoe we de relatie met Kazachstan kunnen verbeteren. Ik ben er zelf geweest en was onder de indruk van de dynamiek in het land, niet alleen economisch, maar ook maatschappelijk. Ik ben blij dat er overeenstemming is bereikt over de vraag of dat land voorzitter kan worden van de OVSE. Ik ben ook blij dat bij die toezegging, bij dat besluit, een aantal voorwaarden aan dat land gesteld zijn. We kunnen de komende jaren kijken of die voorwaarden ook worden ingevuld.</p>
      <p sl="nl">Tenslotte nog één opmerking. We kunnen van alles doen in Centraal-Azië. Dat kan alleen maar als we ook kijken naar de rol van Rusland, maar ook China in de regio. Dus ook in ons beleid ten opzichte van Rusland en ten opzichte van China zullen we moeten nagaan hoe onze grotere belangstelling voor die regio ook een invulling kan krijgen. Toen ik daar was, met name in Kazachstan, heb ik ervaren dat voor hen niet alleen China en Rusland belangrijke partners zijn maar dat ze ook kijken naar een verdere relatie met de Europese Unie. We kunnen daar heel goed op inspelen met de strategie die nu ontwikkeld is.</p>
    </intervention>
    <intervention id="2-363" speaker_id="28273" name="Ona Juknevičienė" is_mep="True" mode="spoken">
      <p sl="lt">Mevrouw de Voorzitter, ik wil eerst de heer Özdemir feliciteren met de voorbereiding van dit uitgebreid verslag.</p>
      <p sl="lt">Als voorzitster van de Delegatie voor betrekkingen met landen in Centraal-Azië, en in verband met deze resolutie, zou ik het graag hebben over een aantal belangrijke zaken.</p>
      <p sl="lt">Ten eerste wordt Centraal-Azië steeds belangrijker voor de Europese Unie en de hele wereld. De rijke energiebronnen in deze regio zijn hiervan ongetwijfeld de oorzaak. Wij hebben er allen belang bij veiligheid te promoten en een oplossing te zoeken voor bedreigingen zoals terrorisme en drugshandel. Ik ben blij dat de strategie van de Europese Unie voor een nieuwe partnerschap met Centraal-Azië en deze resolutie die problemen streng aanpakken.</p>
      <p sl="lt">Deze regio heeft een belangrijke geostrategische ligging, vooral door de grenzen met Afghanistan, China en Rusland. We moeten daarom onze doelstellingen en prioriteiten duidelijk definiëren, zonder deze context uit het oog te verliezen.</p>
      <p sl="lt">In 2010 neemt Kazachstan het voorzitterschap van de OVSE op zich, het orgaan dat verantwoordelijk is voor democratie en de fundamentele mensenrechten. In ben blij voor mijn collega’s, maar ik maak me zorgen om de bevolking van Kazachstan. Het huidig verkozen parlement telt er immers niet een oppositielid.</p>
      <p sl="lt">Alle landen in Centraal-Azië moeten nog een lange weg afleggen op het gebied van economische en politieke hervormingen en de opbouw van democratische maatschappijen. Andere voormalige Sovjetrepublieken, waaronder mijn land Litouwen, tonen aan dat 17 jaar van onafhankelijkheid niet lang genoeg is om echte veranderingen door te voeren. We moeten in elk geval duidelijk maken wat onze belangrijkste boodschap is, namelijk dat Europa geen materiële voordelen zoekt ten koste van menselijke waarden.</p>
    </intervention>
    <intervention id="2-364" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Mevrouw de Voorzitter, Commissaris, de onafhankelijkheid van de Centraal-Aziatische landen die bijna 20 jaar geleden werd verkregen en waarover de heer Özdemir het in zijn verslag heeft, bracht een totale cultuurverandering met zich mee na jaren van onderwerping.</p>
      <p sl="pl">Deze landen combineerden kennelijk hun pas verworven vrijheid met praktijken en gewoonten uit het verleden. Op zo een korte tijd is het moeilijk om te veranderen. Deze naties hebben door de eeuwen heen stand gehouden dankzij hun culturele verschillen en oude traditie. Dit is iets dat we moeten en zullen respecteren. Veranderingen doorvoeren moet geleidelijk gebeuren zodat we geen afkeer in de hand werken tegen onze eigen cultuur en verwachtingen.</p>
      <p sl="pl">Ondanks de onafhankelijkheid zijn er nog steeds sterke economische banden met de Russische Federatie. De Russische cultuur, wetenschap en economie hadden een enorme invloed op de nu onafhankelijke staten. We moeten hen alternatieve banden met de Europese Unie bieden, anders gaan we niet in ons opzet slagen, ondanks de verwachtingen die deze landen in ons stellen.</p>
      <p sl="pl">We moeten beginnen met de economie: we kunnen de Russische pijplijnen vervangen door de onze, de Russische fabrieken door de onze en de Russische taal door het Engels. Zo kunnen we de cultuur systematisch veranderen.</p>
    </intervention>
    <intervention id="2-365" speaker_id="28497" name="Gerard Batten" is_mep="True" mode="spoken">
      <p sl="en">Mevrouw de Voorzitter, dit verslag verwoordt de ongerustheid dat de nieuwe grondwet van de Kirgizische Republiek, die in een referendum zonder voorafgaand breed debat in oktober 2007 werd gestemd, een verschuiving kan brengen in het machtsevenwicht. De grondwet van de Kirgizische Republiek werd geamendeerd in een controversieel referendum in 1996 en in 2003 vond een nieuw referendum plaats waarin een nieuwe constitutionele verandering werd goedgekeurd.</p>
      <p sl="en">Het verslag keurt ook “het angstvallig streven om de interne controle te handhaven” in de Centraal-Aziatische republieken af en dat “dit streven een gegeven is bij regimes die niet geïnteresseerd zijn in de steun van het volk om hun macht op te baseren”.</p>
      <p sl="en">Over wie zijn we nu eigenlijk bezig? Een constitutionele verandering die “een verschuiving brengt in het machtsevenwicht”. “Angstvallig streven om de interne controle te handhaven” door “regimes die niet geïnteresseerd zijn in de steun van het volk”, en daarop baseert de politieke elite zich voor zijn wetgeving. Dit lijkt op een uittreksel uit het verslag van de UK Independence Party over de Europese Grondwet – excuseer, ik bedoel het Verdrag van Lissabon.</p>
      <p sl="en">Ik denk niet dat de vijf Centraal-Aziatische republieken een voorbeeld zijn van democratie en rechtstaat, maar de politici van de Kirgizische Republiek hadden toch ten minste het fatsoen om in een referendum de bevolking om haar goedkeuring te vragen toen zij de grondwet wilden veranderen.</p>
      <p sl="en">De Europese Unie had niet eens het fatsoen, noch het lef om hetzelfde te doen met de Europese bevolking.</p>
    </intervention>
    <intervention id="2-366" speaker_id="23848" name="Rihards Pīks" is_mep="True" mode="spoken">
      <p sl="lv">Dank u Mevrouw de Voorzitter, Commissaris. Ik wil eerst de rapporteur bedanken, de schaduwrapporteurs en hun assistenten. Het verslag is heel uitgebreid en bevat veel referenties en opzoekingen, met een aparte analyse per land. Ik wil echter uw aandacht vestigen op een paar onderwerpen die naar mijn mening niet correct werden behandeld. Ja, ik wil er ook aan toevoegen dat ik de beschrijving door de Commissaris toejuich van de specifieke activiteiten die in deze landen in de nabije toekomst moeten worden uitgevoerd. Ik vind echter dat in het verslag en in de strategie van de Europese Unie in het algemeen, niet genoeg strategische beslissingen of acties voor deze landen genomen zijn, terwijl ik de indruk heb dat Rusland, China, Zuid-Korea en India een enorme invloed op deze regio's hebben. Ik wil ook uw aandacht vestigen op iets dat – naar ik meen – mijn collega en lid Adam Bielan al heeft vermeld, namelijk dat op 10 oktober 2007 de leiders van een aantal landen in Vilnius zijn samengekomen om te praten over pijplijnen van de Kaspische Zee voor energievoorziening. Een week daarvoor ging Poetin, die maar zelden andere landen bezoekt, samen met Nazarbayev naar Turkmenistan. Hij beloofde daar een beetje meer te betalen voor gas en tekende een politieke overeenkomst waarin staat dat alle gas in Turkmenistan en Kazachstan via Russische pijplijnen moet gaan. We kunnen dus eigenlijk stellen dat hij vooruit liep op de beslissing van onze collega. Ik denk dat dit kan vergeleken worden met de gebeurtenissen in Andizan, waar een paar maanden later de president van Oezbekistan verplicht werd de sluiting van de VS-basis aan te vragen. Ik ben van mening dat we hieraan ook meer aandacht moeten besteden … Ik wil gewoon de aandacht vestigen op het feit dat we zorgvuldiger moeten analyseren en dat we ook rekening moeten houden met deze strategische aspecten. Dank u.</p>
    </intervention>
    <intervention id="2-367" speaker_id="28392" name="Józef Pinior" is_mep="True" mode="spoken">
      <p sl="pl">Mevrouw de Voorzitter, ik wil eerst de heer Özdemir feliciteren met zijn knap verslag over de EU-strategie voor Centraal-Azië.</p>
      <p sl="pl">Centraal-Azië ligt op de route die sinds oudsher de verbinding was tussen de Europese en de Aziatische beschavingen. Vandaag kan de oude zijderoute nog symbool staan voor de talrijke politieke, culturele en economische mogelijkheden van die regio. Centraal-Azië is de regio waar de Europese Unie, China, India en Iran aan elkaar grenzen. De EU zal haar externe activiteiten de komende jaren ongetwijfeld concentreren op de landen in deze regio (Kazachstan, de Kirgizische Republiek, Turkmenistan en Oezbekistan).</p>
      <p sl="pl">En wisten jullie dat zowel de EU als Turkije belangen hebben in deze regio? De culturele, linguïstische en strategische invloed van Turkije op de regio is een van de argumenten om het land tot de EU te laten toetreden.</p>
      <p sl="pl">Ik wil hierover twee dingen zeggen. Ten eerste zou de EU deze landen moeten bijstaan op het gebied van mensenrechten, democratie en onderwijs. Zij hebben de steun van de EU nodig voor de opbouw van een maatschappelijk middenveld, liberale en democratische hervorming en de rechtstaat.</p>
      <p sl="pl">Ten tweede wil ik benadrukken dat het belangrijk is om voor energiebeleid een partnerschap af te sluiten. Bijzondere aandacht moet worden gegeven aan projecten met betrekking tot olie- en gasvelden en het distributiesysteem van Centraal Azië naar pijplijnen die verbonden zijn met de Europese Unie, inclusief toekomstige projecten zoals Nabucco. Een betere samenwerking tussen Centraal-Azië en de Zwarte-Zeeregio op het gebied van energie en transport is belangrijk opdat de EU haar doelstellingen zou kunnen behalen.</p>
    </intervention>
    <intervention id="2-368" speaker_id="4274" name="Olle Schmidt" is_mep="True" mode="spoken">
      <p sl="sv">Mevrouw de Voorzitter, Commissaris, de EU-strategie voor Centraal-Azië is een grote stap voorwaarts. Dankzij een speciale vertegenwoordiging en het plan om delegaties op te richten in de Kirgizische Republiek en Tadzjikistan, zal onze algemene zichtbaarheid toenemen. Hierdoor gaan we intensievere dialogen kunnen voeren met de landen afzonderlijk en zal onze manier van werken in de regio veranderen.</p>
      <p sl="sv">Centraal-Azië zal belangrijker worden, vooral omwille van, zoals al werd gezegd, de toegang tot de energie die niet rechtstreeks of onrechtstreeks door Rusland wordt gecontroleerd. De regio bestaat uit nieuwe staten die steun nodig hebben bij de op- en uitbouw van hun democratie, bij misdaadbestrijding en bij de bestrijding drugshandel via enkele landen in deze regio naar zowel Rusland als de EU. Tegelijk zijn deze landen natuurlijk ook belangrijke partners in de strijd tegen een internationale broedplaats voor terrorisme.</p>
      <p sl="sv">De EU kan nu de voordelen van haar buitenlands beleid tonen door al de zachte beleidsinstrumenten te gebruiken op het gebied van steun en handel. Bovendien kan de EU helpen bij de opbouw van democratische instellingen en de ontwikkeling een werkwijze die gebaseerd is op een rechtstaat die mensenrechten, vrije meningsuiting en persvrijheid respecteert.</p>
      <p sl="sv">De landen in Centraal-Azië zijn erg geïnteresseerd in nieuwe exportmogelijkheden voor hun olie en gas. De Europese Unie moet efficiënte en correct gefinancierde alternatieven aanbieden voor Russische en Chinese gasleidingen. De EU moet haar verantwoordelijkheid opnemen en voor onze gemeenschappelijke energievoorziening zorgen. Anders lopen we het risico dat al onze gemeenschappelijke inspanningen voor niets zijn geweest.</p>
      <p sl="sv">Een toename van de olie- en gasleidingen in Centraal-Azië die in het bezit van Rusland zijn, is niet de onafhankelijkheid in de energiesector die de EU voor ogen zou moeten hebben.</p>
    </intervention>
    <intervention id="2-369" speaker_id="23784" name="Janusz Wojciechowski" is_mep="True" mode="spoken">
      <p sl="pl">Mevrouw de Voorzitter, Kazachstan is het Centraal-Aziatische land dat ik het beste ken. Het is een groot land tussen China, Siberië en Europa. Een land behoort tot Centraal-Azië als een deel van het grondgebied geografisch tot Europa behoort. Dit is een paradox. Kazachstan telt 16 miljoen inwoners, meer dan 100 etnische groepen en godsdiensten en heeft een andere traditie en geschiedenis dan ons. Toch hebben de politici en de bevolking van dit land de sterke wens om dichter tot Europa te komen.</p>
      <p sl="pl">Vanuit cultureel standpunt is Kazachstan bovendien meer Europees dan Aziatisch. Het land worstelt met problemen, maar het is stabiel en streeft naar democratische hervormingen, en stabiliteit in deze regio is erg belangrijk voor de veiligheid van de hele wereld. We moeten Kazachstan en de andere landen in Centraal-Azië steunen bij de stabilisatie en de toenadering tot de EU. We moeten alle acties steunen die de Centraal-Aziatische landen dichter bij Europa brengen, vooral als er een positieve invloed is op de energievoorziening van Europa.</p>
    </intervention>
    <intervention id="2-370" speaker_id="33964" name="Roberta Alma Anastase" is_mep="True" mode="spoken">
      <p sl="ro">Dames en heren, als rapporteur voor de samenwerking in de Zwarte-Zeeregio, wil ik graag benadrukken dat de interregionale samenwerking tussen Centraal-Azië en de Zwarte-Zeeregio heel belangrijk is. Ik dank de rapporteur om rekening te hebben gehouden met mijn suggesties over dit onderwerp en ik hoop dat zowel de Commissie als de Raad zich zullen blijven inspannen om ze om te zetten in praktijk via de nieuwe strategie voor Centraal-Azië.</p>
      <p sl="ro">Zowel de Europese Unie als de landen in Centraal-Azië en de Zwarte-Zeeregio streven naar de samenwerking tussen de twee regio’s en de consolidatie daarvan. De blijkt vooral op het gebied van energie en transport, aangezien Centraal-Azië voor de Europese Unie een belangrijke bron voor energie is. Daarom ben ik blij dat het verslag zich hiervoor op twee belangrijke ideeën concentreert.</p>
      <p sl="ro">Het is eerst en vooral belangrijk om de transportroutes en de energie-infrastructuur te ontwikkelen die de bronnen in Centraal-Azië verbinden met de Zwarte-Zeeregio en uiteindelijk met de Europese Unie. Dit is een belangrijk element om energievoorziening en -verscheidenheid in de Europese Unie te verzekeren. Daarom benadruk ik het belang van het Nabucco-project en ik ben het eens met de oproep in het verslag om meer aandacht te besteden aan de succesvolle uitwerking van dit project.</p>
      <p sl="ro">Ten tweede impliceert een sterk energiebeleid ook de oprichting van een transparante en competitieve energiemarkt. Het is belangrijk voor de Europese Unie om dergelijke acties aan te moedigen door de dialoog met de landen in Centraal-Azië en de Zwarte-Zeeregio te intensiveren en door bijkomende maatregelen te nemen, zoals het stimuleren van de toetreding tot de Wereldhandelsorganisatie.</p>
      <p sl="ro">Deze doelstellingen zouden toch moeten worden geïntegreerd in een globale strategie voor Centraal-Azië, waarbij de nadruk wordt gelegd op stabiliteit en ontwikkeling. Daarom is het heel belangrijk om, naast het energiebeleid, hervormingen te promoten in de vijf republieken, met als belangrijkste elementen mensenrechten, goed bestuur, onderwijs en levenslang leren.</p>
    </intervention>
    <intervention id="2-371" speaker_id="28230" name="Vural Öger" is_mep="True" mode="spoken">
      <p sl="de">Mevrouw de Voorzitter, dames en heren, ik wil eerst de heer Özdemir feliciteren met zijn erg succesvol verslag. De Europese Unie begon maar aarzelend toenadering te zoeken tot Centraal-Azië en zij kreeg laattijdig interesse in de regio in vergelijking met Rusland, China en de VS. Tot op heden beschouwde Centraal-Azië de Europese Unie niet als een internationale speler. Een EU-strategie voor Centraal-Azië had al lang moeten bestaan, vooral omdat het een manier is om minder energieafhankelijk van Rusland te worden. De aanzet werd gegeven tijdens het Duitse voorzitterschap. Het is belangrijk dat er nu een follow-up komt.</p>
      <p sl="de">Het blijkt helaas dat de EU nog steeds niet eenzijdig naar buiten komt voor haar buitenlands energiebeleid. Europa moet zich vooral concentreren op diversificatie, op de vertegenwoordiging van onze gemeenschappelijke belangen en op solidariteit bij crisissen. Door de bilaterale energieovereenkomsten tussen de EU-lidstaten en derde landen is er twijfel over de mogelijkheid van de Europese Unie om een gemeenschappelijk standpunt in te nemen. Het is echter in het belang van de Europese Unie en haar burgers om een gemeenschappelijk buitenlands energiebeleid na te streven.</p>
      <p sl="de">We mogen energievoorziening, wat voor onze burgers heel erg belangrijk is, echter niet als de enige reden zien voor onze betrekkingen met die regio. We willen niet eenzijdig voordeel halen uit een strategie voor Centraal-Azië. In dat opzicht moet Europa zicht onderscheiden van andere spelers in de regio. We moeten eerder de Centraal-Aziatische republieken helpen bij de opbouw van de rechtstaat en democratische maatschappijvormen, samen met een krachtige economie. Als Europa dat doet, zullen de burgers van de regio zich hiervan bewuster worden. Europa moet ook de acties ondernemen met de nodige voorzichtigheid. Advies van het Westen kan immers te gemakkelijk worden geïnterpreteerd als paternalistisch of interventionistisch.</p>
      <p sl="de">Ook buiten de EU is de wereld naar elkaar aan het toegroeien en we zouden een constructieve partnerschap met de Centraal-Aziatische landen moeten afsluiten, een partnerschap dat niet de indruk geeft dat de Europeanen enkel maar met hun eigen nut bezig zijn, maar een partnerschap dat gebaseerd is op voordelen voor beide partijen.</p>
    </intervention>
    <intervention id="2-372" speaker_id="28636" name="Péter Olajos" is_mep="True" mode="spoken">
      <p sl="hu">Mevrouw de Voorzitter, mevrouw de Commissaris, een landgenoot van mij, of Ármin Vámbéry, vertelde als eerste Europeaan 150 jaar geleden de wereld over de gesloten maatschappijen in Centraal-Azië. Hij gaf informatie over de culturele, administratieve en economische situatie van deze regio uit de periode voor de Russische overheersing. Zelfs toen was deze regio, net zoals de zijderoute, een eeuwenoude navelstreng tussen Europa en Azië.</p>
      <p sl="hu">Na een periode van Sovjet-Russische overheersing, kunnen de vijf Centraal-Aziatische landen weer fungeren als de navelstreng tussen Europa en Azië. In vele gevallen heeft dit helaas negatieve gevolgen. Een groot deel van de illegale mensen- en drugshandel komt via deze landen naar Europa, maar aardgas volgt ook deze weg.</p>
      <p sl="hu">Daarom had en heeft Europa een strategie nodig om haar betrekkingen met Centraal-Azië op te bouwen. Europa mag echter niet verwachten dat de samenwerking enkel zal dienen om gevaren tegen te houden die vandaar komen, of om toegang te krijgen tot energie en grondstoffen, of om deze regio te leren over democratie en mensenrechten.</p>
      <p sl="hu">We moeten een eerlijke samenwerking met deze regio op touw zetten. Daarom steun ik de Europese Unie in haar inspanningen om de Centraal-Aziatische landen te overtuigen lid te worden van de WHO en zich in de wereldhandel te integreren. Hiertoe dient Europa alle middelen aan te wenden om de economische, sociale en politieke ontwikkeling en modernisering van deze regio aan te moedigen. Dit kan echter slechts worden verwezenlijkt als er een wederzijds vertrouwen is.</p>
      <p sl="hu">Daarom is het belangrijk om als onderdeel van deze samenwerking milieubescherming prioriteit te geven. Klimaatverandering, chronische problemen door watergebruik en sanering van besmette plaatsen zijn stuk voor stuk problemen die meer aandacht verdienen. Tegelijk moet Europa ook ten strengste alle projecten weigeren die milieuvervuilend zijn of die schade toebrengen aan de leefomgeving van de bevolking die daar leeft.</p>
      <p sl="hu">Ik heb de Commissie al gewezen op de kritiek die niet-gouvernementele organisaties in de Kirgizische Republiek en Oezbekistan hebben op operaties in goudmijnen waarbij de cyanidetechnologie wordt gebruikt en die gedeeltelijk door de EBRD worden gefinancierd. Europa kan in geen geval het gebruik van deze technologie steunen, of ze nu binnen of buiten Europa wordt gebruikt. Hartelijk bedankt.</p>
    </intervention>
    <intervention id="2-373" speaker_id="4271" name="Elisabeth Jeggle" is_mep="True" mode="spoken">
      <p sl="de">Mevrouw de Voorzitter, Commissaris, dames en heren, ook ik wil eerst de rapporteur de heer Özdemir en alle schaduwrapporteurs die aan dit verslag hebben gewerkt, bedanken. Met deze strategie voor Centraal-Azië en dit eerste uitgebreid debat in het Europees Parlement, nemen we actief de correcte stappen om dialoog te promoten en om tegemoet te komen aan alle uitdagingen die ons nog te wachten staan en die de Commissaris ter sprake heeft gebracht. Deze strategie zal slechts het begin zijn van een lange weg. Ik ben blij dat wij nauwer gaan samenwerken en dat dit geen eenrichtingsverkeer zal zijn, maar een uitwisseling van standpunten die gebaseerd is op een wederzijds vertrouwen.</p>
      <p sl="de">Het debat van vandaag toont aan dat we onze woorden moeten wegen als we over Centraal-Azië spreken. De Centraal-Aziatische republieken hebben erg verschillende kenmerken. We moeten erg verschillende eisen stellen. We willen energie importeren, maar op een veilige basis, en we willen democratie en mensenrechten exporteren. We willen beiden combineren, en dat is niet gemakkelijk. Sinds 1999 ben ik lid van de Delegatie voor betrekkingen met landen in Centraal-Azië. Ik ken deze landen. Ik heb veel van die mensen geleerd en ik weet dat ook zij een gezicht hebben dat ze niet willen verliezen. We moeten daarom heel voorzichtig en soms pragmatisch handelen.</p>
      <p sl="de">Dat brengt mij tot Oezbekistan. Oezbekistan is momenteel grote stappen aan het nemen en dat zouden we sterk moeten toejuichen. De doodstraf werd op 1 januari afgeschaft. Ik dank de rapporteur voor zijn mondeling amendement. Bovendien werd het beginsel van habeas corpus geïntroduceerd. Volgens dit beginsel controleert het gerecht of aanhoudingen wettelijk zijn. In mei dit jaar gaan we met de Commissie de tweede dialoog over mensenrechten voeren. Ik ben ervan overtuigend dat het zal doorgaan. Dit is nog een goede actie waardoor we verder bouwen op wat we zijn begonnen.</p>
      <p sl="de">Laat me toe te zeggen dat ik de amendementen door de UEN-fractie steun omdat ik het met hen eens ben. Voor mij zijn ze een stap in de richting van een dialoog, en dialoog en partnerschap zijn de elementen waarnaar we moeten streven.</p>
    </intervention>
    <intervention id="2-374" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mevrouw de Voorzitter, de Europese Unie zou actiever acties moeten ondernemen in Centraal-Azië en economische en sociale ontwikkeling in de regio moeten ondersteunen. Onze invloed is momenteel niet groot: vooral Moskou, Peking en Washington zijn daar zaken aan het doen.</p>
      <p sl="pl">Om een actievere rol te spelen moeten we een standpunt innemen over economische en politieke samenwerking en moeten we deelnemen aan projecten, investeringen en programma’s die problemen in Kazachstan, de Kirgizische Republiek, Tadzjikistan, Turkmenistan en Oezbekistan aanpakken. Tegelijk moeten we al deze landen aanmoedigen om op interregionaal gebied actiever samen te werken. We mogen echter niet vergeten dat dit niet gemakkelijk zal zijn want de regio is een etnische, linguïstische, religieuze, politieke en sociale mengelmoes met een nog steeds sterke Russische invloed.</p>
      <p sl="pl">De Europese Unie moet als prioriteit de samenwerking versterken op gebieden als energie, handel, onderwijs, infrastructuur, veiligheid en regionale integratie. We moeten vooral het democratiseringsproces, de ontwikkeling van onderwijs en armoedebestrijding steunen. Dit zal leiden tot een grotere veiligheid en sociale en economische stabiliteit in deze strategische regio en zal onze samenwerking efficiënter maken.</p>
    </intervention>
    <intervention id="2-375" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Mevrouw de Voorzitter, ik wil eerst dit kwijt: alle vijf landen in Centraal-Azië zijn lid van de OVSE. Dit impliceert dat zij tegenover de internationale gemeenschap verplichtingen hebben op het gebied van fundamentele vrijheden, democratie en mensenrechten, hoewel niet alle landen evenveel aan deze verplichtingen voldoen.</p>
      <p sl="pl">Ten tweede, als we kijken naar de regionale tekortkomingen, komt Kazachstan er positief uit. In augustus 2007 hield het land parlementsverkiezingen waarbij ik optrad als waarnemer. Ondanks enkele bezwaren, werden deze verkiezingen door de internationale gemeenschap toch erkend als democratisch.</p>
      <p sl="pl">Ten derde moet de Europese Unie trachten een strategische samenwerking met de Centraal-Aziatische landen aan te knopen, vooral met Kazachstan, als zij andere bronnen dan Rusland wil vinden voor ruwe olie en aardgas. En dit houdt in dat zij de Europese ambities van Kazachstan moet aanmoedigen en steunen.</p>
    </intervention>
    <intervention id="2-376" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="de">lid van de Commissie . − Mevrouw de Voorzitter, dit was een heel interessant debat. Ik vind het altijd jammer dat het laat op de avond wordt georganiseerd en dat misschien daarom maar enkele leden zijn gebleven, maar bedankt om te blijven. Ik denk dat de meesten hebben gezegd wat ik persoonlijk ook denk: een strategie is absoluut noodzakelijk en deze strategie beoogt stabilisatie en veiligheid in deze regio. Inderdaad, wij, de Europese Unie, willen graag vooruitgaan.</p>
      <p sl="de">Ik was in 2000 fungerend voorzitter van de OVSE en ik kende toen deze landen en, zoals anderen al aangaven, zijn zij interessante landen. Zij zijn allemaal verschillend. Het is waar dat Kazachstan de parel van deze landen is, maar er moet nog veel worden verwezenlijkt.</p>
      <p sl="de">Zo is er het mensenrechtenprobleem waarnaar iedereen heeft verwezen. Zo is er ook het probleem van armoede-uitroeiing en vooral het onderwijsprobleem, maar ook de algemene problemen rond mensenrechten en, uiteraard, het grote energievraagstuk. Dus ik weet hoeveel we moeten doen en ik ben blij dat de Europese Unie nu eindelijk veel meer heeft gedaan dan in het verleden, samen met, zoals ik al zei, het Duitse voorzitterschap. Ik zal nu enkele woorden zeggen over deze verschillende problemen.</p>
      <p sl="de">Armoede-uitroeiing is heel belangrijk en dit is een van de belangrijkste onderdelen waarop we ons in de landenstrategieën zullen concentreren. De beleidsnotitie voor de EU-strategie voor Centraal-Azië is meer een politiek document met politieke prioriteiten, maar in de landenstrategieën vermelden we alle eisen onder het financieringsinstrument voor ontwikkelingssamenwerking. Hierbij wordt vooral de nadruk gelegd op onderwijs, gezondheid, plattelandsontwikkeling, sociale bescherming en in het bijzonder kwetsbare gezinnen en kinderen in moeilijkheden.</p>
      <p sl="de">Op het gebied van volksgezondheid en infectieziekten gaat ook bijzondere aandacht naar het wereldfonds voor de bestrijding van hiv/aids, tuberculose en malaria, waarvoor de landen in Centraal-Azië ook in aanmerking komen. Dit is al een aspect, en we gaan wellicht hiermee verder.</p>
      <p sl="de">Anderzijds is er het energievraagstuk – zowel de Nabucco-pijplijn als de Odessa-Brody-Gdańsk-pijplijn werden vermeld – en, in het algemeen, energievoorziening. Ik ga volledig met u akkoord dat we ons energiebeleid willen diversifiëren, ook al hebben we onze doelen nog niet volledig bereikt. Het belangrijkste punt is echter dat we een duidelijke beslissing hebben genomen.</p>
      <p sl="de">Over de Odessa-Brody-Gdańsk-pijplijn, zou ik graag willen zeggen dat de Commissie alles in het werk stelt om de energievoorziening en -routes van de EU te diversifiëren en Centraal-Azië is hier uiteraard heel belangrijk. De pijplijn die u vermeldde, is een belangrijk project dat met deze inspanningen wordt gerealiseerd, en om deze pijplijn te kunnen voeden, moeten we eerst en vooral werk maken van de trans-Kaspische pijplijn, zodat de grondstoffen van Centraal-Azië tot de Zwarte Zee geraken. Slechts enkele dagen geleden hadden we de allereerste regionale conferentie van de synergie voor de Zwarte-Zeeregio. Dit was het allereerste overleg op regionaal niveau over deze onderwerpen.</p>
      <p sl="de">Anderzijds moeten we ons ook bezighouden met energievoorziening via de Nabucco-pijplijn. Het is nog steeds een prioriteit voor de Commissie en we blijven dit project steunen. Het is nog niet dood zoals sommigen onder jullie misschien denken. Onze politieke prioriteiten liggen dus op energiegebied. Oja, we hebben ook een soort memorandum van overeenstemming met Turkmenistan over energie. We hebben er al een met Kazachstan en we zullen zeker proberen om nieuwe bruggen te slaan tussen de verschillende landen in de Kaukasus en Centraal-Azië.</p>
      <p sl="de">Iemand stelde me een vraag over Mongolië. De vijf landen in Centraal-Azië hebben door het uiteenvallen van de Sovjet-Unie dezelfde recente geschiedenis en zijn allemaal heel jonge naties. Dit impliceert dat we voor elke natie op het gebied van politieke en economische hervormingen voor gelijkaardige uitdagingen staan, terwijl, zoals u weet, Mongolië een andere geschiedenis heeft. Daarom werd Mongolië in de strategie niet opgenomen. We sluiten echter de zuidelijke landen in Centraal-Azië niet uit en we zoeken naar mogelijkheden om met Mongolië meer samen te werken. Tegenwoordig is het een tamelijk gedemocratiseerd land waar veel positieve maatregelen en stappen worden genomen.</p>
      <p sl="de">Kazachstan zal inderdaad de voorzitter zijn van de OVSE in 2010. Ik zou er graag aan willen toevoegen dat ik dat altijd heb gesteund, altijd op de voorwaarde dat Kazachstan verder belangrijke en nog noodzakelijke maatregelen blijft nemen. Er moet nog meer worden ondernomen op het gebied van mediavrijheid, kiesrecht en registratieproblemen van politieke partijen, maar het gaat de goede kant uit.</p>
      <p sl="de">Kazachstan is ten slotte ook lid van het Europees nabuurschapsbeleid. Laten we de strategie voor Centraal-Azië en het ENP een beetje gescheiden houden. Elementen van het nabuurschapsbeleid kunnen later aan bod komen in een speciale overeenkomst, vooral met Kazachstan, want we weten dat Kazachstan het eerste land in Centraal-Azië kan worden die een positieve invloed uitstraalt. Ik hoop dat de anderen zullen volgen.</p>
    </intervention>
    <intervention id="2-377" speaker_id="28235" name="Cem Özdemir" is_mep="True" mode="spoken" role="rapporteur">
      <p sl="de">Mevrouw de Voorzitter, Commissaris, ik wil eerst alle collega’s bedanken die aan dit debat hebben deelgenomen en ook de Commissies aan wie ik een opinie had gevraagd, voor hun input, en natuurlijk ook de voorzitter van de delegatie, mevrouw Juknevičienė. Mijn dankwoordje gaat ook naar zij die de amendementen hebben ingediend. Mevrouw Jeggle heeft al verwezen naar het amendement over de afschaffing van de doodstraf in Oezbekistan, waarmee we heel blij zijn. Ik moet hier echter ook vermelden dat we bezorgd zijn om de mysterieuze dood van politici en journalisten uit de oppositie in buurlanden van Oezbekistan. Dat moet ook in dit kader aan bod komen.</p>
      <p sl="de">De hamvraag is hoe we onze waarden kunnen overbrengen zonder onze eigen belangen achteruit te schuiven. Dit is nu net de toegangsdeur voor de Europese Unie, want we hebben meer te bieden dan afhankelijkheid of zelfs de uitbuiting van deze landen. De eenvoudige en acute vraag is hoe we stabiliteit op lange termijn kunnen combineren met democratische ontwikkeling. In deze regio zijn er nog veel mogelijkheden om een echte partnerschap tussen Centraal-Azië enerzijds en de Europese Unie anderzijds op te bouwen. We streven naar niets minder dan naar een volledig pakket van economische en democratische ontwikkelingen, in combinatie met een culturele en wetenschappelijke uitwisseling, en met een duidelijke nadruk op milieubescherming en de ontwikkeling van de burgermaatschappij.</p>
      <p sl="de">Ik wil het even hebben over een onderwerp waarover jullie allemaal al zeker gehoord hebben, namelijk de milieuramp in het Aralmeer, een van de grootste milieurampen in de wereld, die de regio op de wereldkaart heeft gezet. De betrokken landen zullen dit probleem niet zonder onze hulp kunnen oplossen. In dit geval moeten we ons ook solidair opstellen en helpen.</p>
      <p sl="de">Er is ook goed nieuws. We mogen niet vergeten dat Turkije, een belangrijke partner, een buurland is en aangezien het tot de Europese Unie wil toetreden, ook deskundige hulp kan geven bij de gemeenschappelijke ontwikkeling van een strategie.</p>
      <p sl="de">De mate waarin de Europese Unie een coherente strategie voor Centraal-Azië kan ontwikkelen, is een maatstaf voor haar succes. Als de Europese Unie een internationale speler wil zijn, moet zij ook een strategie ontwikkelen met de gemeenschappelijke belangen.</p>
    </intervention>
    <intervention id="2-378" speaker_id="1237" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt plaats op woensdag 20 februari 2008.</p>
      <p sl="nl">Schriftelijke verklaringen (Artikel 142)</p>
    </intervention>
    <intervention id="2-379" speaker_id="28427" name="Alessandro Battilocchio" is_mep="True" mode="written">
      <p sl="it">In het kader van mijn taken bij de Delegatie voor betrekkingen met Centraal-Azië, waarvan in lid ben, heb ik de mogelijkheid gehad om de landen in de regio in kwestie te bezoeken.</p>
      <p sl="it">Ik heb daar kunnen waarnemen dat deze landen, vooral omdat zij door de EU sterk worden gestimuleerd, substantieel vooruitgang hebben geboekt op vele gebieden, van milieuzaken tot sociale zaken. Dit gezegd zijnde, hoop ik dat de EU haar acties in dit deel van de wereld zal verderzetten door haar dialoog met deze landen op te voeren, zonder uit het oog te verliezen dat deze naties belangrijke bondgenoten zijn in de strijd tegen internationaal terrorisme en drugshandel.</p>
      <p sl="it">De Raad en de Commissie worden ook verzocht meer inspanningen te leveren om de burgers beter te beschermen op belangrijke gebieden zoals het sociale leven. Hierdoor dienen zij de wetten die van kracht zijn inzake vrouwenrechten te versterken en de toepassing ervan te verbeteren. Zij worden eveneens verzocht even krachtig verder te strijden tegen de uitbuiting van kinderen, grote onderwijshervormingen door te voeren en, gezien de enorme toename van infectieziekten in deze regio, de gezondheidsdiensten te hervormen, wat een van de belangrijkste prioriteiten voor deze landen is.</p>
    </intervention>
  </section>
  <section id="creitem33" title="14. Agenda van de volgende vergadering: zie notulen"/>
  <section id="creitem34" title="15. Sluiting van de vergadering"/>
</text>
