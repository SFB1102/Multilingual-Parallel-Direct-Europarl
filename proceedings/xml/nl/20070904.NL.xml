<?xml version='1.0' encoding='utf-8'?>
<text id="20070904.NL" lang="nl" date="2007-09-04" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Debatten over gevallen van schending van de mensenrechten, de democratie en de rechtsstaat (bekendmaking van de ingediende ontwerpresoluties): zie notulen"/>
  <section id="creitem3" title="3. Evaluatie van de interne markt: hinderpalen en inefficiëntie bestrijden met betere implementatie en handhaving (debat)">
    <intervention id="2-007" speaker_id="23788" name="De Voorzitter" is_mep="True" mode="spoken">
      <p sl="nl">Aan de orde is het verslag van Jacques Toubon, namens de Commissie interne markt en consumentenbescherming, over de evaluatie van de interne markt: hinderpalen en inefficiëntie bestrijden met betere implementatie en handhaving (2007/2024(INI)) (A6-0295/2007).</p>
    </intervention>
    <intervention id="2-008" speaker_id="28198" name="Jacques Toubon" is_mep="True" mode="spoken" role="rapporteur">
      <p sl="fr">Mijnheer de Voorzitter, commissaris, dames en heren, dit is een initiatiefverslag dat werd voorgesteld door onze fractie en dat, na maanden werk, de steun heeft gekregen van een zeer grote meerderheid van de Commissie interne markt en consumentenbescherming. Ik ben verheugd over deze grote bijval. Als we dezelfde steun krijgen van het Parlement in de plenaire vergadering, dan kunnen we ten volle meewerken aan de mededeling voor komende herfst waar de Commissie nu aan werkt over de internemarktstrategie voor de 21e eeuw. We kunnen daar dan een grote invloed op uitoefenen.</p>
      <p sl="fr">De interne markt is de grootste verwezenlijking van de Europese Unie in de laatste 50 jaar. Ze vormt de kern van de Europese integratie en nu ook van de Lissabonstrategie. Maar het gaat hier over een proces dat voortdurend evolueert en we moeten het dus vooral vanuit een politiek standpunt benaderen. Dat is, naar mijn mening, het meest opvallende kenmerk van het verslag dat ik hier aan u voorstel.</p>
      <p sl="fr">Europa maakt momenteel een onrustige periode door en het is belangrijk om te beseffen dat de interne markt niet verder kan ontwikkelen als het merendeel van de bevolking er sceptisch en zelfs vijandig tegenover blijft staan. Vaak menen de burgers dat de interne markt en het concurrentiebeleid aan de basis liggen van een groot deel van de sociale problemen die zij ondervinden.</p>
      <p sl="fr">Daarom moet elke internemarktstrategie erop gericht zijn het scepticisme en die vijandigheid om te buigen naar vertrouwen in de interne markt, gedeeltelijk door de aandacht te vestigen op de voordelen ervan en gedeeltelijk door, op hetzelfde moment, openheid en concurrentie na te streven en oog te hebben voor sociale cohesie op vlakken als milieu, werkgelegenheid, cultuur en toegankelijkheid voor kwetsbare groepen.</p>
      <p sl="fr">In ons verslag hebben we geprobeerd dat evenwicht te vinden en ik denk dat deze overweldigende steun voor het verslag aantoont dat we in die opzet geslaagd zijn. Dat is de belangrijkste aanbeveling die ik wil doen aan de Commissie: de interne markt kan zich niet verder ontwikkelen en uitbreiden als onze medeburgers het beleid niet steunen.</p>
      <p sl="fr">Daarom hebben we drie voorstellen gedaan: het herstellen van het vertrouwen, het verminderen van de lasten en, als laatste, het plaatsen van de interne markt in een internationale context. Dat is ook de reden waarom we nadruk hebben gelegd op die aspecten die de levenskwaliteit van onze burgers beïnvloeden, zoals het milieu en consumentenbescherming. We vragen dat de nationale parlementen op dat vlak meer betrokken worden bij onze activiteiten, zodat ze beter begrijpen wat de voordelen zijn van de eenheidsmarkt.</p>
      <p sl="fr">Een belangrijk amendement dat ik heb opgesteld en dat volgens mij op algemene steun zal kunnen rekenen, is het herziene twaalfde amendement. Het amendement is gebaseerd op de beslissingen van de Europese Raad op 21 juni over het mandaat dat gegeven werd aan de intergouvernementele conferentie met het oog op het toevoegen van een paragraaf over de openbare diensten aan het nieuwe Wijzigingsverdrag. Wij vragen de Commissie om de positie van de openbare diensten, de diensten van algemeen belang en de diensten van algemeen economisch belang te verduidelijken, want wij zijn van mening dat deze diensten een zeer belangrijke rol spelen in een succesvolle interne markt. Tot die conclusie kwamen we al toen we de richtlijn betreffende diensten op de interne markt besproken.</p>
      <p sl="fr">We hebben ook veel aandacht gehad voor middelgrote en kleine bedrijven en ook voor kwetsbare personen, vooral mensen met een handicap. Wat de ontwikkeling van het recht op consumptie betreft, hebben we vastgesteld dat er zeer weinig grensoverschrijdende consumptie is: ongeveer zes procent. Dat is duidelijk te weinig. In het internemarktbeleid komen uiteraard ook het energiebeleid, het tegengaan van de opwarming van de aarde, en het openstellen van de netwerkindustrieën aan bod. Een van de belangrijkste - en meest controversiële - voostellen is om een internemarkttest te verwerken in alle nieuwe regelgeving.</p>
      <p sl="fr">Dat is alles wat ik wilde zeggen in deze korte toespraak. Als we de inherente kracht van de interne markt op een succesvolle manier kunnen koppelen aan een engagement van de consumenten en de producenten voor dit beleid, dan zal dat volgens mij een echte stimulans geven aan de welvaart, de werkgelegenheid en het Europese sociale model en zal Europa, op hetzelfde moment, een sterke economische positie verwerven in de wereld.</p>
    </intervention>
    <intervention id="2-009" speaker_id="1985" name="Pervenche Berès" is_mep="True" mode="spoken">
      <p sl="fr">rapporteur voor advies van de Commissie economische en monetaire zaken . – Mijnheer de Voorzitter, Commissaris, het is mijn taak om de mening van de Commissie economische en monetaire zaken aan u voor te stellen, en ik moet zeggen dat ik dat deze keer met plezier doe. De rapporteur die we hadden gekozen, heeft besloten dit verslag toch niet in eigen naam in te dienen omdat hij het niet eens was met het feit dat we, na een stemming in de Commissie economische en monetaire zaken, hebben besloten nadruk te leggen op de belastingsvoorwaarden voor een harmonieuze interne markt. Het komt erop neer dat de Commissie economische en monetaire zaken van mening is dat de Commissie bepaalde initiatieven moet nemen om verstoring van de belastingheffing te vermijden, als we willen dat de interne markt harmonieus functioneert. Ik kan dit standpunt van de Commissie economische en monetaire zaken alleen maar beamen.</p>
      <p sl="fr">Er zijn nog twee zaken die volgens mij extra aandacht verdienen vandaag. Het eerste is het concurrentiebeleid. Uit recente gebeurtenissen, en dan vooral die waarbij ratingbureaus betrokken waren, is nog maar eens gebleken (alsof we dat al niet wisten) dat er op de interne markt nood is aan een streng concurrentiebeleid dat toepasbaar is op alle sectoren van de markt.</p>
      <p sl="fr">Het andere aspect, dat al is aangehaald door de rapporteur, is de internationale dimensie en de manier waarop de Europese Unie met de toepassing van de interne markt kan bijdragen tot de internationale normalisatie. Dat geldt vandaag de dag des te meer voor de financiële markt. Ik hoop dat de Commissie ook op dat vlak in staat zal zijn het initiatief te nemen en te streven naar de internationale normalisatie die nodig is om op het vlak van toezicht vooruitgang te boeken.</p>
    </intervention>
    <intervention id="2-010" speaker_id="photo_generic" name="Charlie McCreevy" is_mep="True" mode="spoken">
      <p sl="en">lid van de Commissie . − Mijnheer de Voorzitter, dames en heren, sinds de publicatie van ons tussentijds verslag februari jongstleden hebben wij als Commissie een aantal zeer productieve discussies gevoerd over de evaluatie van de interne markt. We hebben er nu flink de vaart achter en kunnen naar verwachting in november onze conclusies uitbrengen.</p>
      <p sl="en">Ik zou graag de leden van de Commissie interne markt en consumentenbescherming, en in het bijzonder de heer Jacques Toubon, willen bedanken voor hun indrukwekkende hoeveelheid aanbevelingen en voorstellen. Mijn dank gaat tevens uit naar de leden van de Commissie economische en monetaire zaken voor hun duidelijke en opbouwende bijdrage aan dit verslag, alsook naar de fracties voor hun nauwe betrokkenheid en hun hoogstaande beleidsstukken. Zoals dat altijd met goede verslagen het geval is, zie ik dat er ook hier sprake is van enige menings- en accentverschillen.</p>
      <p sl="en">Laten we eerst eens even kijken waar we het eigenlijk over hebben. De interne markt is een markt van zo’n 500 miljoen burgers en meer dan 20 miljoen bedrijven. Sinds de oprichting ervan in 1992 heeft deze interne markt gezorgd voor een stijging van de Europese economische output van meer dan twee procent, alsook voor bijna drie miljoen nieuwe arbeidsplaatsen. Een enorme impuls dus voor de Europese welvaart, die tevens heeft geleid tot een grotere externe invloed. Om deze verworvenheden te kunnen handhaven dient de interne markt op een hoger plan te worden gebracht. Het zou echt een grote vergissing zijn de zaak als een gelopen race te beschouwen. We moeten ervoor zorgen dat Europa concurrentiekrachtig blijft, ten behoeve van het Europese bedrijfsleven, maar vooral ten dienste van de Europese burger. Zonder een fundamenteel gezonde economie is het eenvoudigweg niet mogelijk om een Europa in stand te houden met hoogwaardige publieke diensten op het gebied van de medische zorg, onderwijs en de sociale zekerheid. Dus waar draait het hier allemaal om? Om het feit dat wij als Commissie, het Parlement en de lidstaten bij alle broodnodige hervormingen blijk dienen te geven van leiderschap en moed.</p>
      <p sl="en">De evaluatie van de interne markt vormt een wezenlijk onderdeel van de inspanningen die deze Commissie zich getroost om Europa tastbare resultaten te tonen en haar agenda voor de burger te realiseren. Een paar voorbeelden ter illustratie.</p>
      <p sl="en">Wat postdiensten betreft, wordt nu de laatste hand gelegd aan een laatste pakket maatregelen ter afronding van de liberalisering van deze markt. Op het gebied van energiebeleid komt commissaris Piebalgs binnenkort met voorstellen voor een interne Europese energiemarkt. Commissaris Kuneva geeft momenteel leiding aan een proces waarin alle wetten op het gebied van consumentenbescherming in de EU uitgebreid in kaart worden gebracht. En verder werken wij met u en met de lidstaten aan een kader voor een Europees octrooi.</p>
      <p sl="en">Elke individuele hervorming van de interne markt op zich is belangrijk, maar alles bij elkaar opgeteld is het belang ervan nog veel groter. De huidige interne markt, een enorme, dynamische en open markt, is het resultaat van al dit soort moeilijke hervormingen, van alle moeilijke beslissingen die we hebben moeten nemen.</p>
      <p sl="en">Kortom, voor het verdere succes van de interne markt – het potentieel om de levensstandaarden en de sociale omstandigheden van alle Europese burgers te verbeteren – is ons leiderschap en moed vereist. Niet zozeer door het schetsen van een toekomstvisie, maar door daadwerkelijk de maar al te reële en moeilijke beleidskeuzes te maken die gemaakt moeten worden.</p>
      <p sl="en">Maar om terug te keren tot de evaluatie zelf: een aantal kernpunten ervan. Allereerst iets over hoe wij te werk gaan, dus hoe wij het internemarktbeleid waarmaken, en daarna iets over onze gedeelde beleidsprioriteiten.</p>
      <p sl="en">Wat de werkzaamheden betreft weten we allemaal – en dat blijkt ook nog weer eens uit dit verslag – dat we de algehele samenwerking en de betrokkenheid van de mensen moeten versterken. De oproep van het Parlement tot sterkere netwerken voor samenwerking is dan ook muziek in mijn oren.</p>
      <p sl="en">De interne markt is een gemeenschappelijke onderneming en om deze concreet te kunnen realiseren is onze nauwe samenwerking vereist. Daarbij dient doorlopend de behoeften van de burger in het achterhoofd te worden gehouden. Dat betekent dat we moeten voortbouwen op succesvolle projecten zoals SOLVIT en de burger beter moeten helpen bij het oplossen van de grensoverschrijdende problemen waar zij tegenaan lopen. Het betekent tevens dat wij meer werk moeten maken van nieuwe instrumenten zoals het informatiesysteem voor de interne markt, ter versterking van de samenwerking tussen de lidstaten. Ik ben er, net als u, stellig van overtuigd dat nauwe samenwerking hét recept is voor succes.</p>
      <p sl="en">Graag wil ik nog stilstaan bij een interessante suggestie in uw verslag met betrekking tot een soort “internemarkttest” voor alle nieuw in te voeren maatregelen. Dit element vormt een belangrijk onderdeel van onze mechanismes voor “beter regelgeven”, en kan niet vaak genoeg genoemd worden. Indien we constateren dat nieuwe voorstellen leiden tot een belemmering van het verkeer van personen, goederen, diensten en kapitaal, en dus schadelijk zijn voor de interne markt, dan dienen we dit als zodanig te onderkennen en te bezien of we het niet over een andere boeg moeten gooien, voordat er iemand averij oploopt!</p>
      <p sl="en">Goed, nu dan wat betreft onze gemeenschappelijke prioriteiten voor de interne markt. De Commissie heeft in haar tussentijdse verslag aan de Voorjaarsraad een aantal ontwikkelingsrichtingen voor de interne markt geschetst. Ik geef u een paar voorbeelden op beleidsterreinen waarin ikzelf het meest thuis ben.</p>
      <p sl="en">In uw verslag wijst u geheel terecht op financiële diensten voor consumenten als iets waarmee de interne markt veel verder zou kunnen gaan. Ik denk dat Europa de burger kan helpen over de hele linie veel meer waar voor z’n geld te krijgen. Of het nu gaat om hypotheken, verzekeringen, betaalkaarten, bankrekeningen of andere financiële diensten.</p>
      <p sl="en">Op 19 september houdt de Commissie een hoorzitting in Brussel om meer te weten te komen over de prioriteiten van alle betrokken partijen. Ik roep al degenen die hierin geïnteresseerd zijn om hierbij aanwezig te zijn.</p>
      <p sl="en">Nu een nieuw onderwerp voor ons debat, een onderwerp dat niet in de evaluatie van de interne markt ontbreken mag, namelijk e-overheid. In alle lidstaten worden er steeds meer overheidsdiensten via elektronische weg aangeboden. Dit heeft als voordeel dat deze de burger minder kosten en beter toegankelijk zijn. En ook al levert dit nieuwe mogelijkheden op, toch is er een aantal kwesties die om onze aandacht vragen.</p>
      <p sl="en">Ik geef u een paar voorbeelden. Allereerst elektronische aanbestedingen. We dienen te voorkomen dat nationale overheden als gevolg van hun keuzes voor specifieke technologieën en veiligheidsstandaarden puur nationale e-aanbestedingsmarkten creëren. Evenzo dienen de lidstaten in voorbereiding op de tenuitvoerlegging van de dienstenrichtlijn te zijn uitgerust met gemeenschappelijke systemen waarmee op veilige wijze informatie kan worden uitgewisseld.</p>
      <p sl="en">Dan nog een laatste opmerking met betrekking tot de internationale dimensie van het geheel die tot mijn grote verheuging prominent in uw verslag aanwezig was. Deze Commissie is er alles aan gelegen om de wereldwijde invloed van Europa te maximaliseren en nauwe betrekkingen aan te knopen. Dientengevolge werken we niet alleen aan verbreding en verdieping van onze dialoog met de Verenigde Staten en Japan, maar houden we tevens topontmoetingen met China, India, Rusland en Brazilië.</p>
      <p sl="en">Dankzij deze vormen van mondiale dialoog komen we meer te weten over onze partners, kunnen we onze standaarden en waarden verbreiden, bilaterale kwesties oplossen, en nieuwe kansen creëren voor het Europese bedrijfleven. De externe dimensie is met andere woorden een essentieel onderdeel van ons internemarktbeleid.</p>
      <p sl="en">Alles samenvattend kan ik mij tot mijn grote genoegen bij u aansluiten wat betreft de prioriteiten van de evaluatie van de interne markt, zowel wat betreft de manier waarop deze gestalte dient te krijgen, alsook wat betreft de beleidsgebieden die de burger het meest tot dienst zullen zijn.</p>
      <p sl="en">Uiteraard zal het mij een genoegen zijn om na goedkeuring van de evaluatie van de interne markt opnieuw hier te verschijnen om u dan onze conclusies uit de doeken te doen en met u te bespreken hoe verder te gaan.</p>
    </intervention>
    <intervention id="2-011" speaker_id="4538" name="Malcolm Harbour" is_mep="True" mode="spoken">
      <p sl="en">namens de PPE-DE-Fractie . – Mijnheer de Voorzitter, het is mij een waar genoegen vanmorgen kennis te hebben kunnen nemen van het verslag van de heer Toubon, waarvoor mijn dank - en dat niet alleen namens mijn fractie, maar tevens namens mijn collega, vice-voorzitter mevrouw Thyssen, die hier vanmorgen jammer genoeg niet aanwezig kon zijn omdat ze plots terug moest naar België, naar haar ouders waarmee het alles behalve goed gaat. Namens alle leden van onze fractie mijn complimenten voor dit verslag.</p>
      <p sl="en">Een van de belangrijkste aspecten van het uitmuntende werk van de heer Toubon is de manier waarop hij de interne markt beziet op een zeer uitgebreide en allesomvattende manier, zoals hijzelf al in zijn toespraak aangaf. De interne markt raakt het leven van werkelijk elke EU-burger. Het probleem is dat men de interne markt en het succes en de toekomst ervan vaak als een onwrikbaar gegeven beschouwt. Zoals de heer Toubon al aangaf, is het absoluut gerechtvaardigd om een dringend beroep te doen op ons allen, en in het bijzonder op de Commissie die momenteel aan een nieuwe strategie werkt, om met een aantal radicale nieuwe ideeën te komen, en met name om het hele politieke profiel van de interne markt te vergroten en de mensen veel meer bewust te maken van het belang ervan. De lidstaten en de premiers dienen tijdens hun top in maart, wanneer zij zich over dit document buigen, er ten volste hun voordeel mee te doen.</p>
      <p sl="en">Het tweede punt - en het doet mij buitengewoon deugd dat u hierbij in het speciaal stilstond, mijnheer de commissaris – is de hele mondiale dimensie van de interne markt. Het is een gegeven dat een volwaardig werkende interne markt Europa binnen de wereldwijde economie een enorm concurrentieel voordeel oplevert. Het is ons aller verantwoordelijkheid, van eenieder hier aanwezig, om namens de burger ervoor te zorgen dat dit concurrentieel voordeel intact blijft. En dat kan alleen door, net zoals zo voortreffelijk in dit verslag is gedaan, duidelijk en met een langetermijnvisie in het achterhoofd te blijven hameren op de voordelen van de interne markt alsook op de noodzaak van beleid waarmee er voortdurend in het belang van al onze burgers aan wordt gewerkt deze op een hoger plan te brengen.</p>
    </intervention>
    <intervention id="2-012" speaker_id="4429" name="Robert Goebbels" is_mep="True" mode="spoken">
      <p sl="fr">namens de PSE-Fractie . – Mijnheer de Voorzitter, dames en heren, de PSE-Fractie heeft net een belangrijke bijdrage goedgekeurd inzake de herziening van de interne markt. Ik zal achteraf met alle plezier een kopie daarvan aan Commissaris McCreevy bezorgen.</p>
      <p sl="fr">We beschouwen de interne markt, naast de Euro, als de belangrijkste economische verwezenlijking van de Unie, maar, in tegenstelling tot de Commissaris, zijn wij geen marktfanatici. Sinds de mens de fase van jagen en verzamelen achter zich heeft gelaten, is de markt altijd de plaats geweest waar men handel kon drijven. De markt heeft zijn nut en heeft zelfs enkele voordelen, maar het is geen maatschappijmodel op zich.</p>
      <p sl="fr">Er is niets mis met de markteconomie, zolang ze niet uitmondt in een maatschappij waar alles te koop is, waar menselijke behoeften zoals onderwijs, cultuur, sociaal welzijn en gezondheidszorg volledig onderworpen zijn aan de marktkrachten. Wij streven naar een sociale markteconomie waar de concurrentie, die op zich wel nodig is, onderworpen is aan bepaalde regels. Een economie waar de consumenten beschermd worden en waar doeltreffende openbare diensten de tekortkomingen van de markt opvangen.</p>
      <p sl="fr">In de Verenigde Staten is de gezondheidssector goed voor meer dan vijftien procent van het BNP. Dat is het dubbele van het Europese gemiddelde. En toch hebben 44 miljoen Amerikaanse werknemers geen ziekteverzekering. Wij zouden Europese steun willen zien aan de gezondheidssector, om te vermijden dat we een Europese gezondheidszorg krijgen met twee snelheden.</p>
      <p sl="fr">We vragen de Commissie met aandrang om eindelijk gevolg te geven aan het verzoek van de Europese Raden van Nice, Laken en Barcelona om voorstellen te formuleren voor een communautaire kaderregeling die de nationale, regionale en lokale autoriteiten in staat stelt efficiënte openbare diensten aan te bieden met volledige rechtszekerheid. We vragen de Commissie om te streven naar een interne markt met een hoge graad van sociale bescherming. Alle regelgeving met het oog op het vervolledigen van de interne markt moet gekoppeld worden aan een studie die onderzoekt wat de gevolgen ervan zullen zijn voor de werkgelegenheid in die betreffende sector. We willen bescherming bieden aan clausules zoals de Monti-clausule die het recht tot staken en het recht op collectieve overeenkomsten beschermt.</p>
      <p sl="fr">Als we een hoge graad van sociale bescherming willen behouden, dan is er, naar onze mening, nood aan ambitieuze richtlijnen inzake werktijd en uitzendarbeid. Sociale bescherming is niet onverenigbaar met economische efficiëntie. Het zijn zelfs de lidstaten met het best georganiseerde sociaal overleg, zoals de Scandinavische landen, Duitsland, Nederland en nog enkele anderen, die de meest succesvolle economieën hebben in de Europese Unie.</p>
      <p sl="fr">Om het samen te vatten: de PSE-Fractie is een voorstander van een concurrentie die stimuleert, een samenwerking die versterkt en een solidariteit die verenigt. Daarmee citeer ik Jacques Delors. Ik laat het over aan mijn collega, Evelyne Gebhardt, om onze mening over het verslag Toubon kenbaar te maken, een mening die volgens mij vrij positief is.</p>
      <a text="(Applaus)"/>
    </intervention>
    <intervention id="2-013" speaker_id="1926" name="Karin Riis-Jørgensen" is_mep="True" mode="spoken">
      <p sl="da">namens de ALDE-Fractie. – Mijnheer de Voorzitter, eerst en vooral wil ik de heer Toubon feliciteren met zijn uitstekende prestatie. Ik denk dat we een uitermate aanvaardbaar resultaat hebben bereikt, waar we zeer tevreden over mogen zijn. Ik ben ook dank verschuldigd aan de schaduwrapporteurs van de andere fracties, en dan vooral de heer Harbour van de Fractie van de Europese Volkspartij (Christen-democraten) en Europese democraten voor de constructieve samenwerking.</p>
      <p sl="da">Het resultaat is een verslag dat, naar mijn mening, een aantal verstandige, vooruitstrevende voorstellen bevat. Eerst en vooral, wil ik de nadruk leggen op de liberalisering van de postsector, die ik zeer belangrijk en noodzakelijk acht, maar ook een grotere concurrentie op de energiemarkt en de verbetering van het concurrentiebeleid in het algemeen. Het zijn allemaal voorstellen die de vier grondrechten van de eenheidsmarkt zullen waarborgen en verbeteren. De doelstelling is duidelijk: we willen een interne markt zonder hinderpalen. Want uiteindelijk is het nodig de interne markt voortdurend te verbeteren. We moeten Europa steeds beter uitrusten voor de mondialisering. We moeten onafgebroken werken aan de Europese economie. En, boven alles, moeten we ervoor zorgen dat de consumenten kunnen genieten van een ruimer aanbod, lagere prijzen en betere kwaliteit. Want dat is uiteindelijk waar de interne markt om draait.</p>
      <p sl="da">Gelukkig geeft dit verslag blijk van een visie, en die visie verdient onze aandacht. Dit verslag vormt een stimulans voor de Commissie, een bijdrage aan de strategie van Lissabon, en een oproep aan Europa om een tandje bij te steken als we op het hoogste niveau willen meedraaien en het hoofd willen kunnen bieden aan de druk van de concurrentie van, in het bijzonder, China en de Verenigde Staten. Als de Commissie dus het beste voorheeft met Europa, haar burgers en haar bedrijven, dan zal Commissaris McCreevy tijdens de werkzaamheden van de Commissie rekening houden met dit verslag en het voorbeeld volgen van het Parlement.</p>
      <p sl="da">Ik ben ervan overtuigd dat de interne markt op die manier de successen aan elkaar zal rijgen, wat zowel onze burgers als onze grote en kleine bedrijven ten goede zal komen. Een interne markt zonder hinderpalen zal leiden tot meer banen en meer groei en dat is nodig om de Europese welvaartstaat te financieren. Uiteindelijk zullen hierdoor de echte winnaars de Europese burgers zijn. Het is echter niet alleen de Commissie die dit verslag moet lezen. Ook de heer Sarkozy en mevrouw Merkel moeten dit verslag zeer, zeer zorgvuldig bestuderen. Als we pleiten voor een interne markt zonder hinderpalen, dan kunnen we en mogen we niet tolereren dat twee belangrijke lidstaten voortdurend de vrije energiemarkt in de weg staan, om niet te zeggen ondermijnen.</p>
    </intervention>
    <intervention id="2-014" speaker_id="28113" name="Eoin Ryan" is_mep="True" mode="spoken">
      <p sl="en">namens de UEN-Fractie . – Mijnheer de Voorzitter, de eerste 10 jaar van de interne markt hebben de EU-economie 877 miljoen euro extra opgeleverd en heeft bijgedragen tot meer dan 2,5 miljoen nieuwe banen. Ik denk dus niet dat er ook maar iemand is die met recht betwisten kan dat de interne markt daadwerkelijk gewerkt heeft.</p>
      <p sl="en">Ik denk dat een krachtige concurrentiepositie op wereldniveau in de komende 10 jaar voor Europa van cruciaal belang zijn zal. Daarom kan ik me niet verenigen met het standpunt dat een gemeenschappelijke geconsolideerde bedrijfbelasting niet negatief van invloed zou zijn op het Europese concurrentievermogen. Dat is dan ook een van de redenen waarom ik als rapporteur van de Commissie economische en monetaire zaken mij spijtig genoeg genoodzaakt zag mijn naam van dit verslag te laten verwijderen.</p>
      <p sl="en">Ik ben ervan overtuigd dat de gemeenschappelijke geconsolideerde heffingsgrondslag voor de vennootschapsbelasting, oftewel belastingharmonisatie onder een andere naam en via de achterdeur, zal leiden tot een ondermijning van de concurrentie, de buitenlandse investeringen, de groei en de werkgelegenheid in Europa. Wat wij nodig hebben is belastingconcurrentie, en geen belastingharmonisatie. Om ervan verzekerd te zijn dat Europa blijft groeien en in de toekomst een dynamische wereldeconomie is, kunnen we naar mijn mening op dit vlak niet zonder concurrentie. Ik roep de Commissie dan ook op om zo snel mogelijk naar buiten te komen met de resultaten van haar effectbeoordeling van de gemeenschappelijke geconsolideerde heffingsgrondslag voor de vennootschapsbelasting op de interne markt.</p>
      <p sl="en">Ik ben ervan overtuigd dat Europa meer met landen in de wereld in dialoog moet treden over de financiële markten, niet alleen met de Verenigde Staten, Japan en China, maar ook met andere opkomende economieën zoals India. Want wat investeringen in O&amp;O betreft is Europa in vergelijking met andere landen maar een brekebeentje. De lidstaten dienen dan ook in te zetten op grotere samenwerking tussen technologie-intensieve producten en diensten, om zo markten voor kennis te creëren.</p>
      <p sl="en">Tot slot wil ik nog eens herhalen dat een economisch dynamisch Europa vraagt om belastingconcurrentie, en geenszins om belastingharmonisatie.</p>
    </intervention>
    <intervention id="2-015" speaker_id="4294" name="Heide Rühle" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, ik dank de rapporteur voor de uitstekende samenwerking en voor de open en transparante manier waarop hij dit verslag heeft opgesteld. Er worden enkele belangrijke kwesties in aangehaald. Werken aan het vertrouwen van de burger in de interne markt is een zeer belangrijke opdracht. Om dit te doen, zullen we, naast de economische zorgen, ook meer oog moeten hebben voor het milieu en de consument. We werden nog maar eens op de tekortkomingen op dat vlak gewezen toen Mattel, de grootste speelgoedfabrikant ter wereld, deze zomer voor de derde keer in minder dan een jaar tijd speelgoed uit de rekken moest laten halen. De bevolking verwacht daarop zeer terecht een snelle reactie van de Europese Unie en de Europese Commissie. We willen dan ook een herziening van de richtlijn inzake de veiligheid van speelgoed.</p>
      <p sl="de">In het verslag worden de belangrijkste kwesties aangekaart, zoals de rol van het fiscale beleid, en in dat opzicht verschil ik erg van mening met de vorige spreker. Volgens mij moeten we inderdaad oog hebben voor het risico op verstoring van de concurrentie als we geen verdere belastingsharmonisatie kunnen realiseren. Dat is nog een onderwerp waarover we voorstellen van de Commissie mogen verwachten.</p>
      <p sl="de">Naar mijn mening, moeten er ook vraagtekens geplaatst worden bij de stellingen over het energiebeleid. Niet alleen wordt er voorbijgegaan aan de, volgens mij zeer belangrijke, scheiding van netwerken en consumentendiensten, er is in het verslag jammer genoeg ook een zeer belangrijke rol weggelegd voor kernenergie. Het grote aantal onopgeloste veiligheidsvraagstukken in verband met kernenergie, die dit jaar nog maar eens benadrukt werden door de ongevallen met reactoren in Duistland en Zweden, worden gewoon genegeerd. Men sluit bovendien de ogen voor het nog steeds niet opgeloste probleem van nucleair afval en heeft geen aandacht voor de kwestie van subsidiariteit op dit vlak. Er zijn lidstaten die hebben gekozen voor een uitstap uit kernenergie en daarom denk ik dat het niet juist is dat de Europese Unie zich daar aan de hand van financiële steun mee moeit.</p>
      <p sl="de">Ook wat betreft de liberalisering van de postdiensten kunnen we niet echt spreken van een evenwichtige situatie. Over de financiering van een universele postdienst in kleine lidstaten en verafgelegen gebieden, bestaat er nog altijd geen duidelijkheid. Nochtans is toegang tot een universele dienst cruciaal om het vertrouwen van de burgers in de interne markt te herstellen.</p>
    </intervention>
    <intervention id="2-016" speaker_id="28513" name="Godfrey Bloom" is_mep="True" mode="spoken">
      <p sl="en">namens de IND/DEM-Fractie . – Mijnheer de Voorzitter, de heer Toubon geeft toe dat “in alle lidstaten de burgers zo hun twijfels hebben bij de interne markt en ander gemeenschappelijk beleid”. Hij bestrijdt niet dat de EU er niet in geslaagd is de vertrouwenscrisis te bezweren. Daarbij verwijst hij naar het document – nu bekend als het “Hervormingsverdrag” – dat deze crisis alleen maar heeft verergerd door op betuttelende toon te stellen dat de nationale parlementen de voordelen van de interne markt beter zullen leren begrijpen als zij erbij betrokken worden.</p>
      <p sl="en">Al die zielige achterlijke parlementen zijn tussen twee haakjes wél mooi de enige democratisch verkozen soevereine wetgevende organen van 27 Europese naties. Dat is nogal wat anders dan deze dwaze raadgevende vergadering die niks anders doet en doen kan dan de Commissie en de daarmee verbonden elites vertegenwoordigen. En zo is dit verslag een aanzet tot het onzalige plan om de nationale bevoegdheden op het gebied van universele diensten aan te tasten. Dat wordt gedaan door veranderingen aan te brengen aan de definitie van wat nationale diensten zijn en vervolgens de gezondheidszorg erin op te nemen, door zich het onderwerp intellectueel eigendom toe te eigenen dat, zoals we allemaal weten, mede over octrooien op software gaat, en verder door zonder fatsoenlijk iemand te vertegenwoordigen de vennootschapsbelasting te wijzigen, en dan tot slot nog door de macht naar zich toe te trekken en bakken geld binnen te doen laten stromen door middel van de handel in CO2 -emissies. En wat de kleine bedrijven betreft, is wel duidelijk dat de EU, haar economische partners, en de WTO, zullen blijven pogen hen te verpletteren. Dus tja, meneer Toubon, een vertrouwenscrisis? Nou, dat kunt u wel zeggen, ja!</p>
    </intervention>
    <intervention id="2-017" speaker_id="33986" name="Petre Popeangă" is_mep="True" mode="spoken">
      <p sl="ro">namens de ITS-Fractie . – Mijnheer de Voorzitter, een analyse van de evolutie van de interne markt, 50 jaar na het vastleggen van deze ambitieuze doelstelling in het Europese project, kunnen wij alleen maar toejuichen. Het is echter niet zeker dat we daadwerkelijk noemenswaardige vooruitgang hebben geboekt, aangezien het project grote vertraging heeft opgelopen tegenover de oorspronkelijke planning.</p>
      <p sl="ro">Het is jammer te moeten vaststellen dat dit belangrijke instrument voor solidariteit, waar de vier vrijheden (vrij verkeer van personen, goederen en kapitaal) in vervat zitten, niet op een consequente manier bijdraagt tot de verwezenlijking van het Europese project.</p>
      <p sl="ro">Zonder de kwestie van de opbouw van de interne markt zeer analytisch te benaderen, zou ik toch willen zeggen dat het behalen van deze doelstelling bemoeilijkt zal worden door ten minste drie factoren. Ten eerste is er de bestaande kloof tussen de verschillende niveaus van functionaliteit en efficiëntie van de nationale markten. Theoretisch gezien, zijn alle markten met vrije marktrelaties efficiënt. Maar in de praktijk, wordt de efficiëntie van de markt bepaald door een reeks politieke, economische, sociale, culturele, en vooral historische factoren die een markt een hogere of lagere graad van efficiëntie geven. Deze kloof heeft een negatieve invloed op de opbouw van een eenheidsmarkt.</p>
      <p sl="ro">De protectionistische maatregelen van bepaalde lidstaten, in het bijzonder die lidstaten met een ontwikkelde economie, belemmeren de vooruitgang van de minder ontwikkelde markten. Omwille van dat misbruik van hun economische macht, worden de voordelen van de vrije mededinging, een essentieel en democratisch onderdeel van de interne markt, hen ontzegd.</p>
      <p sl="ro">Tot slot, is er het gebrek aan gemeenschappelijke wettelijke bepalingen, vooral op het vlak van fiscaliteit. Dat heeft een negatieve invloed op het project van de interne markt, omdat heterogene belastingen zouden kunnen leiden tot spanningen tussen de lidstaten.</p>
      <p sl="ro">Ik steun het verslag maar ik ben van mening dat, als we een hogere graad van consistentie willen bereiken, er een analyse moet komen van de nationale markten van de lidstaten met een minder ontwikkelde economie. Ik heb het dan vooral over de nieuwe lidstaten zoals Roemenië. Afhankelijk van de resultaten, kunnen er dan maatregelen getroffen worden tot benadering van de ontwikkelde economieën. Dat is een noodzakelijke voorwaarde voor de opbouw van een Europese eenheidsmarkt.</p>
    </intervention>
    <intervention id="2-018" speaker_id="28359" name="Jana Bobošíková" is_mep="True" mode="spoken">
      <p sl="cs">Dames en heren, de gemeenschappelijke markt is zonder enige twijfel de hoeksteen van de Europese concurrentiekracht en van cruciaal belang voor de consumententevredenheid.</p>
      <p sl="cs">In het verslag dat nu voor ons ligt, staat ondubbelzinnig en naar mijn idee terecht geschreven dat deze markt, waarop wij trots mogen zijn, gebaseerd is op het principe van de vrije mededinging. Dat noopt mij ertoe erop te wijzen dat de gemeenschappelijke markt groot gevaar loopt, en wel in de gedaante van het Hervormingsverdrag dat het Portugese Voorzitterschap momenteel onder handen heeft. Het is namelijk zo dat overeenkomstig het mandaat van het Duitse voorzitterschap het principe van vrije mededinging niet meer zou moeten worden opgenomen in de basisdoelstellingen van de Unie, en dat terwijl deze basisdoelstellingen in het geval van mogelijke conflicten vaak de doorslag geven. Het enige dat overblijft is de vermelding dat de Unie een gemeenschappelijke markt vormt. De vrije mededinging als zodanig belandt dan in een of ander protocol bij het geheel, dat bij lange na niet dezelfde status heeft als het Hervormingsverdrag zelf.</p>
      <p sl="cs">Op die manier wordt het, indien het verdrag wordt goedgekeurd, nog moeilijker dan het nu al is om het principe van vrije mededinging in de Unie te verdedigen. En dat leidt noch tot een vergroting van het concurrentievermogen van de Unie, noch tot tevredener consumenten.</p>
    </intervention>
    <intervention id="2-019" speaker_id="28223" name="Andreas Schwab" is_mep="True" mode="spoken">
      <p sl="de">Mijnheer de Voorzitter, dames en heren, collega’s, eerst en vooral wil ik de rapporteur, Jacques Toubon, bedanken. Hij is degene die het standpunt van onze eigen fractie, de PPE-DE, heeft uitgewerkt, in nauwe samenwerking met vertegenwoordigers van de lidstaten in Noord-, Zuid-, Oost- en West-Europa.</p>
      <p sl="de">We hebben een productieve gedachtewisseling achter de rug en we zijn het erover eens geraakt dat de positieve aspecten van de interne markt veel verder gaan dan het algemene besef van de burgers, en ook veel verder dan wat hier tijdens bepaalde parlementaire debatten erkend is geweest. We hebben bovendien besloten dat de Commissie en haar afdeling public relations hierin een belangrijke rol zullen spelen. Zij moeten de man in de straat meer bewust zien te maken van de voordelen van de interne markt.</p>
      <p sl="de">Als we kijken naar, bijvoorbeeld, de fusie van Suez en Gaz de France, dan denk ik dat het zeer nuttig zou zijn om de internemarkttest, die in dit verslag wordt voorgesteld, en die de steun krijgt van onze fractie, op te nemen in de nationale wetgeving. Bovendien moeten we ons afvragen of het niet nuttig is om fusies als deze, of andere ontwikkelingen op het niveau van de lidstaten, aan een gelijkaardige test te onderwerpen. Zo kunnen we bepalen wat de gevolgen ervan kunnen zijn op de interne markt en of ze, binnen die markt, de gewone bevolking wel ten goede komen.</p>
      <p sl="de">We hebben in het verslag ook een passage gewijd aan diensten van algemeen belang. Dat is logisch als we denken aan de wettelijke grondslag die daarvoor komt door het Hervormingsverdrag, zoals al eerder vermeld is geweest. We waren het er bovendien over eens dat, op het vlak van mondialisering, de interne markt Europa’s belangrijkste troef is. Alleen een goed functionerende interne markt kan weerstand bieden aan de ontwikkelingen op de internationale markt. We kunnen namelijk niet uitsluitend rekenen op controlemechanismen, mevrouw Rühle, hoe doorslaggevend die ook al zijn geweest in het terugroepen van onveilig speelgoed. We moeten ook beroep doen op de trots en de kwaliteiten van onze eigen Europese fabrikanten, want we zullen nooit in staat zijn om alles te controleren.</p>
      <p sl="de">We kijken alvast uit naar de voorstellen die de Commissie deze herfst tijdens de Evaluatie van de interne markt zal formuleren als antwoord op dit verslag. We hopen ons dan in een positie te zullen bevinden waarbij we de verdere richting van de interne markt mee kunnen bepalen op basis van het verslag dat de Commissie op dat moment zal aannemen.</p>
    </intervention>
    <intervention id="2-020" speaker_id="1913" name="Evelyne Gebhardt" is_mep="True" mode="spoken">
      <p sl="de">Mijnheer de Voorzitter, ik wil eveneens in naam van de Sociaal-democratische Fractie de heer Toubon bedanken voor een verslag dat in grote mate op onze steun kan rekenen omdat er heel wat positieve aspecten in aan bod komen die belangrijk zijn voor de leden van onze fractie. En zo hoort het ook, want we hebben het hier ten slotte over de toekomst van de interne markt; we hebben het over het beantwoorden van de vragen die de Europese burgers stellen; en we hebben het over het vertrouwen in het beleid van de Europese Unie.</p>
      <p sl="de">Aan mevrouw Riis-Jørgensen wil ik zeggen dat het niet voldoende is om alleen die passages van het verslag te lezen die haar persoonlijk voldoening schenken. De tekst moet in zijn geheel beschouwd worden. Nergens staat er dat vrije mededinging, de interne markt en deregulering de enige prioriteiten zijn. Integendeel zelfs, want er komen ook heel wat sociaal-democratische aspecten aan bod. Om maar een voorbeeld te geven: in paragraaf acht hebben we het over het belang van impactstudies, die vooral relevant zijn wanneer het gaat over sociale rechten en arbeidsrecht. Dat is namelijk de sleutel tot de meermaals herhaalde doelstelling dat de mensen eerst moeten komen en dan pas de economie, en niet andersom. Dat moet de prioriteit zijn van elke beleidslijn waar wij aan meewerken.</p>
      <p sl="de">Een ander aspect van dit verslag waar wij als Sociaal-democraten zeer tevreden over zijn, is het voorstel tot uitbreiding van de harmonisatie, als een alternatief voor de gewone wederzijdse erkenning. Er is op zich niets verkeerds aan wederzijdse erkenning, maar harmonisatie is beter. We hebben een oplossing gevonden die niet alleen een doeltreffende bescherming biedt aan de burgers, maar ook duidelijk maakt dat er geen ruimte is voor concurrentie tussen de sociale systemen van de lidstaten. Wij vinden dat er een samenwerking moet zijn tussen de verschillende sociale systemen van de lidstaten, gebaseerd op de hoogst mogelijke waarden. Dat is een uitermate belangrijk punt en ik denk dat we dat zeer duidelijk hebben gemaakt.</p>
      <p sl="de">Nog een belangrijke verwezenlijking van de Sociaal-democraten was de overeenkomst over de diensten van algemeen belang, die op het laatste nippertje werd bereikt. Ik ben zeer tevreden dat de Europese Volkspartij verder gebouwd heeft op de tekst die momenteel in voorbereiding is voor het Verdrag betreffende de Europese Unie. Het is een feit dat we een prioriteit moeten maken van het verdedigen van de diensten van algemeen belang. We moeten iets doen aan de rechtsonzekerheid waaraan zulke diensten in de Europese Unie momenteel onderworpen zijn, zodat we op dat vlak de bevolking kunnen beschermen en aan de vraag tegemoet kunnen komen.</p>
      <p sl="de">Er is slechts één onderwerp waar wij, Sociaal-democraten ons niet mee kunnen verzoenen, en dat is de internemarkttest. Nergens in de tekst, heer Schwab, komt er een bepaling voor over deze internemarkttest, dus ik stel voor dat u de tekst wat grondiger leest. Voor ons, Sociaal-democraten, is de internemarkttest geen maatstaf die wij willen hanteren, of toch tenminste niet vooraleer er evenveel aandacht wordt besteed aan andere tests, zoals onderzoek naar gendermainstreaming of sociale impact, in navolging van de Verdragen. Zolang soortgelijke tests, die verplicht zijn door de Europese Verdragen, niet op regelmatige basis worden uitgevoerd, kunnen wij onze goedkeuring niet geven aan een test die niet eens in de Verdragen vernoemd wordt. Ook op dat vlak is ons standpunt zeer duidelijk.</p>
    </intervention>
    <intervention id="2-021" speaker_id="4238" name="Hans-Peter Martin" is_mep="True" mode="spoken">
      <p sl="de">Mijnheer de Voorzitter, als we kijken naar de algemene economische groei, dan is de interne markt zeer zeker een succes. Het is eveneens een succes als we gewoon aanvaarden dat dit continent, sinds het begin van de Europese interne markt, de grootste herverdeling van welvaart ooit heeft meegemaakt in tijden van vrede.</p>
      <p sl="de">Maar op het vlak van populariteit bij de bevolking, is de interne markt een mislukking. Waarom? Precies omdat er zulke grote verschillen in welvaart zijn. De kapitaalopbrengsten stijgen sneller dan de lonen. En daarom zal dit verslag, vijftien jaar na Jacques Toubon, beschouwd worden als het bewijs dat de Socialisten en Sociaal-democraten gefaald hebben. Er zitten geen verrassende elementen in de ontwerpamendementen van dit verslag. Men vraagt doeltreffende reguleringsmechanismen, een herziening van de internemarktstrategie, initiatieven om de sociale agenda te versterken en een sociale vrijwaringsclausule.</p>
      <p sl="de">De Sociaal-democraten hebben lang een overweldigende meerderheid gehad in Europa, en vijftien jaar na datum komen we tot de vaststelling dat ze niets bereikt hebben en dat zij verantwoordelijk zijn voor de toegenomen radicalisering aan uiterste zijden van het Europese politieke spectrum.</p>
    </intervention>
    <intervention id="2-022" speaker_id="729" name="John Purvis" is_mep="True" mode="spoken">
      <p sl="en">Mijnheer de Voorzitter, het doet mij buitengewoon deugd dat het leeuwendeel van de bijdrage van onze fractie aan het advies van de Commissie economische en monetaire zaken in het uitmuntende verslag van de heer Toubon is opgenomen. De verwezenlijking van een volledig afgeronde interne markt is van cruciaal belang voor Europa’s economisch welslagen.</p>
      <p sl="en">Een voorbeeld hiervan zijn de verschillende recentelijk goedgekeurde wettelijke maatregelen op het gebied van financiële dienstverlening voor de groothandel, waarmee met veel moeite een interne Europese markt op dit gebied is gecreëerd, voorzien van hoge regelgevende normen en voordelen die uiteindelijk ook bij de consument terecht komen. In een aantal gevallen zijn deze zo langzamerhand uitgegroeid tot wereldstandaarden. Als volgende stap dient de regelgeving op dit vlak goed ten uitvoer te worden gelegd en overal in de Europese Unie in gelijke mate te worden gehandhaafd.</p>
      <p sl="en">Uiteraard blijven wij gekant tegen nodeloze regulering. Desalniettemin bestaan er nog steeds allerlei culturele, traditionele, juridische en fiscale barrières waardoor de interne markt voor financiële diensten op retailniveau maar niet tot stand komt. Om die reden kijken wij uit naar de respectievelijke Witboeken van de Commissie inzake financiële diensten voor consumenten en hypothecair krediet, om te bezien welke verbeteringen er met de minst mogelijke ingrepen haalbaar zijn.</p>
      <p sl="en">Ik zou even stil willen staan bij het Lamfalussyproces aangezien het tot nog toe buitengewoon van dienst is geweest bij het aanpassen van de basiswetgeving inzake de financiële markten aan de echte wereld van marktspelers en toezichthoudende instanties. Het proces zit weliswaar nog steeds in een leerfase, maar een groot deel van de wetgeving is reeds tegen het licht gehouden en de eerste tekenen zijn positief. Het merendeel van de amendementen van de Commissie economische en monetaire zaken is weliswaar opgenomen in het uitstekende verslag van de heer Toubon, maar ik vind het toch wel een gemis dat de amendementen met betrekking tot het Lamfalussyproces er niet in zijn opgenomen.</p>
      <p sl="en">Er is nog een ander onder de verantwoordelijkheid van de Commissie economische en monetaire zaken vallende kwestie die de goede werking van de interne markt in de weg staat, namelijk het belastingsysteem. Ook al staan wij geheel en al achter de unanimiteitsvereiste bij dit gevoelige onderwerp en erkennen wij het soevereine recht van lidstaten op het vaststellen van hun eigen belastingentarieven, toch dient gezegd te worden dat de huidige BTW- en accijnsstelsels een regelrechte belemmering vormen voor de volledige totstandbrenging van zowel de interne markt als alle voordelen ervan voor consument en bedrijf. Wij willen daarom de Commissie vragen zo snel mogelijk met praktische voorstellen te komen ter verwezenlijking van het recht van de Europese burger op vrij verkeer van goederen. Zeker als het gaat om de fiscale regelgeving met betrekking tot aankopen via het internet of in het buitenland.</p>
    </intervention>
    <intervention id="2-023" speaker_id="2173" name="Arlene McCarthy" is_mep="True" mode="spoken">
      <p sl="en">Mijnheer de Voorzitter, als voorzitter van de Commissie interne markt en consumentenbescherming zou ik mijn grote waardering willen uitspreken voor het werk van de heer Toubon, en dat met name gezien de manier waarop hij erin geslaagd is consensus te kweken tussen alle fracties ten aanzien van een hele reeks aanbevelingen met betrekking tot de evaluatie van de interne markt. Ik vertrouw erop dat de Commissie zich deze aanbevelingen, alsook het gehele debat van vandaag, ter harte nemen zal.</p>
      <p sl="en">Bij een aantal van de aanbevelingen zou ik graag even stil willen staan. Het gaat om aanbevelingen die naar mijn mening van cruciaal belang zijn voor het vergroten van de betrokkenheid van de burger bij de verdere ontwikkeling van de interne markt, en met name het vergroten van diens vertrouwen in die markt. Het voorstel om met het oog op een betere weerspiegeling van de diverse standpunten van de lidstaten en hun burgers de betrokkenheid van de nationale parlementen te vergroten, is daarom dan ook van buitengewoon groot belang. Evenzo belangrijk is het belichten van de sociale en milieutechnische dimensies van de interne markt. Bovendien dient de interne markt onze consumenten en kleine bedrijven uiteraard meer keuze, hogere kwaliteit en concurrerende prijzen te bieden.</p>
      <p sl="en">Indien wij de administratieve lasten weten te verlichten, de innovatie te stimuleren en daarbij ons intellectueel eigendom te beschermen, dan zal het mogelijk zijn om op de wereldmarkten te concurreren. Consumentenvertrouwen in de interne markt kan alleen worden bereikt indien burgers de voordelen ervan weten in te zien, en wanneer zij de rechten en kansen kunnen genieten die hun als lid van de EU toebehoren. Daarom hoop ik dat we verder zullen gaan dan eenvoudige rechttoe rechtaan consumentenbescherming, en dat we de nodige instrumenten voor hen klaar zullen hebben liggen als er iets fout gaat.</p>
      <p sl="en">In verband hiermee zou ik graag melding willen maken van het buitengewoon nuttige werk dat wordt verricht door het SOLVIT-netwerk en de Europese consumentencentra. Deze praktische informele netwerken leveren snelle oplossingen voor zeer gecompliceerde problemen in door de burger als bureaucratisch en ondoorzichtig ervaren situaties. Een van de redenen waarom consumenten er niet bepaald happig op zijn om aankopen te doen in het buitenland, ligt in het feit dat ze er geen vertrouwen in hebben bij machte te zullen zijn iets te doen wanneer er iets misloopt. De Commissie dient als een essentieel onderdeel van het evaluatieproces deze netwerken dan ook te versterken. Mijnheer de commissaris, ik ben ervan overtuigd dat wij dezelfde doelstellingen delen, namelijk een interne markt van en voor iedereen, zoals u al in uw inleidende toespraak zei. We zijn bereid om samen met u te werken aan een goede en liefst betere toegang tot de interne markt voor onze burgers, voorzien van de nodige bescherming, zodat zij blijvend de vruchten ervan kunnen plukken.</p>
    </intervention>
    <intervention id="2-024" speaker_id="28261" name="Alexander Stubb" is_mep="True" mode="spoken">
      <p sl="en">Mijnheer de Voorzitter, geachte commissaris, van mijn kant drie opmerkingen. Allereerst een woord van dank aan de heer Toubon voor de wijze waarop hij het hele proces heeft vormgegeven. Ik geloof dat iedereen zowel ter rechter als ter linker zijde van dit Parlement behoorlijk tevreden is met de manier waarop alles gegaan is. Ik geloof dat we een goed en evenwicht verslag voor ons hebben liggen.</p>
      <p sl="en">Mijn tweede opmerking betreft het “verkopen” van de interne markt. Met dit verslag wordt mijns inziens getracht de interne markt zogezegd te verkopen, iets wat wij inderdaad doen moeten. Mijnheer Goebbels, u verwees zojuist naar het zogeheten Scandinavische model. Ik zou willen zeggen: “Pas op!”. Dit model heeft weliswaar alles van doen met sociale zekerheid, maar dan wel in combinatie met economische openheid. Dit zijn landen die volledige leven naar de regels van de interne markt: vrij verkeer van goederen, vrij verkeer van diensten – mét Poolse loodgieters! – vrij verkeer van kapitaal, alsook vrij verkeer van personen, dus met mensen die van elders naar deze landen trekken om er te werken. Het zijn dus tegelijkertijd ook open economieën. Wat ik zeggen wil, is dat wij de interne markt niet mogen laten vallen, want het is denk ik het beste dat wij ooit in de EU voor elkaar hebben weten te boksen.</p>
      <p sl="en">Tot slot wil ik nog een voorbeeld geven van hoe de interne markt niet werkt, een voorbeeld uit de dagelijkse praktijk. Een Finse piloot van Finnair kocht aan het begin van de zomer in Italië een auto - ik zal het merk niet noemen. Een half uur later rijdt hij bij de autodealer weg en wordt staande gehouden door de politie. Deze neemt hem zijn volledig legale, eerder in Duitsland gekochte, tijdelijke kentekenplaten af en legt beslag op zijn auto. Pas na afronding van een juridisch proces in december ziet hij zijn auto weer terug. Maar het is ook heel wel mogelijk dat hij straks zijn auto gewoon helemaal kwijt is. En dit is dan de interne markt waar er sprake zou moeten zijn van vrij verkeer van goederen! Ik wil maar zeggen: dit is een geweldig verslag waaruit temeer eens blijkt dat we continu moeten werken aan verbetering van de interne markt, met daarop een mooie balans tussen vrije concurrentie en sociale zekerheid</p>
    </intervention>
    <intervention id="2-025" speaker_id="33977" name="Gabriela Creţu" is_mep="True" mode="spoken">
      <p sl="ro">Mijnheer de Voorzitter, geachte collega’s, de ontwikkeling van de interne markt is essentieel voor de Europese integratie. Maar ze mag niet als een doel op zich beschouwd worden, waarbij de sociale gevolgen van geen tel zijn.</p>
      <p sl="ro">Door de laatste uitbreiding, is de Europese Unie op economisch vlak heterogener geworden dan vroeger. Dit gebrek and homogeniteit is misschien positief voor bepaalde neoliberale beleidslijnen, maar het komt zeker niet alle burgers ten goede. Concurrentie is er voor de bedrijven en solidariteit is er voor de mensen, zoals Jacques Delors al zei.</p>
      <p sl="ro">In dat opzicht vertoont het verslag Toubon, naast ongetwijfeld ook goede eigenschappen, enkele zwakke plekken. In theorie, staan we allemaal achter de Strategie van Lissabon. We zijn allen voorstander van hoogwaardige banen en een kenniseconomie waar het concurrentievoordeel niet mag bestaan uit goedkope arbeidskrachten. In het verslag wordt bovendien gezegd dat de concurrentiekracht in grote mate afhangt van de mobiliteit van de werknemers, een mobiliteit die dan ook aangemoedigd moet worden.</p>
      <p sl="ro">Wij als socialisten, geloven dat het elimineren van alle obstakels in het kader van een vrij verkeer van personen en werknemers een grondrecht is dat werd vastgelegd in de verdragen. Maar mobiliteit bevorderen louter om economische redenen, heeft ernstige gevolgen voor het land van oorsprong van de werknemer. Naast het verlies van inkomsten, leidt het tot een leegloop van specialisten en gekwalificeerde werkkrachten, een afname van de beroepsbevolking, ontvolking en duizenden kinderen die opgroeien zonder ouders en nood hebben aan bijzonder onderwijs en sociale voorzieningen.</p>
      <p sl="ro">We weten nog niet wat de menselijke en sociale tol op lange termijn zal zijn. Daarom vragen wij om een onderzoek naar deze bepaalde kwestie. De economische maatregelen mogen namelijk nooit ten koste gaan van het sociale aspect.</p>
      <a text="(Applaus)"/>
    </intervention>
    <intervention id="2-026" speaker_id="28378" name="Luisa Fernanda Rudi Ubeda" is_mep="True" mode="spoken">
      <p sl="es">Mijnheer de Voorzitter, sta mij toe om eerst en vooral de rapporteur, de heer Toubon, te feliciteren met de inhoud van zijn verslag en met het feit dat hij erin geslaagd is zulk een breed draagvlak te verkrijgen voor de goedkeuring ervan in deze plenaire vergadering.</p>
      <p sl="es">Het hoeft niet meer gezegd dat er grote vooruitgang is geboekt op het vlak van de opbouw van de interne markt - dat weten we ondertussen al - het is echter wel belangrijk om nog eens te herhalen, hoe overduidelijk het ook is, dat we nog een lange weg af te leggen hebben.</p>
      <p sl="es">Volgens mij kunnen we uit het verleden afleiden dat het de open economieën zijn die de grootste groei kennen, en dat een stijging van de concurrentie altijd in het voordeel van de consument werkt. Concurrentie leidt namelijk tot een betere kwaliteit en lagere prijzen van de producten en diensten die op de markt terechtkomen of daar met elkaar wedijveren .</p>
      <p sl="es">In de globale markt van vandaag kunnen we onmogelijk verwachten vooruitgang te boeken met protectionistische maatregelen. De Europese Unie, een belangrijke economische speler op de wereldmarkt, zal haar sterke economische positie slechts kunnen behouden als ze blijft streven naar maatregelen die de interne markt liberaliseren, opbouwen en verdiepen.</p>
      <p sl="es">Op verschillende gelegenheden hebben er mensen beweerd dat we met de toenemende concurrentie op de Europese markt en de liberaliserende maatregelen afbreuk doen aan het Europese sociale model en dat we afbreuk doen aan onze beschermende sociale rechten. Ik geloof net het tegenovergestelde. Als we willen dat het Europese sociale model blijft voortbestaan, als we willen dat de Europese burgers kunnen blijven genieten van sociale beschermingsmaatregelen en goede sociale voorzieningen, dan is het belangrijk dat de Europese economie blijft groeien. En die groei, dat wil ik benadrukken, zal alleen mogelijk zijn als we de Europese interne markt verder verdiepen.</p>
      <p sl="es">Ik heb al gezegd dat we grote vooruitgang hebben geboekt maar dat we nog een lange weg af te leggen hebben en een van mijn collega’s heeft daar net enkele specifieke voorbeelden van gegeven. Volgens mij is het belangrijk om de hinderpalen uit de weg te ruimen zodat alle kleine en middelgrote ondernemingen in de hele Europese Unie actief kunnen zijn. Bovendien is het belangrijk, zoals vermeld wordt in het verslag, om de markt van de financiële retaildiensten te onderzoeken en uit te breiden en vooral ook aandacht te hebben voor intellectuele eigendomsrechten.</p>
      <p sl="es">Tot slot zou ik de Commissie willen vragen om de nationale overheden en de Raad te verzoeken ervoor te zorgen dat communautaire bepalingen zeker worden omgezet in nationale wetgeving.</p>
    </intervention>
    <intervention id="2-027" speaker_id="37761" name="Wolfgang Bulfon" is_mep="True" mode="spoken">
      <p sl="de">Mijnheer de Voorzitter, wij zijn voorstander van het opheffen van de belemmeringen die de positieve gevolgen van de interne markt, zoals duurzame groei, in de weg staan. Daarbij is het wel belangrijk voldoende aandacht te hebben voor het behoud van de sociale bescherming van de gewone bevolking. De diensten van algemeen belang zijn daarbij erg belangrijk. Ze zijn wat wij “basisvoorzieningen” noemen, en daarom mogen ze niet zo maar overgelaten worden aan de speling van de marktkrachten. Er moeten specifieke regels komen, en dan vooral op het vlak van gezondheidszorg en sociale voorzieningen.</p>
      <p sl="de">Ik vind het jammer dat kernenergie onnodig vermeld wordt in paragraaf zestien. Kernenergie is onweerlegbaar een risicovolle technologie die de bevolking in gevaar brengt. Aan dat onderdeel van het verslag kan ik mijn steun dus niet verlenen.</p>
      <p sl="de">Het moet ook gezegd worden dat de verschillende interpretaties van de omzetting van het Gemeenschapsrecht in nationaal recht leidt tot onzekerheid. Talloze studies hebben aangetoond dat dit een aanzienlijk obstakel vormt voor de voltooiing van de interne markt.</p>
      <p sl="de">Tot slot zou ik nog iets willen zeggen over het internationale belang van de Europese normen. De huidige controverse over het gebrekkige speelgoed vanuit China toont aan hoe belangrijk het is om, in samenspraak met de externe handelspartners, internationaal erkende normen vast te leggen. Zelfs als landen zoals China onze lange lijst van kwaliteitseisen beschouwen als een last, moeten we toch maatregelen treffen om de veiligheid van voeding en producten te verbeteren om zo onze Europese consumenten beter te kunnen beschermen.</p>
    </intervention>
    <intervention id="2-029" speaker_id="2110" name="Charlotte Cederschiöld" is_mep="True" mode="spoken">
      <p sl="sv">Mijnheer de Voorzitter, Commissaris, de interne markt is een van de belangrijkste bouwstenen voor de samenwerking binnen de Europese Unie. Die samenwerking is gebaseerd op wederzijds respect en vertrouwen tussen de lidstaten. Daarom is het belangrijk dat iedereen zijn steentje bijdraagt door het Communautaire recht op een snelle en doeltreffende manier om te zetten in nationale wetgeving.</p>
      <p sl="sv">SOLVIT is een goed toezichtmechanisme dat nog verder ontwikkeld kan worden. Wij, politici die op Europees niveau werkzaam zijn in het Parlement of in de Raad, moeten ervoor zorgen dat de wetgeving de concurrentie bevordert en geen onnodige administratie veroorzaakt. Onze wetgeving moet beantwoorden aan de huidige behoeften en een oplossing bieden voor de problemen die er nog steeds zijn. Daarom moeten we streven naar een politieke consensus en wijzen op het belang van de interne markt, en zowel de heer Toubon als de Commissie hebben daar een belangrijke bijdrage toe geleverd. Bedankt, heer Toubon.</p>
      <p sl="sv">De PPE-DE wil een Europa voor iedereen, met werkgelegenheid en doeltreffende gezondheidszorg voor iedereen, en zonder armoede. We willen een Europese Unie die nog sterker kan worden. De enige manier om dat te realiseren, is ervoor te zorgen dat onze markt kan blijven concurreren en dat de handel niet belemmerd wordt door verouderde wetgeving, onnodige douaneheffingen, subsidies of marktcontroles. Zonder een vlot functionerende markt en sterke Europese bedrijven, is er geen geld voor sociale voorzieningen. De interne markt en concurrentie zorgen automatisch voor die sociale zekerheid. Zij scheppen de voorwaarden voor de sociale voorzieningen.</p>
    </intervention>
    <intervention id="2-030" speaker_id="28155" name="Edit Herczog" is_mep="True" mode="spoken">
      <p sl="hu">Ik zou eerst en vooral willen opmerken dat we uitermate tevreden waren over het heldere en begrijpelijke debat dat de collega’s van de heer Toubon het laatste jaar met ons hebben gevoerd ter voorbereiding van dit verslag. Ik wil bovendien de heer Toubon complimenteren met de totstandkoming van het verslag.</p>
      <p sl="hu">Ikzelf zou graag even stilstaan bij paragraaf 40 waarin de verantwoordelijkheid van de lidstaten benadrukt wordt. Mijn mening daarover is dat de lidstaten het niet verschuldigd zijn aan de Europese Commissie of het Europese Parlement om de regels van de interne markt om te zetten, maar wel in de eerste plaats aan zichzelf en aan elkaar, en nog meer aan hun eigen burgers en bedrijven. We kunnen daarom de inhoud van het scorebord van de interne markt van juli 2007 niet negeren. Een voorwaarde voor de lidstaten die in 2004 en 2005 toetraden was het introduceren en omzetten van het volledige acquis communautaire.</p>
      <p sl="hu">We kunnen uit het scorebord afleiden dat het zonder uitzondering de oude lidstaten zijn die, twee jaar na het aflopen van de deadline, het hardste achterop hinken met het omzetten van de richtlijnen. De vier grootste omzettingdeficits zijn aan hen toe te schrijven. Wat het verzaken aan de verplichtingen van de interne markt betreft, is de verhouding tussen de oude en de nieuwe lidstaten 1:2, en in sommige gevallen zelfs 1:8, zoals tussen Slovenië en Italië. Een rechtstreeks gevolg daarvan is, dat degenen die zich houden aan de wet, benadeeld worden door ongelijke behandeling en discriminatie. Wanneer we het hebben over de toekomst van de interne markt, dan moeten we er allen op aandringen dat bedrijven en lidstaten die zich houden aan de regels en het acquis communautaire toepassen, niet benadeeld mogen worden door de huidige ontwikkeling van de interne markt. Ik dank de rapporteur.</p>
    </intervention>
    <intervention id="2-031" speaker_id="28352" name="Zuzana Roithová" is_mep="True" mode="spoken">
      <p sl="cs">Mijnheer de commissaris, 15 jaar geleden namen de lidstaten het besluit tot verdergaande economische integratie, en verbonden zij zich ertoe om één Europese ruimte voor het vrije verkeer van goederen, diensten, kapitaal en personen te vormen. In de jaren 90 leidde dat tot het ontstaan van een goed concurrerende markt voor ondernemers, waardoor de consument kon gaan genieten van een breed aanbod en lagere prijzen.</p>
      <p sl="cs">Vanaf het jaar 2000 beginnen we echter te merken dat met name de oude lidstaten op bedekte maar ook openlijke wijze de kleine nationale markten beginnen te beschermen tegen de concurrentie van de buren, en dat zij een oogje dichtknijpen voor allerlei administratieve en andere obstakels. Op die manier blokkeren zij een snelle en volledige realisering van een gemeenschappelijke markt zonder obstakels. Als we dat afzetten tegen de snelheid waarmee de wereldhandel liberaliseert, en als je ziet hoe Europa niet weet hoe snel ze vrij baan moet geven aan goederen uit derde landen, dan is dat op zijn zachtst gezegd paradoxaal. En dat terwijl een gezonde Europese markt juist de sleutel vormt tot succes in de gemondialiseerde wereld en tot lagere werkloosheid.</p>
      <p sl="cs">Dergelijk irrationeel gedrag wordt ingegeven door populisme en door het feit dat de zogeheten nationale belangen worden verheven boven de gezamenlijke belangen van de consument en ondernemer. Ik ben dan ook ingenomen met het Groenboek van de Commissie en de voorgestelde herziening ervan. Want daarin wordt onthuld hoe in talloze landen de Europese wetgeving met voeten wordt getreden, en wordt de vinger gelegd op andere ongewenste ontwikkelingen die het vertrouwen in de gemeenschappelijke markt ondermijnen. Men denke daarbij aan de onduidelijkheid rond het al dan niet toepassen van het principe van het land van oorsprong. Om te zorgen voor een goed functionerende markt dient de liberalisering van de netwerkindustrieën verder ter hand te worden genomen, de situatie op de markt voor financiële diensten te worden uitgekristalliseerd, en dienen de mythes met betrekking tot sociale diensten en diensten op het vlak van de volksgezondheid nu eindelijk eens naar het rijk der fabeltjes te worden verwezen.</p>
      <p sl="cs">Met de invoering van de euro en recentelijk de tenuitvoerlegging van een aantal richtlijnen is de handel in de Europese Unie transparanter en intensiever geworden. Maar tegelijkertijd is het ons allemaal wel bekend dat ondernemers te maken krijgen met steeds verdergaande administratieve verplichtingen, en dat terwijl er voor eerlijke internationale concurrentie juist gelijke voorwaarden nodig zijn. De regelgeving dient dus te worden gemoderniseerd en vereenvoudigd.</p>
      <p sl="cs">Ik doe een dringend beroep op de Commissie om uitermate streng toe te zien op de tenuitvoerlegging van de huidige richtlijnen, alsook om resoluut verder te gaan op de ingeslagen de weg van de wederzijdse erkenning, om pas daarna eventueel met voorstellen te komen voor mogelijke verdere harmonisering. Ik ben me ervan bewust dat als gevolg van de mondialisering het nodig is een nog groter aantal producten te standaardiseren, en tevens dat er een overeenkomst over een Europees oorsprongsmerk zal moeten komen. Verder zie ik inderdaad in dat de verschillen op het gebied van de inkomstenbelasting voor rechtspersonen een bron is van ongenoegen, waarover we nog steviger met elkaar in conclaaf moeten. De Europese markt is geen dogma, maar een proces.</p>
    </intervention>
    <intervention id="2-032" speaker_id="28263" name="Lasse Lehtinen" is_mep="True" mode="spoken">
      <p sl="fi">Mijnheer de Voorzitter, in plaats van uit te halen naar de mondialisering omwille van de schade die ze berokkent, zouden we beter praktische stappen ondernemen. Door onze nationale markten te willen beschermen, verlammen we het hele continent en brengen we de economische groei in gevaar. Een groei waar het sociale Europa nochtans afhankelijk van is.</p>
      <p sl="fi">Een verdienste van dit verslag is dat het de nadruk legt op het belang van de voltooiing van de openstelling van de energie- en communicatiemarkt, want ontwikkelde en open netwerken komen uiteindelijk de consument ten goede en vormen een garantie voor groei. Om deze ontwikkeling te versnellen, hebben we ook toezicht en doeltreffende regelingsmechanismen nodig. Zulk een mechanisme zou van toepassing moeten worden op de verplichtingen van grensoverschrijdende dienstverleners. Op die manier zal iedereen die producten of diensten levert, garant moeten staan dat de activiteiten transparant zijn en dat de onderaannemers zich houden aan hun verplichtingen.</p>
      <p sl="fi">Deze Unie en dit Parlement zijn te ideologisch wanneer het aankomt op het overwegen van de verschillende mogelijkheden op het vlak van energie. In de praktijk, worden de schadelijke gevolgen van de klimaatverandering voorkomen door de uitstoot te reduceren. In tegenstelling tot wat, bijvoorbeeld, de heer Bulfon net heeft beweerd, is het onrealistisch te veronderstellen dat we echte en effectieve resultaten zullen boeken zonder dat kernenergie een deel van de oplossing zal zijn. Onze belangrijkste doelstelling moet het verminderen van het gebruik van fossiele brandstoffen zijn.</p>
    </intervention>
    <intervention id="2-033" speaker_id="28173" name="Zita Pleštinská" is_mep="True" mode="spoken">
      <p sl="sk">Eerst en vooral zou ik mijn waardering willen uiten tegenover collega Jacques Toubon voor zijn stimulerend verslag. Het legt een evenwichtige en uitstekende basis voor het komende verslag van de Commissie. Ondanks het feit dat de vier vrijheden al werden vastgelegd in de Verdragen van Rome, zijn er nog heel wat obstakels die de praktische toepassing ervan in de weg staan. Door de huidige situatie van de interne markt te herbekijken kunnen we enerzijds de bestaande regels bevestigen, en anderzijds de verouderde regels aanpassen. Met deze nieuwe aanpak kunnen we misschien de kloof tussen het potentieel en de realiteit overbruggen en oplossingen aanbieden die de barrières tussen de markten van de 27 lidstaten uit de weg ruimen.</p>
      <p sl="sk">Ik ben het eens met de rapporteur dat het succes van de interne markt steunt op drie pijlers. De eerste pijler is het garanderen van de rechten van de consument en het scheppen van een gunstig ondernemingsklimaat, Wat vooral belangrijk is voor kleine en middelgrote ondernemingen. Het is bijvoorbeeld belangrijk om kleine en middelgrote ondernemingen een betere toegang te verschaffen tot overheidsopdrachten. De tweede pijler bestaat eruit de overblijvende obstakels uit de weg te ruimen, zoals degene die een gemeenschappelijke betalingsruimte in de weg staan. De derde pijler is het versterken van de internationale dimensie van de Europese interne markt door te werken aan een grotere, transatlantische markt.</p>
      <p sl="sk">Met de huidige globale economie, kan de EU alleen succesvol zijn als ze de innovatiecapaciteiten van haar handelspartners evenaart of zelfs overtreft. Daarom heeft de EU specifieke maatregelen nodig om de innovatie te bevorderen. De lidstaten moeten een gunstig klimaat scheppen waarin bedrijven, de openbare sector en de academische wereld actief met elkaar kunnen samenwerken. Indien zowel particuliere als overheidsinvesteringen doorstromen naar zeer gespecialiseerde onderzoekscentra die verbonden zijn aan universiteiten, dan ontpopt zich daar misschien de zakenwereld van morgen.</p>
    </intervention>
    <intervention id="2-034" speaker_id="1907" name="Barbara Weiler" is_mep="True" mode="spoken">
      <p sl="de">Mijnheer de Voorzitter, Commissaris, dames en heren, heel wat aanwezigen vinden het debat van vandaag misschien wat vreemd. De interne markt bestaat namelijk al meer dan vijftien jaar en we staan er eigenlijk niet meer bij stil. Maar zelfs na al die jaren, blijven er nog ongelooflijke tekortkomingen bestaan, die in bepaalde gevallen te wijten zijn aan het protectionistische gedrag van enkele lidstaten. Bepaalde zaken zijn bovendien fout gegaan in de loop der jaren. De consumenten hebben minder keuzevrijheid en er is absoluut geen sprake van gelijke concurrentievoorwaarden: voor grote bedrijven misschien wel, maar voor kleine en middelgrote bedrijven zeker niet.</p>
      <p sl="de">We zijn het er allemaal over eens - en ik hoop dat ik hier niet alleen in naam van het Parlement spreek maar ook in naam van de Commissie en de Raad - dat de interne markt geen doel op zich mag zijn. Ik citeer hierbij graag een van de grondleggers van de eenheidsmarkt, Jacques Delors, die sprak over drie basisprincipes: mededinging, om ons te stimuleren; samenwerking, om ons te versterken; en solidariteit, om ons te verenigen. Dat laatste principe is met de jaren wat naar de achtergrond verschoven. Voor ons, Sociaal-democraten, zijn solidariteit en cohesie in de interne markt erg belangrijk.</p>
      <p sl="de">Mijn slotbemerking is de volgende: een doeltreffende markt draait om goede voorzorgsmaatregelen en bescherming van de consument. Alleen hierdoor verkrijgen we dat vertrouwen waar iedereen ons aan herinnert. De laatste jaren is er een toename van het aantal producten dat gevaarlijke stoffen of risicovolle onderdelen bevat. Het speelgoed uit China vormt slechts het topje van de ijsberg. Er zijn duizenden producten waar klachten over komen. En daar ligt onze taak, en ook uw taak, Commissaris. We moeten ons pakket maatregelen inzake markttoezicht gebruiken om het vertrouwen van de bevolking te herwinnen. We moeten actie ondernemen en mogen de zaken niet zomaar laten zoals ze zijn.</p>
    </intervention>
    <intervention id="2-035" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mijnheer de Voorzitter, solidariteit en economische en sociale cohesie zijn onontbeerlijk voor de Europese Unie. De structuurfondsen dragen bij tot de ontwikkeling van alle Europese regio’s en zijn in het bijzonder belangrijk voor de nieuwe lidstaten.</p>
      <p sl="ro">We hebben niet alleen een Europese Unie nodig met de meest dynamische kenniseconomie maar ook een sociaal Europa waar iedereen zijn rol kan spelen. We hebben nood aan een Europa waar de openbare diensten van hoogstaande kwaliteit zijn en toegankelijk zijn voor de bijna 500 miljoen Europese burgers. We hebben onderwijs en gezondheidsdiensten nodig en een duurzaam systeem voor sociale bescherming. Transport, energie, en communicatiediensten zijn onmisbaar voor de ontwikkeling van de Europese economie, maar we moeten ervoor zorgen dat ze voor iedereen toegankelijk zijn.</p>
      <p sl="ro">E-government en de ontwikkeling op het gebied van financiële diensten zijn cruciaal om de kwaliteit en de transparantie van onze overheidsdiensten te verbeteren. Overheidsdiensten die ook, in het huidige digitale tijdperk, de consument moeten kunnen beschermen. Wij hopen dat de beperkingen die zijn opgelegd aan Roemeense en Bulgaarse werknemers inzake de toegang tot de communautaire arbeidsmarkt zullen worden opgeheven. Er mag geen discriminatie zijn inzake toegang tot de Europese arbeidsmarkt als we streven naar gelijke arbeidsvoorwaarden en sociale dumping willen vermijden.</p>
    </intervention>
    <intervention id="2-036" speaker_id="28275" name="Małgorzata Handzlik" is_mep="True" mode="spoken">
      <p sl="pl">Mijnheer de Voorzitter, de interne markt, die een van de pijlers vormt van de Europese Unie, is voortdurend aan verandering onderhevig. Elke dag opnieuw zijn we getuige van de invloed ze heeft op het dagelijkse leven van de burgers.</p>
      <p sl="pl">Als we de Europese integratie willen versterken, dan moeten we beginnen met de economieën van de individuele lidstaten met elkaar te integreren. Daarom is het van het grootste belang voor alle burgers dat we beslissende stappen ondernemen om de vrije markt te verlossen van al die hindernissen en obstakels die het vrije verkeer van personen, kapitaal, goederen en diensten in de weg staan.</p>
      <p sl="pl">Het verslag van de heer Toubon is een accuraat verslag. Het toont aan op welke vlakken van de Europese wetgeving en het Europese beleid we ons moeten concentreren om de werking van de interne markt te verbeteren. Hij vestigt de aandacht op een groot aantal die onze prioriteit verdienen, en dan in het bijzonder het winnen van het vertrouwen van de burgers (zowel de consumenten als de zakenlui) in de interne markt. Ik ben het volmondig eens met het idee dat vermeld wordt in het verslag van de heer Toubon dat de nationale parlementen betrokken moeten worden bij de werkzaamheden van het Europees Parlement. Dat zal de Europese Unie merkelijk dichter bij de burgers brengen. Ik vind het voorstel zeker het overwegen waard.</p>
      <p sl="pl">Tot slot, wil ik, als voormalige zakenvrouw, nog toevoegen dat ik het eens ben met al de aanbevelingen in dit verslag die te maken hebben met het verminderen van de administratieve lasten voor bedrijven. De Europese Unie heeft namelijk een rechtlijnig, marktgericht en vooruitstrevend beleid nodig om op economisch vlak te kunnen concurreren met de Verenigde Staten, China en India. Ik wil de rapporteur feliciteren met zijn uitstekend verslag. De grootste verdienste van dit verslag is dat het een evenwichtige inhoud bevat. Eenvoudig gezegd, is het verslag een stappenplan dat ons, los van de politiek, wijst op de prioriteiten die nog voor ons liggen op de weg naar de interne markt.</p>
    </intervention>
    <intervention id="2-037" speaker_id="photo_generic" name="Charlie McCreevy" is_mep="True" mode="spoken">
      <p sl="en">lid van de Commissie . − Mijnheer de Voorzitter, geachte leden van het Parlement. Ik heb aandacht geluisterd naar het debat over de toekomst van de interne markt en zou graag alle deelnemers willen bedanken voor hun bijdrage.</p>
      <p sl="en">De evaluatie van de interne markt is een essentieel onderdeel van het voornemen de burger een Europa te leveren van tastbare resultaten. De interne markt is geen doel op zich. Ons beleid behoort ten dienste te staan van de mens en diens levenskwaliteit. Alle Europeanen, u en ik, zouden zich met dit beleid moeten kunnen vereenzelvigen.</p>
      <p sl="en">Er valt nog genoeg te verbeteren aan de interne markt. Een aantal van onze voorstellen ligt inmiddels ter tafel en binnenkort volgen er meer. Wij hebben uw steun nodig om deze initiatieven tot een goed einde te kunnen brengen. Op dit moment zijn we bezig te bekijken hoe het toezicht op de interne markt, zowel op nationaal als Europees niveau, opnieuw kan worden vormgegeven. Bij al onze initiatieven worden de principes van beter regelgeven strikt in acht genomen. Dat stelt ons in staat om voordat tot actie wordt overgegaan een gedegen afweging te maken van alle opties, zoals mogelijke zelfregulering op specifieke aandachtsgebieden.</p>
      <p sl="en">We moeten de betrokkenheid bij en de inbreng tot de interne markt zien te verbeteren. De interne markt is van onze consumenten, onze bedrijven, onze werknemers en ons maatschappelijk middenveld. En het is ook van de nationale, regionale en lokale overheden. Elke dag weer moeten we ervoor zorgen dat de lidstaten goed met elkaar kunnen samenwerken.</p>
      <p sl="en">Tot slot zou ik nogmaals mijn dank willen uitspreken aan de rapporteur, en ik kijk uit naar mogelijke verdere op- en aanmerkingen van het Parlement in de komende maanden.</p>
    </intervention>
    <intervention id="2-038" speaker_id="4470" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt vandaag plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="2-039" speaker_id="28199" name="Gábor Harangozó" is_mep="True" mode="written">
      <p sl="en">Dit initiatiefverslag is een uitstekende gelegenheid om eens stil te staan bij de huidige evaluatie van de interne markt. Het is een uitgelezen kans voor ons Parlement de voordelen van een daadwerkelijk voltooide interne markt onder de aandacht te brengen. Meer in het bijzonder wordt er in het verslag niet alleen stilgestaan bij de uitdagingen voor de interne markt, maar worden er eveneens concrete aanbevelingen gedaan.</p>
      <p sl="en">Wat deze aanbevelingen betreft, zijn wij ingenomen met de nadruk die op een aantal kwesties wordt gelegd, namelijk de noodzaak om door middel van maatregelen op het vlak van de duurzame ontwikkeling iets doen aan de klimaatverandering, de noodzaak tot aanzienlijke verbetering van het vertrouwen van de consument in grensoverschrijdende aankopen, het belang van innovatie en het midden- en kleinbedrijf voor concurrentie, groei en werkgelegenheid, het belang van daadwerkelijk vrij verkeer van werknemers in de hele EU, en meer in het algemeen de noodzaak tot verwijdering van alle belemmeringen voor de voltooiing van een geïntegreerde en doeltreffende interne markt.</p>
      <p sl="en">Uiteraard dienen deze aanbevelingen te worden omgezet in richtlijnen voor de interne markt, opdat zij volledig door de lidstaten worden opgevolgd. Om ervoor te zorgen dat de regelgeving met betrekking tot de interne markt doeltreffend wordt vervolledigd en vervolmaakt, dient de EU zichzelf toe te rusten met de nodige handhavingsinstrumenten. Deze dienen ter versterking van de samenwerking tussen nationale overheden, voor het opzetten van contactpunten voor bedrijven en burgers, ter verbetering van de doeltreffendheid van de klachtenprocedures, en waar nodig voor het aanspannen bij de desbetreffende rechtbanken van rechtszaken.</p>
    </intervention>
    <intervention id="2-040" speaker_id="4258" name="Piia-Noora Kauppi" is_mep="True" mode="written">
      <p sl="en">De interne markt is weliswaar het belangrijkste wapenfeit van de EU, maar ze is nog lang niet voltooid. Er zijn nogal wat gebreken met betrekking tot de vier vrijheden. Ook zien we dat het vertrouwen van de betrokken partijen in de verworvenheden van de interne markt steeds verder afbrokkelt. De verworvenheden worden over het algemeen als vanzelfsprekend beschouwd.</p>
      <p sl="en">Wat het vrije verkeer van goederen betreft, ondervinden vervoerders nog altijd bij 25 procent van alle vervoersbewegingen hinder van allerlei technische belemmeringen. Hopelijk wordt het beleidspakket van januari 2007 rap omgezet in doelgerichte maatregelen om de overgebleven belemmeringen uit de weg te ruimen.</p>
      <p sl="en">Wat het vrije verkeer van personen betreft, bestaat er nog altijd onzekerheid over een aantal basisprincipes, met name op het vlak van de overdraagbaarheid van sociale rechten. Het verheugt mij dat er stukje bij beetje over dit politieke mijnenveld wordt onderhandeld in verband met zaken als pensioenrechten en toegang tot medische zorg in het buitenland.</p>
      <p sl="en">Wat kapitaal en diensten betreft, staan er grote veranderingen op stapel. De huidige status quo, zoals het ontbreken van een gemeenschappelijke heffingsgrondslag voor de vennootschapsbelasting, leidt tot verstoorde investeringsbeslissingen op de interne markt en is ten nadele van het midden- en kleinbedrijf.</p>
      <p sl="en">Weliswaar bereidt de EU zich middels het Hervormingsverdrag voor op toekomstige uitdagingen, maar voor de voltooiing van de interne markt is er een specifieke politieke impuls nodig. Hiermee zullen de dubbelzinnige bepalingen en situaties waar het bedrijfleven telkens tegenaan loopt uit de weg moeten worden geruimd, verheldering worden aangebracht in het toepasselijke regelgevend kader, alsook de veelvoud aan administratieve belemmeringen worden teruggebracht.</p>
    </intervention>
    <intervention id="2-041" speaker_id="28115" name="Mairead McGuinness" is_mep="True" mode="written">
      <p sl="en">Ik ben over de gehele linie ingenomen met het verslag van de rapporteur en ik ben het met hem eens dat de interne markt de Europese burger vele voordelen heeft gebracht. Men denke daarbij aan grotere keuzemogelijkheden en lagere prijzen voor de consument, een dynamischer ondernemingsklimaat, en de mogelijkheid tot vrije uitwisseling van goederen, diensten en ideeën. Hierdoor is het uiteindelijk op velerlei terrein mogelijk geweest te komen tot verdere integratie. Ook is de EU dankzij de interne markt beter in staat haar bredere doelstellingen te realiseren.</p>
      <p sl="en">Desalniettemin heb ik de nodige bedenkingen bij een aantal specifieke elementen in dit verslag.</p>
      <p sl="en">Ik geloof helemaal niet dat de invoering van een gemeenschappelijke geconsolideerde belastingvoet nu wel zo nodig of gewenst is, zoals in het verslag wordt gesuggereerd. Als een soortgelijk voorstel als het onderhavige door de Commissie zou worden ingediend, dan zou het een eerste stap betekenen in de richting van belastingharmonisatie, iets dat voor mij volledige onaanvaardbaar zou zijn. Ik denk dat de lidstaten zelf het best in staat zijn het hoe en waarom van hun belastingstelsels te bepalen.</p>
      <p sl="en">Tot slot acht ik het volledig misplaatst dat het verslag kernenergie een essentieel onderdeel van de energiemix van de EU noemt. Van mijn kant valt dan ook geen steun voor dit onderdeel van het verslag te verwachten.</p>
    </intervention>
  </section>
  <section id="creitem4" title="4. Statuut van de Europese besloten vennootschap en Veertiende richtlijn vennootschapsrecht (debat)">
    <intervention id="2-043" speaker_id="4470" name="De Voorzitter" is_mep="True" mode="spoken">
      <p sl="nl">Aan de orde is de mondelinge vraag van de heer Giuseppe Gargani aan de Commissie, namens de Commissie juridische zaken, over de stand van zaken in de wetgevingsprocedure betreffende het ‘Statuut van de Europese besloten vennootschap’ en de ‘Veertiende richtlijn vennootschapsrecht’ (O-0042/2007 - B6-0137/0000).</p>
    </intervention>
    <intervention id="2-044" speaker_id="4562" name="Giuseppe Gargani" is_mep="True" mode="spoken">
      <p sl="it">auteur . – Mijnheer de Voorzitter, Commissaris, dames en heren, het debat over deze kwestie is zeer belangrijk, zowel op institutioneel vlak als op politiek vlak.</p>
      <p sl="it">Ik zou erg duidelijk willen zeggen, en ik draag de verantwoordelijkheid voor mijn woorden, dat de Europese Commissie het Europees Parlement diep teleurgesteld heeft door geen gevolg te geven aan de formele verzoeken van het Parlement en geen wetsvoorstellen heeft ingediend over Europese besloten vennootschappen en de wijzigingen van de vestigingslocatie van de belangrijkste bedrijven.</p>
      <p sl="it">In februari 2007, werd er op basis van artikel 192 van het Verdrag gevraagd een wetsvoorstel in te dienen over het statuut van de vennootschap. (Mijnheer de Voorzitter, ik zou de Commissaris willen vragen goed te luisteren want dit is een zeer belangrijke mondelinge vraag waarop een antwoord verwacht wordt.) Uit een grondig debat en een hoorzitting met bekwame en representatieve deskundigen, bleek dat er nood is aan zulk een instrument en dat het kleine ondernemingen die graag op een doeltreffende manier deel zouden uitmaken van de interne markt, zou kunnen aanmoedigen.</p>
      <p sl="it">Het was de taak van de Commissie, Commissaris, onmiddellijk een procedure op te starten om het wetsvoorstel goed te keuren, eerst en vooral door een effectbeoordeling uit te voeren. De Commissie beschikte bovendien al over de haalbaarheidsstudie van december 2005, maar besliste daar niets mee te doen en te wachten tot juli. Toen heeft ze een openbare raadpleging opgestart – wat eigenlijk weer niet meer was dan een hypothetische discussie – over het statuut van de Europese besloten vennootschap, alsof het Parlement, de verkozen vertegenwoordiger van de Unie als geheel, zijn verzoek wettelijk niet kon baseren op een wetgevingsbesluit.</p>
      <p sl="it">Klaus Lehne, een van de belangrijkste deskundigen van de Commissie en vooraanstaand expert in deze materie, zal straks kort de wettelijke aspecten van deze kwestie bespreken, en daarom zal ik het zelf niet in detail hebben over de Europese wetgeving. Ik zou graag dit probleem in meer detail bekijken en de Commissaris eraan herinneren, zodat hij de nodige aandacht kan schenken aan wat ik zeg, dat er een relatie bestaat tussen de instellingen. Een relatie die aan de basis moet liggen van de noodzakelijke samenwerking tussen de Commissie en het Parlement.</p>
      <p sl="it">Naar mijn mening, Commissaris, bent u onbeleefd geweest tegenover het Parlement. U hebt het Parlement onheus behandeld. U hebt de verzoeken van het Parlement, die aangenomen zijn in navolging van artikel 192 en van het interinstitutioneel akkoord “betere regelgeving”, gewoon genegeerd. Er zijn heel wat momenten geweest waarop u het heeft nagelaten te handelen. Ik ben voorzitter geweest van die commissie en ik weet maar al te goed hoeveel zaken er nog hangende zijn. De Commissie had zich er nochtans officieel toe verbonden om niet alleen rekening te houden met verzoeken maar ook snel de gepaste antwoorden te bieden op de vragen van de parlementaire commissies. Dat is zeker en vast niet gebeurd!</p>
      <p sl="it">De Commissie heeft een (volgens mij zelfs wettelijke) verplichting om verantwoording af te leggen bij het Europees Parlement over het niet nakomen van deze verplichtingen. Op de conferentie over vennootschapsrecht die georganiseerd werd door het Duitse voorzitterschap werd door de heer Lehne zeer terecht opgemerkt dat de Europese Commissie voor het Hof van Justitie gedaagd kan worden omwille van het niet nakomen van haar verplichtingen.</p>
      <p sl="it">Ik wil met klem benadrukken dat het Parlement zich moet bewust zijn van het feit dat de Commissie op haar internetsite al heeft bevestigd dat de raadplegingen van 1997 en 2002 hebben aangetoond dat er op hoog niveau een specifieke vraag is van economische operatoren. De Commissie weet dus hoe belangrijk deze kwestie is en is zich ervan bewust dat het haar taak en plicht is om te reageren op de verzoeken van het Parlement.</p>
      <p sl="it">Niet alleen heeft de Commissie het nagelaten de wetsvoorstellen goed te keuren, de Commissaris heeft tijdens de conferentie in Berlijn zelfs gezegd dat er nog verder gepraat moest worden over het nut van het voorstel. Dat heeft ons met verstomming geslagen want nu moeten we ons dus afvragen – zoals de Commissaris zegt – of het Europees Parlement nog wel de kans zal krijgen om de waarde van dit wetsvoorstel aan te tonen.</p>
      <p sl="it">Een richtlijn over deze kwestie zou voor de bedrijven, en hiermee zal ik afronden, zeker een goede rechtsgrondslag vormen voor de vrijheid van vestiging en het vrij verrichten van diensten. Wij verwachten een gedetailleerd voorstel van de Commissaris. Wij hopen dat hij daarbij meer doet dan alleen maar de verschillende lobbies in de kaart spelen, zoals die van Engeland, het Verenigd Koninkrijk en Ierland, maar dat hij het hoofd durft te bieden aan een moeilijke situatie. Het zijn niet de belangen van de individuele landen die gediend moeten worden, Commissaris, en dat weet u maar al te goed, maar wel de belangen van de Europeanen! Het Parlement is geen lobbygroep en we geven hier duidelijk uiting aan een noodzaak en een verwachting!</p>
    </intervention>
    <intervention id="2-045" speaker_id="photo_generic" name="Charlie McCreevy" is_mep="True" mode="spoken">
      <p sl="en">lid van de Commissie . − Mijnheer de Voorzitter, de door de heer Gargani namens de Commissie Juridische Zaken ingediende schriftelijke vraag biedt mij de gelegenheid om u een overzicht te geven van de huidige stand van zaken met betrekking tot de veertiende Richtlijn vennootschapsrecht en de Europese besloten vennootschap (de EBV).</p>
      <p sl="en">Zoals u wel weet is er in het kader van “betere regelgeving” op 20 juli jongstleden door het Directoraat-generaal interne markt en diensten een openbare raadpleging gestart over het statuut van de EBV. Met deze raadpleging wordt beoogd te inventariseren hoe de betrokken partijen denken over de noodzaak voor zo’n statuut en de mogelijke inhoud ervan.</p>
      <p sl="en">Ik weet dat het Europees Parlement graag zou zien dat de Commissie het proces versnelt. Er dient echter eerst al het nodige voorbereidende werk te worden verrichten. Een essentieel onderdeel van deze voorbereiding is de raadpleging van de betrokken partijen over verschillende mogelijke opties met betrekking tot de regelgeving. In concreto: ofwel een meer uniform maar tevens minder flexibel statuut, of een statuut waarbinnen de bedrijven veel vrijheid wordt geboden, maar waardoor in de hele Europese Unie een waaier aan verschillende EBV-structuren ontstaan zal. Wij hebben de input van de betrokken partijen nodig om te achterhalen wat bedrijven het beste achten. Dat is betere regelgeving ten voete uit.</p>
      <p sl="en">Het haalbaarheidsonderzoek aan het einde van 2005 gaf een vrij algemene analyse van de huidige situatie, zonder echter een duidelijk antwoord te leveren op de vraag wat de beste beleidsopties en de mogelijke elementen van het statuut van de EBV zijn. Om die reden is een diepgravendere analyse benodigd. Maar uiteraard zullen we hiervoor tevens uitgebreid uit het onderzoek kunnen putten. Bovendien hebben we ons voordeel kunnen doen met het EP-verslag over het EBV-statuut en de aanbevelingen erin met betrekking tot de mogelijke inhoud van een dergelijk statuut.</p>
      <p sl="en">Wat betreft het voorstel voor een veertiende Richtlijn Vennootschapsrecht is er nog niet genoeg voorbereidend werk verricht. Uit hoofde van ons beleid voor betere regelgeving en effectmeting dienen wij vooraleer een initiatief verder uit te werken aan te tonen dat deze ondubbelzinnig economisch voordeel oplevert. Ik hoop binnenkort iets meer te kunnen zeggen over de mogelijke toegevoegde waarde van een dergelijk voorstel.</p>
      <p sl="en">Voordat we met zo’n voorstel komen dat - ik zeg het u zonder omhalen - nog wel eens controversieel zou kunnen zijn, zullen we ons eerst meer moeten bezinnen op het geheel. Nu vind ik het zoals u allen wel weet helemaal niet erg om een beetje controversieel te zijn, maar ik wil eerst zeer zorgvuldig nagaan of het mogelijke profijt van zo’n initiatief voor de Europese Unie überhaupt wel een wetsvoorstel rechtvaardigt.</p>
      <p sl="en">Dit is geen kwestie van slap gedraai of gedraal, maar een werkwijze geboren uit de stellige overtuiging dat als je goed werk wilt afleveren je je goed moet voorbereiden. Ergens in de komende maanden vertel ik u meer over de verdere stappen die ik in deze belangrijke kwesties denk te zullen zetten.</p>
    </intervention>
    <intervention id="2-046" speaker_id="2224" name="Klaus-Heiner Lehne" is_mep="True" mode="spoken">
      <p sl="de">namens de PPE-DE-Fractie . – Mijnheer de Voorzitter, Commissaris, dames en heren, eerst en vooral wil ik zeggen dat ik blij ben dat Commissaris McCreevy, in zijn antwoord op de mondelinge vraag, de voorstellen van het Europees Parlement niet verworpen heeft. De laatste jaren zijn er zoveel hoorzittingen en raadplegingen geweest over de Europese besloten vennootschap dat ik niet begrijp waarom er nog een derde, een vierde, een vijfde en misschien wel een zesde of nog meer zou moeten komen. De zaak is afgerond. We hadden een eerste voorstel in het actieplan van de Commissie. Dat werd, in het herziene actieplan, door een meerderheid van de belanghebbenden goedgekeurd. Tijdens de hoorzittingen in het Parlement kwam een niet mis te verstaande boodschap naar voren. De besluiten van het Parlement hadden niet duidelijker kunnen zijn, en daarom kan ik mij niet neerleggen bij nog meer vertraging.</p>
      <p sl="de">Deskundigen zijn het er in het algemeen over eens dat er een hiaat is in de wetgeving wat de richtlijn inzake de grensoverschrijdende wijziging van vestigingslocatie betreft. De Europese Unie garandeert het vrije verkeer van kapitaal (in die zin dat iemand zijn of haar kapitaal of eigendom naar een andere locatie mag verplaatsen), maar als ik eigenaar ben van een bedrijf, dan kan ik momenteel van die optie geen gebruik maken omdat ik niet de vrijheid heb om te beslissen waar ik mijn bedrijf vestig, of waarheen ik mijn bedrijf wil verplaatsen, binnen de Europese Unie. Dat is een duidelijke hiaat in de wetgeving. De Commissie heeft, in haar jaarlijks wetgevingsprogramma, aangekondigd dat ze van plan is om dat hiaat op te vullen. Momenteel is het echter zo dat het Europees Hof van Justitie haar eigen jurisprudentie aan het ontwikkelen is over deze materie, en daarbij helt naar een deregulering in de stijl van het wilde westen, om de simpele reden dat de wetgevende macht inert is. Ze doet niets om het gebrek aan harmonisatie aan te pakken. Het is hoog tijd dat de wetgevende macht in actie schiet, in plaats van het werk te laten opknappen door het Hof van Justitie.</p>
      <p sl="de">Nog een laatste bemerking: het alleenrecht van initiatief van de Europese Commissie bestaat niet in een vacuüm. Zoals elk ander monopolie, moet het tegen een bepaalde achtergrond geplaatst worden, en in dit geval is dat de achtergrond van het Verdrag en de interinstitutionele akkoorden. Volgens beide teksten, hebben zowel de Raad als het Europees Parlement een indirect initiatiefrecht. In de interinstitutionele akkoorden verplicht de Commissie zich ertoe, een antwoord te bieden op hun voorstellen. Met dat feit in het achterhoofd, wil ik dat er geen twijfel over bestaat dat, indien de Commissie er niet in slaagt binnen de vastgelegde termijn een wezenlijk antwoord te geven over deze kwestie, ik voorstellen aan de Commissie juridische zaken om deze nalatigheid aan te klagen bij het Europees Hof.</p>
    </intervention>
    <intervention id="2-047" speaker_id="1311" name="Gary Titley" is_mep="True" mode="spoken">
      <p sl="en">namens de PSE-Fractie . – Mijnheer de Voorzitter, ik ben ingenomen met de opmerkingen van de Commissie, met name gezien het feit dat betere regelgeving met zich meebrengt dat de toezichthouders en de mensen waarop het geheel betrekking heeft als een hecht team met elkaar moeten samenwerken om de nieuwe regelgeving het levenslicht te doen zien. Het doet mij tevens deugd dat hij onomwonden stelt dat er achterliggende economische doelstellingen dienen te bestaan, gestoeld op de reële behoeften van de markt.</p>
      <p sl="en">Als ik zo de samenvatting van de raadpleging inzake het vennootschapsrecht van de Commissie lees, valt mij op dat slechts minder dan de helft van de respondenten een statuut voor de Europese besloten vennootschap wenst. Dat lijkt niet helemaal in lijn met een aantal uitspraken die we tot nog toe hebben kunnen horen. Misschien zou de commissaris daarom kunnen toelichten wat deze antwoorden precies inhielden. Ook zag ik dat de meeste respondenten het wenselijk achten dat het huidige vennootschapsrecht wordt gecodificeerd en geconsolideerd, en niets meer dan dat. Een nogal moeilijk evenwichtsnummer voor de commissaris dus, mag ik wel zeggen.</p>
      <p sl="en">Wat ik zou willen weten is het volgende: in welke mate is er tot dusver een duidelijke behoefte geconstateerd aan Europese wetgeving in plaats van nationale wetgeving? Ik heb namelijk de indruk dat in sommige gevallen de druk afkomstig is van mensen die in hun land met buitengewoon complexe wetgeving te maken hebben en een Europese wet wensen om de situatie te vereenvoudigen. Het probleem is echter dat er hier sprake is van een Europese wet bovenop nationale wetten. Naar onze ervaring maakt dat het leven vaak onnodig ingewikkeld, terwijl het er bij deze hele exercitie juist om gaat de zaken te vereenvoudigen en te verduidelijken.</p>
    </intervention>
    <intervention id="2-048" speaker_id="33570" name="Sharon Bowles" is_mep="True" mode="spoken">
      <p sl="en">namens de ALDE-Fractie . – Geachte Voorzitter, in februari, bij de laatste keer dat ik over dit onderwerp sprak, heb ik de Commissie erop gewezen dat ik mij niet zonder meer kon vinden in alle aanbevelingen van het Parlementsverslag. Een voorbeeld daarvan is de aanbeveling met betrekking tot de omvang van het kapitaal. Een op een dergelijke benadering gestoeld statuut leidt mijns inziens tot onterechte bevoordeling van grotere bedrijven. Ik ben dan ook zeer ingenomen met het feit dat de Commissie in de meest recente raadpleging een oproep doet aan het midden- en kleinbedrijf om ook iets van zich te laten horen.</p>
      <p sl="en">Maar daartoe moeten we ze wel zelf actief opzoeken, en dan eerder nog het kleinbedrijf dan het middenbedrijf. U kunt ervan op aan dat ik het niet nalaten zal dat in mijn eigen regio te doen, en tot mijn genoegen kan ik u vertellen dat andere organen in het Verenigd Koninkrijk met hetzelfde bezig zijn. Dus pogingen om vast te stellen of en in hoeverre dit alles van belang is voor het kleinbedrijf kunnen op mijn grote sympathie rekenen. Want het ontbeert ons juist meestal aan input van kleinere bedrijven, terwijl we het er allemaal wel over eens zijn dat juist deze bedrijven niet over genoeg middelen beschikken om zich een weg te kunnen banen door alle verschillende wetten en regels, en dus op z’n minst in theorie juist deze bedrijven gebaat zouden zijn bij dit statuut.</p>
      <p sl="en">Als u het mij vraagt heeft ons Parlement een aantal voorstellen gedaan waarmee het statuut zeer waarschijnlijk niet op enthousiasme van de allerkleinste bedrijven zal kunnen rekenen, en hebben we dus een probleem. Mijn boodschap is duidelijk: houd het eenvoudig, want anders is het – in ieder geval voor het kleinbedrijf - louter oude wijn in nieuwe zakken.</p>
    </intervention>
    <intervention id="2-049" speaker_id="28193" name="Jean-Paul Gauzès" is_mep="True" mode="spoken">
      <p sl="fr">Mijnheer de Voorzitter, Commissaris, dames en heren, de concurrentiekracht van de bedrijven en de doeltreffendheid van de interne markt vereisen gepaste en geactualiseerde wettelijke statuten voor bedrijven. In het geval van grote ondernemingen is er al enige vooruitgang geboekt met het aannemen van de verordening inzake het statuut van de Europese besloten vennootschap op 8 oktober 2001. In 2004 werd er door de Europese Commissie een debat gelanceerd over een nieuwe Europese bedrijfsvorm die meer gericht zou zijn op kleine en middelgrote ondernemingen: de Europese besloten vennootschap.</p>
      <p sl="fr">Dat initiatief werd erg warm onthaald door al die personen die daar al dertig jaar op zaten te wachten – ja, al dertig jaar. De resultaten van de haalbaarheidsstudie van de Commissie inzake het statuut werden in december 2005 bekend gemaakt. Er bleek toen duidelijk dat de overgrote meerderheid van de ondervraagde economische operatoren vragende partij waren voor dat statuut, omwille van twee redenen. Ten eerste, zou de introductie van een Europees statuut tot voordeel hebben dat het de vestiging en mobiliteit van kleine en middelgrote ondernemingen in de Europese Unie aanzienlijk zou vergemakkelijken. Ten tweede, zou er dan een Europees label kunnen komen voor kleine en middelgrote bedrijven, wat vooral belangrijk is voor de bedrijven in de nieuwe lidstaten.</p>
      <p sl="fr">Voor kleine en middelgrote bedrijven, vormt de Europese besloten vennootschap een doeltreffend middel om toegang te verkrijgen tot de Europese markt. De goedkeuring ervan zou bovendien op een indirecte manier bijdragen tot een evolutie en harmonisatie van de nationale wetgeving, die op haar beurt dan weer de ontwikkeling en integratie van de Europese economie zou bevorderen. Dit nieuwe statuut beantwoordt aan de behoefte om de huidige rechtsinstrumenten voor bedrijven te vereenvoudigen en doeltreffender te maken.</p>
      <p sl="fr">Ik ben ervan overtuigd dat zulk een statuut, dat uiteraard niet verplicht zou zijn, heel wat kleine en middelgrote bedrijven ten goede zou komen. De Europese besloten vennootschap kan in de economische kringen van zo goed als alle lidstaten op steun rekenen. Dat is zeker het geval in Duitsland en Frankrijk.</p>
      <p sl="fr">Het Parlement heeft het initiatiefverslag van de heer Lehne, dat qua besluiten op mijn steun kan rekenen, goedgekeurd, maar er is momenteel nog geen enkele vooruitgang geboekt. Daarom sta ik achter de vragen die de heer Gargani in naam van de Commissie juridische zaken aan de Commissie heeft gesteld. Het is belangrijk dat we weten wat de fundamentele problemen zijn die ervoor gezorgd hebben dat de Commissie bij de behandeling van deze kwestie vertraging heeft opgelopen.</p>
    </intervention>
    <intervention id="2-050" speaker_id="1337" name="Manuel Medina Ortega" is_mep="True" mode="spoken">
      <p sl="es">Mijnheer de Voorzitter, ik deel de mening van voorzitter Gargani en de heer Lehne dat er werk moet gemaakt worden van de Europese regelgeving wat betreft de vestiging van bedrijven en het statuut van de Europese besloten vennootschap.</p>
      <p sl="es">De heer McCreevy heeft ons in zijn antwoord laten weten dat er wat problemen zijn, dat er sprake is van vertraging, dat er raadplegingen gestart zijn over een van de voorstellen en dat er voor het andere voorstel blijkbaar nog geen echte houding bepaald is. We worden dus opnieuw geconfronteerd met de gebruikelijke kwestie van het goedkeuren van de communautaire wetgeving en het verbeteren van de communautaire regelgeving.</p>
      <p sl="es">De heer Lehne heeft heel duidelijk gezegd dat er een klimaat van samenwerking is tussen de instellingen. Het Parlement staat niet aan de ene zijde en de Commissie aan de andere. Het Parlement hoopt dat de Commissie binnenkort initiatieven kan voorleggen want het initiatiefrecht van de Commissie moet gezien worden in het kader van de samenwerking met de andere instellingen. Commissaris McCreevy sprak over problemen met de lidstaten maar het is ons tijdens dit debat nog altijd niet duidelijk geworden waar nu eigenlijk de bezwaren liggen, en of ze afkomstig zijn van de particuliere sector of vooral van de lidstaten.</p>
      <p sl="es">Welke lidstaten zijn er gekant tegen het goedkeuren van deze Communautaire regelgeving? Gaat het hier enkel en alleen over verzet uit particuliere hoek? Aangezien de heer McCreevy straks nog eens aan het woord komt, hoop ik dat hij voor verdere opheldering kan zorgen en ons kan zeggen waar de problemen zich situeren, of het hier uitsluitend over de particuliere sector gaat of vooral over de lidstaten.</p>
    </intervention>
    <intervention id="2-051" speaker_id="photo_generic" name="Charlie McCreevy" is_mep="True" mode="spoken">
      <p sl="en">lid van de Commissie . − Ik zou graag alle geachte afgevaardigden willen bedanken voor hun bijdrage.</p>
      <p sl="en">Ik vrees dat ik het niet eens kan zijn met de heer Gargani als hij zegt dat de Commissie niks heeft gedaan en het Parlement heeft genegeerd. Tijdens de behandeling van de resolutie van het Parlement op één februari 2007 in Brussel heb ik het Parlement toegezegd om later met gedetailleerde antwoorden te komen, en dat ben ik nog steeds van plan. Ook heb ik me rekenschap gegeven van het tijdens ons debat van één februari ontvangen verzoek van een aantal afgevaardigden om terdege met de voorbereidende werkzaamheden rekening te houden. De raadpleging met betrekking tot de EBV is opgestart in juli. Er bestaat enige steun onder de betrokken partijen voor een dergelijke Europese besloten vennootschap, maar het is onjuist te veronderstellen dat er consensus bestaat over de mogelijke inhoud ervan, zoals ook aangetoond door de heer Titley en mevrouw Bowles. Door overhaast de hele zaak af te willen ronden zou het voorstel wel eens in de lade terecht kunnen komen nog voordat het überhaupt van de grond komt.</p>
    </intervention>
    <intervention id="2-052" speaker_id="4470" name="De Voorzitter" is_mep="True" mode="spoken">
      <p sl="nl">Het debat is gesloten.</p>
    </intervention>
  </section>
  <section id="creitem5" title="5. Risico van sluiting van de scheepswerven te Gdansk (debat)">
    <intervention id="2-054" speaker_id="4470" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over het risico van sluiting van de scheepswerven te Gdansk.</p>
    </intervention>
    <intervention id="2-055" speaker_id="photo_generic" name="Charlie McCreevy" is_mep="True" mode="spoken">
      <p sl="en">lid van de Commissie . − Voorzitter, ik sta hier op dit moment namens mijn collega mevrouw Kroes, de commissaris voor mededinging.</p>
      <p sl="en">De Commissie streeft in geen geval naar sluiting van de scheepswerf in Gdansk. De scheepswerf van Gdansk heeft een cruciale rol gespeeld in de Europese geschiedenis en in de strijd voor vrijheid en een herenigd Europa. Wat we wel graag zouden willen zien is dat de scheepswerf vergaand wordt geherstructureerd, zodat er een succesvol bedrijf kan ontstaan dat op eigen kracht de concurrentie op de Europese en mondiale scheepsbouwmarkt aankan.</p>
      <p sl="en">De laatste tientallen jaren hebben er in heel Europa in de scheepsbouw herstructureringen plaatsgevonden. De Commissie is er zich wel van bewust dat dit voor veel scheepswerven en regio’s een moeilijk proces is geweest. Veel scheepswerven werden gesloten en de totale capaciteit van de sector moest worden verminderd. Telkens als er bij deze herstructurering staatssteun werd ingezet, was de Commissie uit hoofde van het Verdrag verplicht erop toe te zien dat er geen concurrentievervalsing optrad tussen de scheepsbouwers binnen de EU.</p>
      <p sl="en">Met betrekking tot Gdansk is dat niet anders. De voorwaarden waaronder staatshulp aan noodlijdende bedrijven compatibel is met het Verdrag staan duidelijk vermeld in de communautaire richtsnoeren voor reddings- en herstructureringssteun aan ondernemingen in nood.</p>
      <p sl="en">Jaar na jaar is nagelaten de scheepswerf van Gdansk grondig te herstructureren. De overheidsgelden zijn niet gebruikt om levensvatbare banen te scheppen, maar om een bedrijf in leven te houden dat indien blootgesteld aan de normale marktomstandigheden nu reeds niet meer zou hebben bestaan.</p>
      <p sl="en">De doelstellingen van de Commissie zijn in deze kwestie drieledig. Ten eerste ervoor zorgen dat de herstructurering van de scheepswerf van Gdansk een op de lange termijn levensvatbaar bedrijf oplevert. Dat zou kunnen betekenen dat de omvang van de activiteiten wordt teruggeschroefd, wat uiteindelijk een kleinere maar efficiëntere scheepswerf oplevert die op eigen benen kan staan.</p>
      <p sl="en">Ten tweede, om de concurrentievervalsing en mogelijke schade aan Europese concurrenten als gevolg van staatshulp tot een minimum te beperken, dient de productiecapaciteit van de werf te worden teruggebracht. Tevens dient een groot deel van het herstructureringsplan te worden gefinancierd uit eigen middelen, bijvoorbeeld uit de verkoop van activa die niet nodig zijn voor het overleven van de scheepswerf, of uit externe bronnen onder normale marktvoorwaarden.</p>
      <p sl="en">Ten derde wil de Commissie instaan voor gelijke behandeling. Scheepswerven in andere landen alsook andere Poolse scheepswerven moesten al eerder hun productiecapaciteit aanzienlijk terugdringen. De scheepswerf van Gdansk kan hierop geen uitzondering zijn.</p>
      <p sl="en">Andere lidstaten hebben gebruik gemaakt van de Structuurfondsen en andere EU-steun om de moeilijke overgangsperiode het hoofd te bieden en getroffen regio’s te ondersteunen. Bij herhaling hebben wij de Poolse autoriteiten gewezen op deze mogelijkheid.</p>
      <p sl="en">De Commissie heeft altijd een nauwe en constructieve dialoog gevoerd met de Poolse autoriteiten en zal dat zeker blijven doen. Aldus kan worden gezocht naar een constructie waarbij wordt voldaan aan de voorwaarden voor staatssteun en dergelijke staatssteun dus kan worden goedgekeurd. Dat is iets waaraan we nog altijd werken.</p>
      <p sl="en">De scheepswerf van Gdansk verdient een levensvatbare toekomst door zich een nieuw en duurzaam plekje te verwerven in de concurrentiële scheepsbouwsector van de EU.</p>
    </intervention>
    <intervention id="2-056" speaker_id="23781" name="Janusz Lewandowski" is_mep="True" mode="spoken">
      <p sl="pl">namens de PPE-DE-Fractie . – Mijnheer de Voorzitter, als Europarlementslid voor Gdańsk heb ik naar mijn gevoel een dubbele verantwoordelijkheid. Enerzijds, moet ik opkomen voor de 3000 banen en voor een instelling die in Polen een symbolische status heeft verworven. Anderzijds, moet ik ervoor zorgen dat we samen de principes van een rationele economie respecteren waarop de Europese Gemeenschap gebaseerd is, principes die voor welvaart hebben gezorgd voor miljoenen Europese Burgers. Daarom ben ik van mening dat het debat van vandaag geen politieke demonstratie mag zijn. Er is namelijk al te veel politiek gemoeid met de scheepswerven van Gdansk. Het onderwerp is, politiek gezien, uitgemolken. Ik vertrouw erop dat we nu kunnen evolueren naar de best mogelijke oplossing.</p>
      <p sl="pl">Ik ben ook van mening dat de radicaal linkse vleugel van het Parlement, die om dit debat heeft gevraagd, deze overtuiging deelt. Maar ik wil erop wijzen dat zij geen idealisten zijn die een systeem van sociaal geluk nastreven, maar wel echte praktiserende socialisten die in Polen “postcommunisten” genoemd worden. Ze hebben de scheepswerven te Gdansk al twee maal gesloten in het kader van een politieke wraakactie, waardoor de economische geloofwaardigheid van de scheepswerven ondermijnd werd. Daarmee liggen zij mee aan de basis van de huidige problemen.</p>
      <p sl="pl">Zelf was ik een getuige van en een bescheiden deelnemer aan het collectieve gevoel van enthousiasme dat in augustus 1980 heeft geleid tot het ontstaan van Solidariteit, een beweging die later 10 miljoen leden zou tellen. Ik weet dat sommige van de 3000 huidige werknemers van de scheepswerf in die tijd hun leven op het spel hebben gezet ter verdediging van menselijke waardigheid, mensenrechten en andere waarden die deel uitmaken van de normen van de Europese Unie. Ze hebben blijk gegeven van moed, maar ook van voorzichtigheid, en ze hebben zich nooit verlaagd tot geweld. Die aanpak, waarbij geen geweld of terrorisme gebruikt wordt, kan ons in de 21e eeuw nog tot voorbeeld dienen.</p>
      <p sl="pl">Ik zou natuurlijk de scheepswerf, net zoals de arbeiderscentra, de scheepswerven, de mijnen en de staalbedrijven die de kern vormden van Solidariteit, oneindig veel meer steun willen geven dan de negatieve stemmen vanuit het buitenland, en ik zou willen dat ze voorbeelden worden van economisch succes op de vrije markt. Maar dat zal zeer moeilijk, en op korte termijn zelfs onmogelijk zijn, zoals we kunnen leren uit de ervaringen van andere grote zones van zware industrie in West-Europa. Het duurde tientallen jaren om die economisch gezien weer in orde krijgen. Dat is vooral het geval voor de scheepsbouw, die de concurrentie moet aangaan met het Verre Oosten, Korea, China en Vietnam, waar lage arbeidskosten en vooral openlijke en verborgen overheidssteun niet onbelangrijk zijn.</p>
      <p sl="pl">Ik hoop dat de Europese Commissie zich bewust is van de complexiteit van de situatie, want indien dat niet het geval is, zal de frustratie toenemen en zal er een voedingsbodem voor populisme ontstaan in ons land. Ik begrijp de frustratie van de werfarbeiders die zich bewust zijn van hun historische verworvenheden en die het gevoel hebben dat ze, zoals ze zelf zeggen, botsen op een muur van zielloze bureaucratie. Anderzijds, is er ook frustratie aan de zijde van de Europese Commissie, die zich geconfronteerd ziet met een uitzonderlijk pittige en weerspannige tegenstander die in staat is elke autoriteit een bloedneus te bezorgen. De arbeiders van deze werf mogen niet het slachtoffer worden van de nogal ongepaste, of zelfs onhandige manier waarop de huidige regering de zaak heeft aangepakt. Er moet een overeenkomst komen die gebaseerd is op een langetermijnvisie en niet op haastig opgestelde plannen. Die visie op lange termijn betekent dat een investeerder de scheepswerf moet voorzien van moderne technologie, om de huidige overbodige scheepshellingen te vervangen. En ik ben ervan overtuigd dat het debat van vandaag en stap in die richting betekent.</p>
    </intervention>
    <intervention id="2-057" speaker_id="23768" name="Bogusław Liberadzki" is_mep="True" mode="spoken">
      <p sl="pl">namens de PSE-Fractie . – Mijnheer de Voorzitter, het is gepast dat we een debat houden over de scheepswerf van Gdansk. Er spelen hier twee belangrijke feiten mee: ten eerste is het de verjaardag van het ondertekenen van het akkoord van Szczecin op 30 augustus 1980 en het ondertekenen van het akkoord van Gdansk op 31 augustus 1980, en ten tweede is er de huidige financiële situatie van de scheepswerf van Gdansk.</p>
      <p sl="pl">De scheepswerf te Gdansk is een symbool van de historische veranderingen in Polen en van de belangrijke veranderingen die zich in Europa en de rest van de wereld hebben voorgedaan. Daar is het allemaal begonnen. Het was naar de scheepswerf van Gdansk dat de leiders van de vrije wereld kwamen in de jaren 80 om op te roepen de strijd niet te staken. Het was daar dat er gevochten werd voor de mensenrechten, de vrijheid van meningsuiting, de vrije vakverenigingen, de menselijke waardigheid en andere ontwikkelingen naar het voorbeeld van de toenmalige Europese Gemeenschap.</p>
      <p sl="pl">Daarom is het een levend monument waarop we trots mogen zijn, maar het is bovendien een scheepswerf. Misschien is het momenteel vooral een onderneming die schepen produceert. De arbeiders van de scheepswerf hebben ons daar een week geleden in Brussel aan herinnerd. Zij hadden het niet over historische verworvenheden maar over economische zaken, over hun leven en hun baan. Scheepsbouw is een internationale industrie. Men kan gemakkelijk schepen kopen in Azië, men hoeft daarvoor niet binnen Europa te blijven.</p>
      <p sl="pl">Met dat in ons achterhoofd, Commissaris, mogen we ons bij het nemen van beslissingen over de vrije mededinging niet alleen concentreren op de zogeheten “eerlijke concurrentie’ binnen de Europese Unie. Er is nood aan een wereldwijde aanpak. Met andere woorden: we moeten de Europese scheepsbouwindustrie kaderen in het klimaat van wereldwijde concurrentie. Dan pas kunnen we alle omstandigheden beoordelen van de werking van de scheepswerven in de Europese Unie, waaronder die van Gdansk en Szczecin.</p>
      <p sl="pl">De regels van de Europese markt zijn redelijk en worden in principe ook aanvaard, maar de manier waarop en de termijn waarbinnen ze worden uitgevoerd moet realistisch zijn en moet vooral ook gericht zijn op individuele entiteiten. Daarom kunnen er bepaalde twijfels ontstaan bij privatisering als middel tot het bereiken van een doel − of beter gezegd, privatisering als een doelstelling die binnen een bepaalde termijn gerealiseerd moet worden. Daarom vraag ik de Poolse regering om nauw samen te werken met de Commissie, en verzoek ik de leiding van de scheepswerf om deze onderneming efficiënt te beheren.</p>
    </intervention>
    <intervention id="2-058" speaker_id="28384" name="Bronisław Geremek" is_mep="True" mode="spoken">
      <p sl="pl">namens de ALDE-Fractie . – Mijnheer de Voorzitter, eerst en vooral zou ik willen zeggen hoe tevreden ik ben dat het Europees Parlement vandaag deze kwestie bespreekt en hoezeer ik dit initiatief steun. Ik zou Commissaris McCreevy willen danken voor zijn verklaring en benadrukken dat het erg belangrijk is dat we de Europese Unie beschouwen als een gemeenschap.</p>
      <p sl="pl">Wanneer we het gebouw van het Europees Parlement binnenkomen, passeren we een standbeeld, een beeldhouwwerk, met het opschrift L’Europe a un coeur – Europa heeft een hart. Toegepast op de politiek, vertegenwoordigt het de kracht van het Europese sociale model. Het is nu 27 jaar geleden dat de arbeiders van de scheepswerf van Gdansk in opstand kwamen tegen het communistische systeem en streden voor brood en vrijheid. Ze wilden menselijke arbeid opnieuw een doel geven en de economie bevrijden van het staatsmonopolie. Deze historische scheepswerf wordt nu geconfronteerd met de dramatische aanbeveling van de Europese Commissie dat haar productie met twee derde afgebouwd moet worden en dat er in elk geval twee scheepshellingen moeten verdwijnen.</p>
      <p sl="pl">We vinden dat in deze situatie de volgende stappen ondernomen moeten worden. Ten eerste, vragen we dat er slechts één scheepshelling wordt gesloten, zodat de scheepswerf nog enige kans behoud om winstgevend te zijn. Ten tweede, vragen we meer tijd om het beheer van de scheepswerf te optimaliseren, want het huidige beheer laat veel te wensen over. (Op die manier kan de werf winstgevend gemaakt worden en hoeven de 3000 werknemers hun baan niet te verliezen.) Ten derde, vragen we om niet te vergeten dat de scheepswerf van Gdansk een belangrijke Europese gedenkplaats is en een herinnering aan het feit dat sociale solidariteit een van de grondbeginselen van de Europese Unie is.</p>
      <p sl="pl">De Europese instellingen kunnen deze beslissing echter niet blijven uitstellen. Het pragmatisme van onze handelingen moet gepaard gaan met het begrip dat we bouwen aan een Unie voor de burgers, dankzij de burgers. De kracht van Europa wordt bepaald door onze innovatieve en concurrentiële capaciteiten, maar evenzeer van onze aandacht voor de zwakkeren en minder bedeelden. Volgens mij, maakt dat ook deel uit van een liberale boodschap van vrijheid. Ik wil ook graag een bepaalde herinnering van mij vermelden: die van generaties van Europeanen in alle landen van de Europese Unie, die hun badge van de Solidariteit op hun revers droegen met trots en hoop. Er zijn zulke mensen aanwezig in deze Kamer. Zij zijn de generatie die de Europese eenheid waarmaakt en zij zouden zich bewust moeten zijn van het historische belang van de scheepswerf van Gdansk.</p>
    </intervention>
    <intervention id="2-059" speaker_id="24087" name="Marcin Libicki" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, ik heb de arbeiders van de scheepswerf vergezeld toen ze gesprekken voerden met commissaris Kroes en commissaris Špidla. Ik was er eveneens bij toen ze voor de Europese Commissie verschenen en Europa om hulp vroegen. De scheepswerf van Gdansk is net aan het bekomen van haar financiële beslommeringen en begint nu net winst te maken. Het zou een grote vergissing zijn om nu grootscheepse financiële beperkingen op te leggen die de winstgevendheid en het succes van de inspanningen van de bevolking en van ons allemaal zouden tenietdoen.</p>
      <p sl="pl">Ik zou ook het historische aspect willen benadrukken. Zonder de Solidariteit, die het levenslicht zag op de scheepswerf van Gdansk, zouden we hier nu niet aanwezig zijn als 27 landen in een verenigd Europa, een Europa zonder de dreiging van een nucleaire oorlog. Dat is iets dat iedereen moet onthouden, ook de politici die hier nu zitten.</p>
      <p sl="pl">Bovendien zou ik erop willen wijzen dat iedereen die tot nu toe over deze kwestie gesproken heeft, en volgens mij ook de volgende sprekers, het unaniem eens zijn over deze kwestie, ongeacht hun politieke verschillen. Daar moet rekening mee gehouden worden.</p>
    </intervention>
    <intervention id="2-060" speaker_id="1018" name="Francis Wurtz" is_mep="True" mode="spoken">
      <p sl="fr">namens de GUE/NGL-Fractie . – Mijnheer de Voorzitter, ik ben blij dat mijn collega’s van de conferentie van voorzitters mijn voorstel hebben aanvaard om de Commissie te verzoeken een verklaring af te leggen aan ons vooraleer er een beslissing wordt genomen over de toekomst van de scheepswerven te Gdansk.</p>
      <p sl="fr">Het directoraat-generaal Concurrentie heeft deze nieuwe zaak niet nodig om zijn gedachtegoed te illustreren. Het heeft sowieso al zoveel protest uitgelokt dat heel wat waarnemers die men nauwelijks antiliberaal kan noemen het zelf lange tijd als dogmatisch hebben beschouwd. Momenteel wordt een herstructureringsplan enkel als overtuigend beschouwd als het voorziet om 1000 werknemers aan de deur te zetten. Er zijn heel wat voorbeelden uit het verleden van bedrijven in moeilijkheden die de opdracht kregen om honderden banen te schrappen. Zo niet, dan zouden ze de hulp die zo nodig hebben om te overleven, moeten terugbetalen. Wat dit huidige geval betreft: zeg mij eens welke scheepswerf functioneert zonder subsidies? Ik denk niet dat er enige twijfel bestaat over het feit dat er aan het verstrekken van subsidies voorwaarden verbonden moeten zijn. Maar het probleem is dat die voorwaarden altijd uitdraaien op een hoge tol voor de werknemers.</p>
      <p sl="fr">Hoewel de opeenvolgende commissarissen voor concurrentie die ik gekend heb al niet echt bekend stonden om hun sociale bewogenheid en hun gewetensvolle zelfanalyse, is het huidige directoraat-generaal van de Commissie deze keer nog een stapje verder gegaan door zich onverschillig te tonen voor zowel politieke kwesties als sociale problemen. Heeft de Commissie eigenlijk wel stilgestaan bij de politieke implicaties van de boodschap die zij aan de burgers van deze nieuwe lidstaat geeft door, amper drie jaar na hun toetreding, het wezenlijke bestaan van deze plek, die zo symbolisch is voor Polen, op de helling te zetten? Blijkbaar maken de bewakers van de vrije en onvervalste mededinging zich daar geen zorgen over. Zij vinden dat er een moment is om de belangrijke rol − de historische rol, zoals de heer McCreevy het noemde − van de arbeiders van de scheepswerf van Gdansk in de vrijheidsstrijd te herdenken en een ander moment om de ijzeren wetten van de vrije markt aan hen op te leggen.</p>
      <p sl="fr">Er is nog tijd om deze onverantwoorde actie een halt toe te roepen. De eerste stap is, volgens mij, het opstarten van diepgaande onderhandelingen met de Poolse vakbonden, met name de Europese federatie van metaalbewerkers. Er moet duidelijkheid komen over hoeveel financiële hulp deze scheepswerven echt gekregen hebben, en er moet vooral een oplossing gevonden worden zonder banen te schrappen.</p>
      <p sl="fr">Bovendien bevestigt dit nieuwe geval, waaruit blijkt hoe belachelijk streng de criteria nu geworden zijn die worden opgelegd om zogezegde concurrentievervalsing tegen te gaan, nog maar eens de mening van mijn fractie dat, vooraleer er een finale beslissing genomen wordt over het toekomstige Europese Verdrag, er een grondig en breed publiek debat moet komen over de doelstellingen van de Unie en of die overeen komen met de beleidslijnen die worden uitgevoerd.</p>
      <p sl="fr">Het verhaal van de scheepswerf van Gdansk herinnert ons eraan dat een politieke structuur die niet in staat is haar eigen tegenstellingen te overwinnen en ze achter zich te laten, gedoemd is te mislukken. Die les is vandaag nog steeds relevant en het zou sommige Europese leiders geen kwaad doen daar eens bij stil te staan.</p>
    </intervention>
    <intervention id="2-061" speaker_id="24089" name="Witold Tomczak" is_mep="True" mode="spoken">
      <p sl="pl">namens de IND/DEM-Fractie . – Mijnheer de Voorzitter, het voorstel van de Europese Commissie om twee van de drie scheepshellingen van de scheepswerf in Gdansk te sluiten en misschien de overheidssteun terug te eisen, is een grote vergissing. Het gaat voorbij aan verscheidene factoren, zoals een verleden van destructieve handelingen van oneerlijke zakenlui en politieke aasgieren die maar al te graag een eigendom of een stuk grond in het stadscentrum willen bemachtigen . Momenteel loopt er een rechtszaak over de oneerlijke privatisering van de scheepswerf.</p>
      <p sl="pl">De Commissie heeft hierover geen betrouwbare informatie. De herstructurering van de scheepswerf is al uitgevoerd, duizenden arbeiders zijn ontslagen, en zeven van de tien scheepshellingen zijn gesloten. Momenteel behaalt de scheepswerf positieve financiële resultaten. Door het sluiten van nog twee scheepshellingen wordt dat resultaat, die verwezenlijking, weer teniet gedaan. De scheepswerven van de oude lidstaten hebben veel meer overheidssteun gekregen dan de scheepswerf van Gdansk heeft ontvangen. Hier is geen sprake van gelijke concurrentievoorwaarden en er wordt evenmin rekening gehouden met de verschillende methodes die gebruikt zijn om de winstgevendheid van scheepswerven te berekenen.</p>
      <p sl="pl">Deze tegenslag voor de scheepswerf van Gdansk verzwakt bovendien de scheepsbouw van de Europese Unie als geheel. We mogen niet vergeten dat het Europese aandeel in de internationale scheepsbouwsector drie keer kleiner is dan dat van Zuid-Korea, waar de scheepsbouwindustrie gesubsidieerd wordt. Hieruit blijkt hoe weinig de Commissie begaan is met de economische belangen van de Europese Unie op lange termijn. De plannen van de Commissie zijn in tegenspraak met de doelstellingen van de Lissabonstrategie.</p>
      <p sl="pl">De havenarbeiders van Gdansk hebben gevochten voor solidariteit. Het op brutale wijze uitschakelen van je concurrenten valt niet onder het begrip solidariteit. Solidariteit is geen hol woord en het is niet hetzelfde als medelijden. Het betekent verantwoordelijkheid, eerlijkheid en de waarheid onder ogen zien. Is de Europese Unie vandaag in staat om dat in de praktijk te brengen?</p>
    </intervention>
    <intervention id="2-062" speaker_id="24088" name="Maciej Marian Giertych" is_mep="True" mode="spoken">
      <p sl="pl">Voorzitter, de scheepswerf van Gdansk heeft een bepaalde betekenis in Polen. Het is niet alleen een bedrijf maar ook een politiek symbool. Tijdens het communisme heeft men geprobeerd de werf te vernietigen. Door het politieke engagement van het personeel en de steun van de hele natie heeft men een sluiting door de toenmalige autoriteiten kunnen beletten. De werknemers zijn zich bewust van de bijzondere betekenis van de scheepswerf en ze beantwoorden de huidige dreiging op dezelfde manier als toen: door te protesteren. Het zou verschrikkelijk zijn als een onderneming die zichzelf heeft verweerd tegen het communisme, nu ten onder zou gaan aan de druk van richtlijnen van de Europese Unie.</p>
      <p sl="pl">Het is van essentieel belang dat de onderneming een scheepswerf blijft en dat ze deel blijft uitmaken van niets anders dan de scheepsbouwindustrie. Als het aantal scheepshellingen wordt verminderd van drie naar een, zoals de Commissie voorstelt, verliest de scheepsbouw haar winstgevendheid op lange termijn. Om winstgevend te kunnen blijven, heeft de scheepswerf minstens twee scheepshellingen nodig.</p>
      <p sl="pl">Polen respecteert de huidige financiële regels, maar we weten dat de scheepsbouwindustrie in de Europese Unie niet in die mate een gevoelige sector is dat steun aan de scheepswerf van Gdansk concurrentievervalsing zou betekenen. De Commissie moet rekening houden met het speciale karakter van de scheepswerf te Gdansk en in deze situatie een uitzondering maken. De scheepswerf te Gdansk is symbolisch voor de onafhankelijkheidsstrijd tegen het communisme en moet een scheepswerf blijven.</p>
    </intervention>
    <intervention id="2-063" speaker_id="28392" name="Józef Pinior" is_mep="True" mode="spoken">
      <p sl="pl">Mijnheer de Voorzitter, commissaris, de scheepswerf van Gdansk is een belangrijk Europees symbool. Het is de plek waar Poolse werknemers in augustus 1988 onder leiding van Lech Wałęsa een staking in gang zetten voor vrede en rechtvaardigheid. De scheepswerf werd symbolisch voor de strijd voor een vakbond en de strijd voor de politieke en burgerlijke rechten van de arbeidersbeweging in de hele wereld. Ik zou het belang van het initiatief van de heer Wurtz willen benadrukken, dankzij hetwelke we vandaag in het Europees Parlement een debat kunnen houden over het risico op een sluiting van de scheepswerf te Gdansk.</p>
      <p sl="pl">De eerste keer dat ik het opnam voor de scheepswerf van Gdansk was in november 1998, toen ik nog een activist was van de ondergrondse Solidariteit en de regering van Mieczysław Rakowski onder het voorwendsel van slechte economische resultaten de scheepswerf wilde laten liquideren. Jammer genoeg, staat de scheepswerf van Gdansk eveneens symbool voor het verval van de zware industrie, een proces waartegen arbeiders en vakbonden geen verweer hebben. Het is een schoolvoorbeeld van casinokapitalisme. Er blijft nog maar weinig over van de trotse scheepswerf waar de Solidariteit het levenslicht zag. Na 1989, trok de regering zich nog maar weinig aan van het lot van de scheepswerf. Het werd enerzijds een plek van marktspeculatie, en anderzijds van demagogie en populisme.</p>
      <p sl="pl">Na de toetreding van Polen tot de Europese Unie ontvingen de Poolse scheepswerven overheidssteun. De scheepswerf van Gdansk werd geherstructureerd en bleek in staat om winst te maken. De huidige eisen van de Europese Commissie om twee van de drie scheepshellingen, die gebruikt worden voor scheepsbouw, te sluiten, zullen de werf haar winstgevendheid weer ontnemen en heel wat arbeiders werkloos achterlaten, wat een tragedie betekent voor veel gezinnen. Ik verzoek het Europees Parlement om deze kwestie, op de zevenentwintigste verjaardag van het ondertekenen van de augustusakkoorden, met de nodige omzichtigheid te behandelen. Commissaris, laat ons een verstandig compromis overwegen dat de principes van de interne markt, die de Commissie hoog in het vaandel draagt, kan verzoenen met de belangen van die drieduizend havenarbeiders. Laten we de scheepswerf van Gdansk redden!</p>
    </intervention>
    <intervention id="2-064" speaker_id="34930" name="Hanna Foltyn-Kubicka" is_mep="True" mode="spoken">
      <p sl="pl">Mijnheer de Voorzitter, wanneer de Commissie het heeft over de scheepswerf van Gdansk, vergeet ze ,in al haar pragmatisme, dat er iets bestaat dat belangrijker is dan geld, namelijk geschiedenis. Zonder de scheepswerf, zouden heel wat leden van Midden- en Oost-Europa, waaronder ikzelf, hier vandaag niet aanwezig zijn. Zonder de veranderingen die op de scheepswerf werden ingeluid, zou Europa er vandaag heel anders uitzien. Europa is gebaseerd op waarden als democratie, vrijheid, gelijkheid en respect voor de mensenrechten: de waarden waarvoor men op de scheepswerf van Gdansk een symbolische strijd heeft gevoerd. De stakingen op die scheepswerf vormden het begin van de val van het communisme.</p>
      <p sl="pl">Als we een symbool zoeken voor de Europese Unie dan volstaat het om te kijken naar de plek waar we nu zitten en te beseffen dat we, in het teken van de naoorlogse verzoening tussen twee naties, jaarlijks meer dan 200 miljoen euro uitgeven aan de maandelijkse verhuis naar Straatsburg. Waarom kunnen we dan geen financiële steun geven aan de scheepswerf van Gdansk, die symbool staat voor het einde van de Koude Oorlog en de verlossing van heel Midden- en Oost-Europa van het juk van het communisme?</p>
      <p sl="pl">Daarom lanceer ik een oproep. We mogen de scheepswerf niet ten onder laten gaan. We mogen de geboorteplaats van de Solidariteit niet vernietigen. We mogen de historische waarde van de scheepswerf niet uitdrukken in euro.</p>
    </intervention>
    <intervention id="2-065" speaker_id="28111" name="Mary Lou McDonald" is_mep="True" mode="spoken">
      <p sl="en">Mijnheer de Voorzitter, commissaris, u heeft zelf aangegeven de uiterst belangrijke politieke symboliek achter de scheepswerven van Gdansk en alles wat deze oproepen te onderkennen. Maar uiteraard vertegenwoordigen deze scheepswerven meer dan louter symboliek: ze zijn de hoeksteen van een complete regionale economie die direct en indirect goed is voor duizenden banen. De sluiting of afslanking van de scheepswerf van Gdansk draagt het risico in zich de hele regionale economie in het verderf te storten, en daarmee de levens van honderdduizenden mensen kapot te maken.</p>
      <p sl="en">Mijnheer de commissaris, u sprak over het belang van vrije mededinging en het belang van de vrije markt. Ik zou u ook graag willen horen spreken over het belang van al die banen. Ik zou graag willen dat u het strategisch belang van deze scheepswerf voor Polen onderkent, en dat niet alleen, maar tevens het belang van deze bedrijfstak voor de Europese Unie als geheel. Uit deze hele controversie blijkt maar weer al te duidelijk hoe het ervoor staat met de regels voor staatshulp en met de algehele agenda achter het EU-beleid. Ik denk dat het pure ironie zou zijn en welhaast tragisch als Gdansk en al hetgeen het symboliseert ter ziele zou gaan als gevolg van de verstikkende hand van het EU-beleid, een beleid gestoeld op de dynamiek van de concurrentie en de markteconomie. Naar het zich laat aanzien ten koste van alles.</p>
    </intervention>
    <intervention id="2-066" speaker_id="23717" name="Genowefa Grabowska" is_mep="True" mode="spoken">
      <p sl="pl">Mijnheer de Voorzitter, niemand zal ontkennen dat de regels van de mededinging en de interne markt de drijvende kracht zijn achter de Europese economie en de vlotte ontwikkeling ervan. Bedrijven die deze uitdaging niet aankunnen, komen in de problemen terecht en gaan misschien zelfs failliet, en het is logisch dat de werknemers van die ondernemingen dan protesteren.</p>
      <p sl="pl">Maar het protest van de Poolse havenarbeiders van vorige week moet in een andere context gezien worden. Zij kwamen niet klagen in Brussel in de hoop sympathie op te wekken of geld los te krijgen. Zij protesteerden tegen een beslissing die zij zagen als een zoveelste doodsvonnis voor hun scheepswerf, een beslissing die een verlies zou betekenen van minstens duizend banen.</p>
      <p sl="pl">Dus wat is het dan dat hen bezighoudt? De scheepswerfarbeiders die naar Brussel zijn gekomen, willen eerlijke concurrentievoorwaarden en willen een beslissing van de Commissie die gebaseerd is op betrouwbare, bevestigde informatie, want uit de realiteit blijkt dat de scheepswerf zich begint te herstellen en eindelijk een kans heeft om een winstgevende onderneming te worden. In andere gelijkaardige gevallen heeft de EU haar toelating gegeven voor bijkomende steun. In het Verdrag zien we dat bijvoorbeeld Oost-Duitsland zulke steun heeft ontvangen.</p>
      <p sl="pl">Ik wil bovendien benadrukken dat dit geen protest is van de Poolse overheid. De manifestanten waren burgers van de Europese Unie, scheepswerfarbeiders die het recht hebben om te protesteren en die zich georganiseerd hebben om onze aandacht hebben te vestigen op het feit dat er iets verkeerd loopt. We zouden dat moeten waarderen, want dat is hoe we komen tot een waakzame burgermaatschappij.</p>
      <p sl="pl">Nog een laatste opmerking: uit hun aanwezigheid in Brussel blijkt dat ze vertrouwen hebben in de Europese Unie. De hele Poolse gemeenschap deelt dat vertrouwen. Wij, en de Europese Unie, moeten dat vertrouwen blijven verdienen.</p>
    </intervention>
    <intervention id="2-067" speaker_id="28341" name="Mirosław Mariusz Piotrowski" is_mep="True" mode="spoken">
      <p sl="pl">Mijnheer de Voorzitter, vorige week is er een delegatie Poolse scheepswerfarbeiders naar Brussel gekomen om te protesteren tegen de beslissing van de Commissie om twee scheepshellingen te sluiten, waarbij massale ontslagen zouden vallen. De scheepswerfarbeiders vinden dat de houding van de Commissie tegenover hun werkgever oneerlijk en te strikt is. Na gesprekken met commissaris Kroes en commissaris Špidla keerden de scheepswerfarbeiders hoopvol terug naar Polen. De Commissie moet nu, zoals ze aangekondigd heeft, de situatie van de scheepswerf aan een verder grondig onderzoek onderwerpen.</p>
      <p sl="pl">Ik zou daar nog aan willen toevoegen dat, sinds Polen is toegetreden tot de Europese Unie, al een miljoen Polen mijn land hebben verlaten op zoek naar werkgelegenheid in het buitenland, en hun aantal blijft stijgen Als de Europese Commissie bij haar beslissing blijft, dan zullen er onvermijdelijk duizenden ontslagen vallen op de scheepswerf die tot nu toe opgewassen was tegen de concurrentie op de Europese markt.</p>
      <p sl="pl">Er heerst enige bezorgdheid over de partijdigheid van de Commissie en haar steun aan een andere lobbygroep. Ik ben er zeker van dat we in de doolhof van −soms tegenstrijdige− reglementeringen een oplossing kunnen vinden die voor beide partijen aanvaardbaar is. Daarom verleen in mijn steun aan de oproep om de beslissing tegen de scheepswerf ongedaan te maken. We mogen de scheepswerf van Gdansk niet behandelen als een gewone scheepsbouwwerf, maar als een nationaal en Europees symbool.</p>
    </intervention>
    <intervention id="2-068" speaker_id="photo_generic" name="Charlie McCreevy" is_mep="True" mode="spoken">
      <p sl="en">lid van de Commissie . − Geachte Voorzitter, ik wil graag nogmaals benadrukken dat de Commissie zich ten volste bewust is van het historisch belang van de scheepswerf van Gdansk en de gevoeligheid van deze hele kwestie. We zijn het er allemaal over eens dat de scheepswerf van Gdansk moet worden geherstructureerd om er een levensvatbare scheepswerf van te maken. En dat is nu juist het proces dat de Commissie wenst aan te moedigen.</p>
      <p sl="en">Desalniettemin heeft de Commissie de verantwoordelijkheid bij dit alles te zorgen voor eerlijke concurrentieverhoudingen in de Europese scheepsbouwsector, alsook voor consistentie in de behandeling van zich herstructurerende bedrijven. Ik hoop van harte dat de huidige besprekingen tussen de Poolse autoriteiten en de Commissie een bevredigend resultaat zullen opleveren.</p>
    </intervention>
    <intervention id="2-069" speaker_id="4470" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <a text="(In afwachting van de stemmingen wordt de vergadering om 11.15 uur onderbroken en om 11.30 uur hervat)"/>
    </intervention>
  </section>
  <section id="creitem6" title="6. Mededeling van de fungerend voorzitter van de Raad">
    <intervention id="2-072" speaker_id="1405" name="De Voorzitter" is_mep="True" mode="spoken">
      <p sl="nl">Waarde collega’s, zoals u kunt zien zijn er twee nieuwe informatieschermen geplaatst in de vergaderzaal. Ze zijn groter en bieden meer mogelijkheden dan de oude schermen.</p>
      <p sl="nl">Dit is de eerste fase van een project, dat tot doel heeft de kwaliteit en de presentatie van de informatie over het verloop van de plenaire vergadering te verbeteren, zowel voor de leden van het Parlement als voor het publiek.</p>
      <p sl="nl">Met name zal na elke hoofdelijke stemming gedurende korte tijd een grafische weergave van de vergaderzaal verschijnen die de verdeling van de stemmen in de zaal weergeeft. Deze nieuwe techniek wordt al in vele nationale parlementen gebruikt en toont enkel en alleen de gegevens met betrekking tot de hoofdelijke stemmingen die sowieso al in detail in de bijlage “Stemmingsuitslagen” van de notulen gepubliceerd worden.</p>
      <p sl="nl">De Conferentie van voorzitters zal echter overeenkomstig een besluit dat het Bureau van het Parlement gisterenavond heeft genomen,</p>
      <p sl="nl">donderdag in al haar wijsheid beslissen of de fractievoorzitters in de toekomst al dan niet permanent gebruik wensen te maken van deze technische mogelijkheid.</p>
      <p sl="nl">Voorlopig hebben de fracties, die deze ochtend geraadpleegd zijn, besloten om bij wijze van experiment het gebruik van deze informatieschermen toe te staan voor het vragenuur van vandaag.</p>
    </intervention>
  </section>
  <section id="creitem7" title="7. Stemmingen">
    <intervention id="2-074" speaker_id="1405" name="De Voorzitter" is_mep="True" mode="spoken">
      <p sl="nl">Het volgende punt op de agenda zijn de stemmingen.</p>
      <a text="(Voor de uitslagen en nadere bijzonderheden betreffende de stemming: zie notulen)"/>
    </intervention>
  </section>
  <section id="creitem8" title="7.1. NUTS – wijziging van Verordening (EG) nr. 1509/2003 (Toetreding van Bulgarije en Roemenië tot de EU) (stemming)"/>
  <section id="creitem9" title="7.2. Regels voor het gebruik van analysebestanden van Europol (stemming)"/>
  <section id="creitem10" title="7.3. Natuurrampen (stemming)">
    <intervention id="2-081" speaker_id="28370" name="Vittorio Prodi" is_mep="True" mode="spoken">
      <p sl="it">Mijnheer de Voorzitter, dames en heren, ik zou willen verzoeken dat de woorden “en een actualisering van het kadaster” worden toegevoegd aan het einde van paragraaf 23 omdat het een belangrijk instrument is voor het opvolgen van de situatie en ook een instrument voor het territoriale beleid.</p>
    </intervention>
  </section>
  <section id="creitem11" title="7.4. Beter wetgeven in de Europese Unie (stemming)"/>
  <section id="creitem12" title="7.5. Wetgeving verbeteren 2005: Toepassing van de beginselen van subsidiariteit en evenredigheid – 13de jaarverslag (stemming)"/>
  <section id="creitem13" title="7.6. Vereenvoudiging van de regelgeving (stemming)"/>
  <section id="creitem14" title="7.7. Institutionele en juridische gevolgen van het gebruik van “soft law”-instrumenten (stemming)"/>
  <section id="creitem15" title="7.8. Evaluatie van de interne markt: hinderpalen en inefficiëntie bestrijden met betere implementatie en handhaving (stemming)">
    <intervention id="2-093" speaker_id="4254" name="Monica Frassoni" is_mep="True" mode="spoken">
      <p sl="it">Mijnheer de Voorzitter, dames en heren, ik heb een aanvraag ingediend om te spreken over ons werkschema. Het feit dat het nieuwe schooljaar de voorbije jaren samenviel met de plenaire vergadering, en ik vrees dat het volgend jaar weer het geval zal zijn, veroorzaakt aanzienlijke gezinsproblemen voor onze leden en ook voor onze ambtenaren. Ik vind dat deze kwestie besproken moet worden in het Parlement, omdat het welzijn van onze kinderen, die door hun ouders naar school gebracht moeten worden, de aandacht van het Parlement verdient.</p>
      <a text="(Applaus)"/>
    </intervention>
    <intervention id="2-094" speaker_id="1405" name="De Voorzitter" is_mep="True" mode="spoken">
      <p sl="en">Dank u wel mevrouw Frassoni, ik weet zeker dat u hier een goed punt heeft, maar u was te laat voor de vergadering, dus gaat u maar naar de hoofdmeester!</p>
      <a text="(Gelach)"/>
    </intervention>
    <intervention id="2-095" speaker_id="28496" name="Thomas Wise" is_mep="True" mode="spoken">
      <p sl="en">Mijnheer de Voorzitter, ik weet niet welk reglement hierop van toepassing is, maar hier op mijn stemlijst staat dat er over een ander verslag gestemd moet worden, namelijk dat van Ayala Sender. Komen we om 12.30 uur weer bij elkaar?</p>
    </intervention>
    <intervention id="2-096" speaker_id="1405" name="De Voorzitter" is_mep="True" mode="spoken">
      <p sl="en">Het debat heeft niet plaatsgevonden en de stemming is morgen. Dank u wel voor uw opmerking hierover.</p>
    </intervention>
  </section>
  <section id="creitem16" title="8. Stemverklaringen">
    <intervention id="2-099" speaker_id="1892" name="Carlos Coelho" is_mep="True" mode="written">
      <p sl="pt">Dit is een initiatief van de Republiek Finland dat als doelstelling heeft de regels voor het gebruik van de analysebestanden van Europol aan te passen aan de huidige wetgeving.</p>
      <p sl="pt">Maar titel III van de geldende Europol-Overeenkomst, − en in het bijzonder het fragment over het aanleggen van analysebestanden, evenals voor het opslaan, bewerken, gebruiken en verwijderen van de persoonlijke gegevens die in deze bestanden worden opgenomen − werd al gewijzigd door het protocol van 2003 dat in april van dit jaar van kracht werd</p>
      <p sl="pt">Dat betekent dat de aangenomen regels betreffende de uitvoering eveneens gewijzigd moeten worden.</p>
      <p sl="pt">Deze maatregel is misschien maar tijdelijk, maar ze is wel nodig en gepast.</p>
      <p sl="pt">Deze maatregel zal zelfs maar een beperkte tijd van kracht zijn, aangezien alle voorgaande wetgeving herroepen zal worden van zodra het besluit van de Raad in werking treedt en er een Europese Politiedienst wordt opgericht.</p>
    </intervention>
    <intervention id="2-101" speaker_id="2307" name="Hubert Pirker" is_mep="True" mode="spoken">
      <p sl="de">Mijnheer de Voorzitter, ik heb deze resolutie gesteund, maar er is wel een punt dat ik wil aanhalen , namelijk de verwijzing naar de ontwikkeling van een Europese beschermingsmacht. We zijn hier in het Europees Parlement geneigd om bij elke specifieke gebeurtenis onmiddellijk te reageren door een nieuwe instelling of een nieuwe functie te willen creëren.</p>
      <p sl="de">Wat deze situatie betreft, mogen we er geen twijfel over laten bestaan dat het omgaan met natuurrampen een bevoegdheid van de lidstaten is en moet blijven. Het is in de eerste plaats hun verantwoordelijkheid. Hun autoriteiten moeten preventieve maatregelen treffen en ervoor zorgen dat de brandweerlieden over de best mogelijke uitrusting beschikken en voldoende zijn opgeleid om doeltreffend op rampsituaties te reageren. Slechts in uitzonderlijke gevallen, wanneer er een extreme catastrofe plaatsvindt, kunnen ze hun toevlucht nemen tot de steun en solidariteit van de Europese Unie, die dan gevraagd wordt om in te grijpen. Maar in de eerste plaats, moet dit de verantwoordelijkheid blijven van de lidstaten.</p>
    </intervention>
    <intervention id="2-102" speaker_id="2209" name="Agnes Schierhuber" is_mep="True" mode="spoken">
      <p sl="de">Mijnheer de Voorzitter, ik heb voor deze resolutie over natuurrampen gestemd, omdat nog maar eens is gebleken dat Europa niet onkwetsbaar is in deze extreme omstandigheden en dat er nood is aan solidariteit van de EU. Eén ding moet heel duidelijk zijn: er moet een veel betere coördinatie komen en we mogen niet in een situatie terechtkomen waarbij een Europese lidstaat bijkomende bijstand van derde landen nodig heeft omdat we niet in staat zijn om zelf de nodige hulp aan te bieden. De uitdaging voor de lidstaten bestaat erin om de hulp beter te organiseren, vooral wanneer er vrijwilligers mee gemoeid zijn, door bijvoorbeeld de brandweerbrigades te voorzien van de best mogelijke opleidingen en de beste uitrusting.</p>
      <p sl="de">Het opruimen van dode huisdieren en wilde dieren vormt een groot probleem. Het moet zo snel mogelijk aangepakt moet worden, niet alleen om de kans op het uitbreken van ziektes te verkleinen, maar ook om de schade aan het milieu te beperken.</p>
    </intervention>
    <intervention id="2-103" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, ik heb eveneens voor deze resolutie gestemd, hoewel ik van mening ben dat deze verschrikkelijke bosbranden geen aanleiding mogen zijn tot het verder uitdijen van de instellingen van de EU. Volgens mij zal noch een Europees interventieteam voor natuurrampen, noch een Europese noodhulpmacht voor civiele bescherming in staat zijn om ons doeltreffend te beschermen tegen natuurrampen in de Europese Unie. Ze zullen eerder leiden tot meer bureaucratische rompslomp en hogere uitgaven.</p>
      <p sl="de">Daarom moeten we de internationale samenwerking versterken zodat we beter voorbereid zijn op toekomstige natuurrampen. We moeten bovendien onze brandweerdiensten goed onderhouden en zorg dragen voor onze wouden en bossen zodat in de toekomst rampen van deze omvang zich niet meer voordoen.</p>
    </intervention>
    <intervention id="2-104" speaker_id="1413" name="Glyn Ford" is_mep="True" mode="spoken">
      <p sl="en">Geachte Voorzitter, in de stemlijst van mijn fractie staat deze ontwerpresolutie over natuurrampen omschreven als bosbranden, maar de natuurrampen deze zomer in Europa waren veel meer dan dat alleen. Kijk maar naar mijn eigen regio waar de ernstigste overstromingen in meer dan een eeuw hebben plaatsvonden. Meer dan 300 000 mensen zaten meer dan een week zonder drinkwater, 4 000 huizen raakten ernstig beschadigd en tienduizenden mensen zagen zich gedwongen te evacueren. Totale kosten: 150 miljoen euro.</p>
      <p sl="en">Ik hoop dat mijn regering de Europese Commissie om financiële bijstand verzoeken zal, zodat het district en de steden in mijn regio alsook andere delen van Groot-Brittannië enige schadeloosstelling verkrijgen voor de kosten die onvermijdelijk bij slechts een beperkt deel van de bevolking op het bord terecht komen zullen.</p>
    </intervention>
    <intervention id="2-105" speaker_id="1405" name="De Voorzitter" is_mep="True" mode="spoken">
      <p sl="en">De titel van de ontwerpresolutie luidt “natuurrampen”. Het is inmiddels rechtgezet.</p>
    </intervention>
    <intervention id="2-106" speaker_id="2327" name="Linda McAvan" is_mep="True" mode="spoken">
      <p sl="en">Geachte Voorzitter, ik zou me willen aansluiten bij hetgeen de heer Ford zojuist zei in verband met de natuurrampen in het Verenigd Koninkrijk. Misschien is niet iedereen ervan op de hoogte, maar zo’n 40 000 huizen raakten overstroomd. Verder werden er negenhonderd scholen getroffen en is een aantal hoofdspoorwegen nog steeds gesloten. Ook is landbouwgrond getroffen, waaronder 75 procent van de erwtenoogst van het Verenigd Koninkrijk. In mijn eigen regio Yorkshire en Humber zijn vele duizenden mensen het slachtoffer geworden en velen onder hen kunnen nog altijd niet terug naar huis.</p>
      <p sl="en">Nu dat de regering van het Verenigd Koninkrijk een aanvraag heeft ingediend voor financiering uit het solidariteitsfonds, verzoeken wij de Commissie om een snelle reactie hierop. Maar niet alleen dat, ook dienen alle EU-instellingen de klimaatverandering te verheffen tot prioriteit nummer een. Als er in de komende maanden een belangrijk stuk wetgeving in dit Parlement aan bod komt, hoop ik dat mijn collega’s daarbij de natuurrampen van afgelopen zomer in hun achterhoofd zullen houden en ervoor zullen zorgen dat wij ons steentje bijdragen aan het aanpakken van het lange-termijnprobleem met de naam klimaatverandering. Laten we hopen dat er niet nog meer van dit soort dermate grote natuurrampen komen als deze zomer.</p>
    </intervention>
    <intervention id="2-107" speaker_id="4556" name="Nirj Deva" is_mep="True" mode="spoken">
      <p sl="en">Geachte Voorzitter, ook ik wil mijn steun uitspreken voor de aanvraag voor steun van de Europese Commissie. Mijn regio, Zuidoost-Engeland, heeft even erg te lijden gehad, voornamelijk in Oxfordshire en delen van Berkshire. Mijn collega de heer Hannan en ik hebben samen een aanvraag ingediend bij de Europese Commissie voor noodsteun. De reden waarom ik het woord genomen heb, is dat ik de Commissie zou willen vragen de verstrekking van de noodfondsen te bespoedigen en aldus de situatie in mijn regio, Zuidoost-Engeland, weer te helpen normaliseren.</p>
    </intervention>
    <intervention id="2-108" speaker_id="28148" name="Françoise Castex" is_mep="True" mode="written">
      <p sl="fr">Door te stemmen voor deze resolutie over de natuurrampen die zich deze zomer hebben voorgedaan, heb ik mijn solidariteit willen uiten tegenover de gezinnen van de slachtoffers en de inwoners van de getroffen gebieden. Ik wilde eveneens de deskundigen, vrijwilligers en lokale overheden bedanken die geholpen hebben om de branden te blussen en de slachtoffers van de overstromingen te redden.</p>
      <p sl="fr">Volgens mij moeten we nu dringend buitengewone communautaire, met name financiële, steunmiddelen creëren om steun te verlenen voor het herstel van de gebieden die zware schade hebben geleden. Bovendien moeten we de productiemogelijkheden in de getroffen gebieden zien te herstellen, de uitbreiding van de werkgelegenheid weer op gang brengen en de nodige maatregelen treffen om de sociale kosten door verlies aan werkgelegenheid en andere bronnen van inkomsten te compenseren.</p>
      <p sl="fr">Ik maak me nog steeds zorgen over het toenemende aantal die veroorzaakt worden door extreme weersomstandigheden en die volgens deskundigen hoofdzakelijk toe te schrijven zijn aan de klimaatverandering door de opwarming van de aarde. Ik dring er dan ook bij de Commissie op aan om het nodige te doen om de Kyoto-doelstellingen te halen en de naleving ervan te garanderen.</p>
    </intervention>
    <intervention id="2-109" speaker_id="4552" name="Den Dover" is_mep="True" mode="written">
      <p sl="en">Ook al steunen wij de gezamenlijke ontwerpresolutie inzake natuurrampen en zullen wij onze hand ervoor opsteken, hebben wij als Britse Conservatieven zo onze twijfels bij de oprichting van een “Europese noodhulpmacht” (alinea 9). We zijn namelijk van mening dat zowel preventie als snelle reactiefaciliteiten gericht dienen te zijn op de hulpbronnen van de lidstaten.</p>
    </intervention>
    <intervention id="2-110" speaker_id="4466" name="Ilda Figueiredo" is_mep="True" mode="written">
      <p sl="pt">Wij vinden dit een goede resolutie en we roepen op om ze te steunen, maar we moeten wel de aandacht vestigen op het feit dat er enerzijds belangrijke voorstellen in ontbreken (ondanks meerdere verwijzingen naar eerder resoluties van het Europees Parlement) en dat er anderzijds aangedrongen wordt op bepaalde voorstellen waar wij ten zeerste onze twijfels bij hebben.</p>
      <p sl="pt">Wij willen er op aandringen om de richtlijn over het Solidariteitsfonds te herzien zodat ook regionale rampen erin opgenomen worden. Er zouden ook mechanismen in gang gezet moeten worden om de getroffen personen bij te staan en herbebossing te begeleiden, in combinatie met de nodige aandacht voor het vermijden van grote rampen veroorzaakt door klimaatverandering. Er zou een door de Europese Unie gefinancierde openbare landbouwverzekering moeten komen, om te waarborgen dat de landbouwers over een minimuminkomen kunnen beschikken in geval van openbare rampsituaties zoals droogte, brand en overstromingen.</p>
      <p sl="pt">Het is essentieel om het probleem van natuurrampen die vooral voorkomen in het Middellandse Zeegebied te bestrijden met preventieve maatregelen. We moeten eveneens radicale veranderingen doorvoeren in het GLB om de terugval van het aantal kleine en middelgrote landbouwbedrijven en familiale landbouwbedrijven tegen te gaan door landbouwproductie, biodiversiteit en landgebruik aan te moedigen.</p>
      <p sl="pt">Wij hebben onze twijfels bij het communautaire mechanisme voor civiele bescherming omdat het zou kunnen uitdraaien op een zoveelste manier om belangrijke aspecten van de nationale soevereiniteit af te nemen, zoals het beheer van natuurlijke rijkdommen, in het bijzonder wouden en bosrijke streken.</p>
    </intervention>
    <intervention id="2-111" speaker_id="23717" name="Genowefa Grabowska" is_mep="True" mode="written">
      <p sl="pl">Het is nu al enkele jaren dat we de herfstzitting van het Parlement openen met debatten over de tragische gevolgen van de natuurrampen die Europa in de zomer treffen. Europa wordt geteisterd door droogte, hittegolven, overstromingen en branden. Als we daar dan nog eens de catastrofes bijtellen die de natuur op industrieel vlak veroorzaakt, dan zien we hoe hulpeloos de Europese burgers staan tegenover de destructieve kracht van de natuur.</p>
      <p sl="pl">Meer dan zestig mensen zijn omgekomen bij de branden in Griekenland. Veel gezinnen hebben daarbij alles verloren wat ze hadden en duizenden hectaren bos en olijfboomgaarden werden van de kaart geveegd. Het is echt tragisch om te zien. Ik weet wat zo een tragedie inhoudt. Mijn eigen land is getroffen geweest door overstromingen en er zijn veel slachtoffers gevallen bij tragische ongelukken in de mijnen. Daarom gaat mijn sympathie en Europese solidariteit uit naar de gezinnen en geliefden van de slachtoffers van de ramp in Griekenland en eveneens naar de inwoners van de gebieden die getroffen zijn door de branden.</p>
      <p sl="pl">Ik denk niet dat Europa het zich kan veroorloven om in zulke situaties passief toe te kijken. Dan heb ik het niet alleen over financiële steun om de regio’s die getroffen zijn door een ramp herop te bouwen. In de eerste plaats, moeten we in de Europese Unie over een doeltreffender preventiebeleid en een vroegtijdig waarschuwingssysteem beschikken, waardoor we, zelfs als we de rampen niet kunnen afwenden, tenminste de gevolgen ervan kunnen beperken. Hoewel het de bevoegdheid van de lidstaten is om de bevolking te beschermen tegen rampen, moeten we toch eens nadenken of er geen doeltreffendere manier is om een nationaal rampbeleid beter te kunnen opvolgen en misschien zelfs een gezamenlijke snelle-interventiemacht samen te stellen in het geval van zulke rampen.</p>
    </intervention>
    <intervention id="2-112" speaker_id="31123" name="Pedro Guerreiro" is_mep="True" mode="written">
      <p sl="pt">Ik wil onze diepe droefheid betuigen voor de slachtoffers die gevallen zijn bij de enorme bosbranden die deze lente vooral Griekenland geteisterd hebben en onze solidariteit uiten tegenover de gezinnen van de slachtoffers en de inwoners van de getroffen gebieden.</p>
      <p sl="pt">Geen woorden, maar daden hebben we nu nodig. De Europese Unie moet de nodige financiële instrumenten en middelen aanwenden om tegemoet te komen aan de materiële behoeften van de getroffen bevolking en de betrokken regio’s beter te kunnen herstellen op sociaal, economisch en milieuvlak.</p>
      <p sl="pt">Tegen de achtergrond van de argumenten die tot nu toe zijn aangehaald, wil ik enkele voorstellen in herinnering brengen die in 2003 en 2005 gepresenteerd zijn geweest en die nog steeds even relevant zijn:</p>
      <p sl="pt">Erop toezien dat regionale rampen onder het toepassingsgebied van het Solidariteitsfonds blijven vallen;</p>
      <p sl="pt">De specificiteit van de natuurrampen erkennen die zich gewoonlijk voordoen in het Middellandse-Zeegebied, waar meer dan negentig procent van de bosbranden en droogtes zich voordoen;</p>
      <p sl="pt">Een communautair programma vastleggen voor de bescherming tegen bosbranden;</p>
      <p sl="pt">De mogelijkheid onderzoeken om een landbouwrampenfonds op te richten;</p>
      <p sl="pt">Speciale aandacht schenken aan de minst begunstigde regio’s bij natuurrampen.</p>
      <p sl="pt">Tot slot zou ik willen opmerken dat, als we het geld dat we nu gebruiken voor onze steeds toenemende militaire uitgaven zouden besteden aan het voorkomen en bestrijden van natuurrampen en het heropbouwen van de getroffen gebieden, dan zouden we de frequentie en gevolgen van zulke rampen aanzienlijk kunnen verminderen.</p>
    </intervention>
    <intervention id="2-113" speaker_id="2057" name="Carl Lang" is_mep="True" mode="written">
      <p sl="fr">Eind augustus heeft Griekenland haar ergste natuurramp ooit meegemaakt. De vuurzeeën die grote delen van de Peloponnesos doorkruisten, kostten aan 63 mensen het leven, lieten 40 000 stukken vee dood en verbrand achter, verschroeiden 250 000 olijfbomen en veegden honderdduizenden hectaren bos van de kaart.</p>
      <p sl="fr">De drie dagen van nationale rouw die werden afgekondigd door minister-president Kostas Karamanlis, compenseerden echter niet het feit dat de overheid er niet in was geslaagd haar burgers te beschermen en dat ze had nagelaten dorpsbewoners die omsingeld waren door vlammen, te hulp te komen, in een land waar hete zomers en brandgevaar nochtans vaak voorkomen.</p>
      <p sl="fr">Men kon er niet naast kijken dat onderbemanning en een tekort aan materiaal hadden bijgedragen tot het probleem, maar er was ook een gebrek aan planning en coördinatie van de interventies. Net zoals de vorige PASOK-regering, heeft de regering van de Nieuwe Democratie niets ondernomen om de omvang en de verschrikking van de branden te voorkomen. Zonder enige scrupules en puur om politieke redenen, kondigde de minister-president aan dat de verkiezingen zouden doorgaan zoals gepland, terwijl er ontelbare plekken in Griekenland in vuur en vlam stonden. Laten we hopen voor de Grieken die het slachtoffer zijn geworden van hun politici, dat er in de toekomst regeringen komen met wat meer verantwoordelijkheidszin.</p>
    </intervention>
    <intervention id="2-114" speaker_id="1403" name="David Martin" is_mep="True" mode="written">
      <p sl="en">Ik heb vóór de resolutie over de natuurrampen van deze zomer gestemd en ben bijzonder ingenomen met het bestaan van het Solidariteitsfonds, waarop lidstaten in de nasleep van dergelijke rampen een beroep kunnen doen. Het is een nuttige expressie van solidariteit waarmee EU-landen en –burgers op momenten van diepe ellende echt kunnen worden geholpen.</p>
    </intervention>
    <intervention id="2-115" speaker_id="1944" name="Sebastiano (Nello) Musumeci" is_mep="True" mode="written">
      <p sl="it">Deze zomer werden Griekenland en het zuiden van Italië getroffen door verschrikkelijke bosbranden die slachtoffers hebben gemaakt en duizenden hectaren bos en landbouwgebied hebben vernield. Daaruit blijkt nog maar eens de dringende nood aan een betere coördinatie van de snelle-interventiemaatregelen van de civiele beschermingsmachten van de lidstaten.</p>
      <p sl="it">Het is nu duidelijk dat we, om dat te kunnen doen, een Europees Agentschap voor civiele bescherming in het leven moeten roepen dat interventies kan plannen en coördineren om de oorzaken van rampen te voorkomen of te elimineren.</p>
      <p sl="it">Dat Agentschap − waarvan de schrijver al meermaals aan de Commissie heeft gevraagd om het op te richten, omwille van de positieve ervaringen met het Amerikaanse Federal Emergency Management Agency − zou niet alleen verantwoordelijk zijn voor het bestrijden van de verwoestende branden die elk jaar enorme schade aanrichten in de landen aan de Middellandse Zee, maar het zou ook snelle actie ondernemen bij noodsituaties die het gevolg zijn van menselijke handelingen of natuurrampen, zoals onlangs de overstromingen in Bulgarije.</p>
      <p sl="it">Er moet benadrukt worden dat rampen supranationaal van aard kunnen zijn. Daarom mag Europa niet uitsluitend rekenen op de grootmoedigheid van vrijwilligers en de middelen en deskundigheid van de getroffen lidstaat, maar moet ze zelf over de financiële middelen, de mankracht en het geschikte materiaal beschikken om snel tot de actie te kunnen overgaan.</p>
    </intervention>
    <intervention id="2-116" speaker_id="4461" name="Luís Queiró" is_mep="True" mode="written">
      <p sl="pt">Om consistent te zijn met wat we in het verleden gezegd hebben en wat we verwachten van het Europees solidariteitsfonds, zal ik zeker vóór deze resolutie stemmen. Maar deze beslissing berust op meer dan alleen consistentie.</p>
      <p sl="pt">De Europese integratie heeft, naast ontelbaar andere voordelen, het voordeel van de omvang en we kunnen dus ook rekenen op omvangrijke economieën voor onze solidariteit. Het is mogelijk en wenselijk om, zonder daarbij de verantwoordelijkheid van de lidstaten en hun regeringen te verminderen, door middel van solidariteit op Europees niveau een antwoord te bieden op de rampen die veroorzaakt worden door de natuur en haar toenemende onvoorspelbaarheid, en niet zozeer door een slecht beheer van het gebied.</p>
      <p sl="pt">Dat wil ik nog eens benadrukken. En toch mogen we de menselijke factor niet volledig negeren, bijvoorbeeld wanneer iemand met slechte bedoelingen brand sticht of wanneer bepaalde plannen voor een stuk grond leiden tot zulke rampen of de gevolgen ervan erger maken. Daarom denk ik dat het tijd is dat we een groot aantal beleidslijnen herbekijken, in het bijzonder wat het beheer van wouden en bosrijke gebieden betreft, en ook op het vlak van plattelandsontwikkeling. Maar we mogen ons niet alleen beperken tot die aspecten: we moeten ook onze milieumaatregelen bekijken, om te voorkomen dat de mens nog destructiever wordt dan de destructieve kracht van de natuur.</p>
    </intervention>
    <intervention id="2-117" speaker_id="4253" name="Frédérique Ries" is_mep="True" mode="written">
      <p sl="fr">Meer dan zestig doden en 184 000 hectare land vernield: dat is de tol van de vlammenzee die eind augustus Griekenland doorkruist heeft.</p>
      <p sl="fr">Europa heeft niet passief toegekeken. De solidariteit kwam ten volle tot uiting dankzij het Europees instrument voor snelle interventie waar we vorig jaar in maart over gestemd hebben: een gezamenlijk systeem van civiele bescherming waarbij dertig lidstaten hulpmiddelen zoals blusvliegtuigen, tankwagens en gespecialiseerd personeel (“groenhelmen”) ter beschikking stellen van landen die het slachtoffer zijn van rampen met een menselijke of natuurlijke oorzaak.</p>
      <p sl="fr">Ik ben geen fanatiek voorstander van het systematisch overdragen van bevoegdheden aan Europa, maar ik geloof wel dat een communautair systeem van civiele bescherming de moeite loont, omdat natuurrampen geen grenzen kennen. Dat heb ik al herhaaldelijk gezegd in dit Huis, vooral tijdens de tragische branden in Portugal in 2003.</p>
      <p sl="fr">De Europese Unie moet dringend haar toegevoegde waarde tonen. Het is haar taak om een voorbeeldfunctie te vervullen, zodat de burgers van Europa altijd solidair zijn met elkaar, en niet alleen wanneer er zich een ramp voordoet.</p>
    </intervention>
    <intervention id="2-118" speaker_id="4306" name="Gilles Savary" is_mep="True" mode="written">
      <p sl="fr">Een verschrikkelijke storm in december 1999, overstromingen in Midden Europa in 2002, brand in Portugal en Spanje in 2004, en nu brand in Griekenland waarbij mensenlevens verloren zijn gegaan, en hetzelfde verhaal in Roemenië en Bulgarije: elke keer opnieuw komt er een sterke emotionele reactie, elke keer opnieuw leeft Europa mee, elke keer opnieuw belooft de Commissie verbeteringen op het vlak van solidariteit en hulpmechanismen.</p>
      <p sl="fr">Hier, op deze eigenste plek, heb ik op 18 januari 2000 voorgesteld om een Eurokorps voor civiele bescherming in het leven te roepen, een idee dat door commissaris Barnier verwerkt werd in zijn verslag van mei 2006.</p>
      <p sl="fr">Hier, in dit Parlement, hebben wij tevergeefs gevraagd om een verlenging van de verordening van 1992, die ons in staat zou stellen middelen vrij te maken voor brandpreventiemiddelen zoals brandveilige zones, toegangswegen en monitorsystemen.</p>
      <p sl="fr">Nu mogen we niet wachten tot de volgende ramp, tot er nog meer slachtoffers vallen. We moeten het voorstel van Barnier in de praktijk brengen. We hebben al een militair Eurokorps. Waarom zou Europa dan voor zichzelf geen Eurokorps voor civiele bescherming kunnen oprichten om haar burgers te beschermen tegen risico’s die het gevolg zijn van de natuur of van een menselijke vergissing?</p>
      <p sl="fr">Vervolgens moeten we de lidstaten een plan laten opstellen om bosbranden te voorkomen. We moeten hen helpen en aanmoedigen aan de hand van een specifiek financieringsinstrument dat vergelijkbaar is met dat van de vroegere verordening van 1992.</p>
      <p sl="fr">Nu we geconfronteerd worden met klimaatverandering, is het in het belang van heel Europa om een ambitieus preventiebeleid op touw te zetten.</p>
    </intervention>
    <intervention id="2-120" speaker_id="28178" name="Miroslav Mikolášik" is_mep="True" mode="spoken">
      <p sl="sk">Voor de regio’s, die bij het legislatieve proces vaak rechtstreeks verantwoordelijk zijn voor het implementeren en handhaven van het EU-recht, zijn de inspanningen op het gebied van een betere regelgeving van het allergrootste belang. Op de verschillende niveaus van nationale en lokale overheid, moeten alle organen, zoals sociale en economische partners, vertegenwoordigers van het maatschappelijke middenveld en niet-gouvernementele organisaties zoveel mogelijk betrokken worden bij het consultatieproces tijdens het opstellen van Europese wetgeving.</p>
      <p sl="sk">Hun rol is eveneens belangrijk bij het beoordelen van de</p>
      <p sl="sk">invloed en gevolgen van deze wetgeving in de lidstaten. Zo kunnen we tijdens het voorbereiden van nieuwe wetgeving, de kwaliteit, duidelijkheid en transparantie ervan verbeteren en rekening houden met de lokale en regionale verschillen en omstandigheden. Zo voorkomen we verkeerde interpretaties of vertragingen in de omzetting en uitvoering van de wetgeving.</p>
    </intervention>
    <intervention id="2-121" speaker_id="28173" name="Zita Pleštinská" is_mep="True" mode="spoken">
      <p sl="sk">Bij de uitoefening van mijn parlementair mandaat, kom ik in aanraking met burgers die klagen dat sommige lidstaten bij het omzetten van Europese wetgeving verplichtingen aan de burgers opleggen die verder gaan dan de wet in kwestie. De burgers, die onnodig veel administratieve rompslomp te verwerken krijgen, worden op die manier afkerig van de Europese wetgeving.</p>
      <p sl="sk">Ik heb gestemd vóór het verslag inzake betere regelgeving in de Europese Unie, waarin mijn amendementen werden opgenomen, omdat het ons de mogelijkheid biedt om de Europese wetgeving vanuit een nieuwe invalshoek te benaderen. De Europese wetten zijn er om het leven van de Europese burgers eenvoudiger te maken en niet om hen te belasten. De wetten moeten dan ook op een eenvoudige en begrijpbare manier worden opgesteld, en we moeten de nadruk leggen op kwaliteit en niet op kwantiteit. En als alle betrokken partijen op alle niveaus tijdig en op een doeltreffende manier worden geïnformeerd over de omzetting van Europese wetgeving, dan zullen de burgers meer vertrouwen krijgen in het Europese project.</p>
    </intervention>
    <intervention id="2-122" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag inzake betere regelgeving in de EU gestemd. Ik ben een grote voorstander van regulering die zo weinig mogelijk kost en tevens doeltreffend is. Op dergelijke wijze kan de Europese economie concurrentiekrachtiger worden gemaakt en tegelijkertijd voor betere sociale, milieutechnische en economische prestaties worden gezorgd.</p>
    </intervention>
    <intervention id="2-124" speaker_id="4549" name="Jonathan Evans" is_mep="True" mode="written">
      <p sl="en">De Britse Conservatieven betreuren het dat alinea drie nogal vaag is. Het lijkt er nu op dat “elk” initiatief ter handhaving van de naleving van communautaire wetgeving aanvaardbaar is.</p>
      <p sl="en">De Britse Conservatieven zijn voorstander van toezicht op de naleving van communautaire wetgeving, maar wensen elk door de Commissie voorgesteld initiatief te kunnen analyseren en hun eigen afweging ervan kunnen maken. Maar afgezien hiervan zijn wij van mening dat dit een uitmuntend verslag is.</p>
    </intervention>
    <intervention id="2-125" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag over de beste methodes voor het opstellen van communautaire wet- en regelgeving gestemd. Doeltreffendere en gestroomlijndere wettelijke en regelgevende kaders zullen in de hele EU leiden tot betere sociale en economische resultaten, nieuwe banen genereren en onze levenskwaliteit vergroten.</p>
    </intervention>
    <intervention id="2-127" speaker_id="4466" name="Ilda Figueiredo" is_mep="True" mode="written">
      <p sl="pt">Een vereenvoudiging van de regelgeving, om de duidelijkheid, doeltreffendheid en kwaliteit van de wetgeving te verbeteren, is volgens het verslag een belangrijke voorwaarde om te komen tot een betere regelgeving , en dat is dan weer een prioriteit van de Europese Unie. Volgens het verslag, zijn er ondertussen ongeveer vijfhonderd (waarvan tweehonderd alleen al in 2007) nieuwe wetgevingsinitiatieven opgenomen in een apart lopend programma dat zich specifiek bezig houdt met codificatie. Dat is een duidelijk staaltje van de bureaucratische complexiteit van de Europese Unie.</p>
      <p sl="pt">Het verslag stelt eveneens dat de vereenvoudiging die op Europees niveau wordt aangemoedigd, vergezeld moet worden van de gepaste vereenvoudiging op nationaal niveau, om te garanderen dat de voordelen van de communautaire vereenvoudiging niet ondermijnd worden door de nationale regelgeving of door technische obstakels.</p>
      <p sl="pt">Maar er moet wel een onderscheid gemaakt worden tussen uitsluitend bureaucratische problemen en situaties waar er rechten worden ontzegd.</p>
      <p sl="pt">We zijn het eens met het voorstel van de Commissie om herschikking eens en voor altijd tot de gangbare wetgevingstechniek te verheffen, zodat ook wanneer er op bepaalde punten wijzigingen zijn aangebracht, voor elk initiatief de tekst in zijn geheel ter beschikking staat, waarin duidelijk is aangegeven welke delen nieuw en welke delen ongewijzigd zijn, zodat de communautaire wetgeving beter leesbaar en transparanter wordt.</p>
    </intervention>
    <intervention id="2-128" speaker_id="1413" name="Glyn Ford" is_mep="True" mode="written">
      <p sl="en">Ik heb vóór deze resolutie over beter regelgeven gestemd. Als socialist kost het mij op zich geen moeite om het bedrijfsleven extra lasten op te leggen ter bescherming van gezondheid en veiligheid, het milieu, of voor een stijging van het minimumloon. Maar ik wil wel waar voor mijn geld. Neem de richtlijn betreffende autowrakken die enkele jaren geleden van kracht werd. Volgens schattingen van het Britse Cabinet Office kostte deze richtlijn de economie jaarlijks 400 miljoen Britse pond (590 miljoen euro), terwijl daar besparingen op milieugebied en sociaal terrein tegenover stonden van nog geen 100 miljoen Britse pond (150 miljoen euro). Indien deze cijfers ook maar enigszins juist zijn, dan was deze richtlijn zowel politiek gezien als uit het oogpunt van milieu een flinke miskleun. Wij willen dat de kosten voor het bedrijfsleven (en de samenleving) zich meermaals terugverdienen, dus bijvoorbeeld dat kosten ter hoogte van 100 miljoen Britse pond uiteindelijk 500 miljoen euro opbrengen. Indien de aanbevelingen om kosten-batenanalyses van voorgestelde wetgeving op te stellen worden aangenomen, komt dat binnen handbereik te liggen.</p>
    </intervention>
    <intervention id="2-130" speaker_id="photo_generic" name="Jan Andersson, Göran Färm, Anna Hedh en Inger Segelström" is_mep="True" mode="written">
      <p sl="sv">Wij zijn van mening dat de traditionele wetgeving en de open coördinatiemethode naast elkaar kunnen bestaan en dat ze allebei nodig zijn. Daarom kunnen wij de mening niet delen dat de open coördinatiemethode alleen maar in uitzonderlijke gevallen gebruikt mag worden. Ze moet ook toegepast blijven worden wanneer harmonisatie niet gewenst of haalbaar is.</p>
      <p sl="sv">We zijn het er echter wel mee eens dat het Europees Parlement meer actief moet deelnemen wanneer de open coördinatiemethode wordt toegepast.</p>
    </intervention>
    <intervention id="2-131" speaker_id="4549" name="Jonathan Evans" is_mep="True" mode="written">
      <p sl="en">De Britse Conservatieven scharen zich in grote lijnen achter het verslag van de heer Medina Ortega. Er wordt daarin duidelijk afgebakend hoe het communautaire recht dient te worden toegepast en als zodanig bevorderd.</p>
      <p sl="en">Wat alinea 18 betreft, zouden we erop we er met klem op willen wijzen dat de Conservatieven geen voorstander zijn van nauwere Europese integratie, maar het wel eens zijn met de opvatting dat er op dit moment sprake is van wantrouwen jegens de instellingen van de EU, en dat die mede met deze voorstellen kan worden weggenomen.</p>
    </intervention>
    <intervention id="2-132" speaker_id="4466" name="Ilda Figueiredo" is_mep="True" mode="written">
      <p sl="pt">Wij zijn het eens met de rapporteur dat het begrip “soft law”, dat gestoeld is op de dagelijkse praktijk, dubbelzinnig en gevaarlijk is, en dat het niet in documenten van de instellingen van de Gemeenschap gehanteerd zou mogen worden. Er zijn echter andere onderdelen van dit verslag waar we het niet mee eens zijn.</p>
      <p sl="pt">Zulke “soft law”-instrumenten, die bruikbaar zijn als hulpmiddelen voor uitlegging of voorbereiding van bindende wetgevingshandelingen, mogen niet als wetgeving worden beschouwd en mogen ook geen normatieve werking krijgen. Elk land moet zelf beslissen over de toepassing ervan, vooral wanneer ze kunnen helpen bij de interpretatie van de nationale maatregelen die zijn aangenomen om de aanbevelingen uit te voeren of wanneer aanbevelingen bedoeld zijn om bindende Gemeenschapsvoorschriften aan te vullen.</p>
      <p sl="pt">Het is duidelijk dat zogenoemde “soft law” niet in de plaats kan komen van de wetshandelingen en -instrumenten die beschikbaar zijn om de continuïteit van het wetgevingsproces te verzekeren. Daarom verzoeken we de Commissie speciale aandacht te schenken aan de effecten van soft law voor consumenten en aan de voor hen openstaande rechtsmiddelen, alvorens een maatregel voor te stellen die een soft law-instrument inhoudt.</p>
    </intervention>
    <intervention id="2-133" speaker_id="28339" name="Daniel Strož" is_mep="True" mode="written">
      <p sl="cs">Voor de verbetering en vereenvoudiging van de Europese regelgeving is dit een uiterst belangwekkend verslag. Het is vooral wat betreft de noodzaak om te komen tot versterking van de rol van het Europees Parlement bij het wetgevingsproces en de noodzaak tot het opheffen van het democratisch deficit een erg belangrijk document. Tevens is het noodzakelijk om het Europees Parlement te raadplegen op het gebied van de zogeheten niet-bindende instrumenten. Deze komen namelijk vrij frequent voor, en krijgen vaak het predicaat “onduidelijk” en “ondoeltreffend” opgeplakt. Bovendien zou het feit dat willens en wetens misbruik van deze instrumenten wordt gemaakt wel eens een vorm kunnen zijn van overschrijding van bevoegdheden door de Commissie, en zou het om die reden het algemene publiek makkelijk een rechtvaardiging kunnen geven voor het vermoeden van het bestaan van een soort Europese “superbureaucratie”.</p>
      <p sl="cs">In het verslag wordt de aanbeveling gedaan om in officiële documenten van de Europese instellingen nooit en te nimmer gebruik te maken van het begrip “soft law”, alsook om het aanbrengen van een onderscheid tussen dura lex en mollis lex te beschouwen als een dwaalopvatting. Dat is allemaal wel een aardig, maar ik denk dat hier het probleem niet ligt. Het verschil tussen bindende en niet-bindende EU-instrumenten is objectief gezien nu eenmaal een feit, en daar verandert deze aanbeveling helemaal niets aan. Het feit dat de “zachte” normen van het secundaire Gemeenschapsrecht niet bindend zijn, betekent niet dat deze juridisch gezien betekenisloos zijn. Denk bijvoorbeeld aan de betekenis van deze normen bij de interpretatie van regelgeving. Bovendien kan een EU-instelling indien deze geen aanbeveling of advies uitbrengt wanneer zij daar wel toe verplicht is, worden aangeklaagd voor nalatigheid. Deze laatste opmerking is echter eerder van formele aard en niet gericht tegen het verslag als geheel.</p>
    </intervention>
    <intervention id="2-135" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, we hebben vandaag een verslag goedgekeurd over de evaluatie van de interne markt van de Europese Unie. De interne markt, die bestaat uit het vrije verkeer van personen, diensten, kapitaal en goederen, heeft geleid tot een forse economische groei, een stijging van de werkgelegenheid en een toegenomen concurrentievermogen van de Europese economie.</p>
      <p sl="pl">Maar, om de werking van de interne markt te verbeteren, moeten we iets doen aan de bestaande obstakels en de overbodige regelgeving. Jammer genoeg, zijn er nog steeds landen die het vrije verkeer van werknemers van de nieuwe lidstaten willen beperken. Het is eveneens belangrijk om de burgers, investeerders en de bedrijfswereld te informeren over de voordelen en kansen die het gevolg zijn van de gemeenschappelijke interne markt.</p>
      <p sl="pl">Een eengemaakte markt, zonder grenzen of beperkingen, is de belangrijkste pijler van de Europese Unie. De interne markt brengt onze hele gemeenschap dichter bij elkaar en creëert een gemeenschappelijke band, door duidelijke concurrentieprincipes in te voeren en het ondernemerschap aan te moedigen. Maar de interne markt moet ook rekening houden met sociale cohesie, werkgelegenheid en de bescherming van het milieu en de consument. En andere zeer belangrijke kwestie is het treffen van maatregelen om de administratieve lasten in de Europese Unie te verminderen.</p>
    </intervention>
    <intervention id="2-136" speaker_id="4382" name="Avril Doyle" is_mep="True" mode="spoken">
      <p sl="en">Mijnheer de Voorzitter, in alinea 16 van het verslag-Toubon wordt betreurd dat er onvoldoende nadruk werd gelegd op de mogelijke bijdrage van kernenergie. Dat ik tegen deze zinsnede heb gestemd, is gebaseerd op de veronderstelling dat deze betrekking had op kernsplitsing. Ikzelf en vele anderen met mij zijn niet bijster gelukkig met deze technologie, gezien het radioactieve afval dat erbij vrijkomt en de problematische overblijfselen van ontmantelde centrales. Gaat het echter over de mogelijke bijdrage van kernfusie, zij het ergens in de verdere toekomst, dan kunnen wij ons wél in die zinsnede vinden.</p>
      <p sl="en">In alinea 32 wordt onder meer gewag gemaakt van harmonisatie op het gebied van de belastingheffing, en wordt de Commissie aangespoord snel met haar voorstellen met betrekking tot een gemeenschappelijke geconsolideerde heffingsgrondslag voor de vennootschapsbelasting te komen. De Ierse delegatie van de PPE-DE-Fractie is fel gekant tegen welke vorm van harmonisatie van directe belastingen dan ook, dus ook van de vennootschapsbelasting, en elk voorstel waarmee dit standpunt wordt ondermijnd kan pertinent op onze afwijzing rekenen. Dus ondanks de vele uitstekende elementen in het verslag mijnheer Toubon waren mijn collega’s en ik gedwongen ons van stemming te onthouden.</p>
    </intervention>
    <intervention id="2-137" speaker_id="photo_generic" name="Jan Andersson, Göran Färm en Inger Segelström" is_mep="True" mode="written">
      <p sl="sv">Wij zijn van mening dat het verslag getuigt van een evenwichtige visie op de interne markt en we zijn in het bijzonder tevreden over de voorzieningen betreffende sociale- en milieueffectbeoordelingen bij het introduceren van nieuwe beleidsinitiatieven. We zijn het echter niet eens met de bepalingen over de rol van kernenergie en we vinden dat het verslag onduidelijk is over belastingszaken. We zijn bijvoorbeeld niet zo zeker van de initiatieven die de Commissie moet nemen inzake accijnzen en BTW en willen benadrukken dat belastingen een bevoegdheid zijn van de lidstaten. We hebben ook geen duidelijkheid gekregen over welke handelsbeschermingsinstrumenten er bedoeld worden in het verslag. Hoewel we gehoopt hadden op krachtigere voorzieningen op het sociale vlak, hebben we toch voor het verslag als geheel gestemd omdat we ons over het algemeen kunnen vinden in de strekking van het verslag.</p>
    </intervention>
    <intervention id="2-138" speaker_id="photo_generic" name="Liam Aylward, Brian Crowley, Seán Ó Neachtain en Eoin Ryan" is_mep="True" mode="written">
      <p sl="en">In de eerste tien jaar van zijn bestaan heeft de interne markt de Europese economie met 877 miljard euro doen groeien. Er zijn 2,5 miljoen extra banen geschapen. Deze feiten tonen overtuigend aan dat de interne markt écht werkt.</p>
      <p sl="en">Als handelsnatie kan Ierland alleen maar garen spinnen bij een volledig functionerende interne markt. In de beleidsmix van een dergelijke volledig functionerende interne markt vormt volledige mededinging een cruciaal element. Ik geloof er niet in dat de gemeenschappelijke geconsolideerde heffingsgrondslag voor de vennootschapsbelasting niet ten koste gaan zal van het concurrentievermogen van de EU, zoals wordt beweerd in het verslag-Toubon. De gemeenschappelijke geconsolideerde heffingsgrondslag voor de vennootschapsbelasting is een slinkse opmaat tot belastingharmonisatie. Het is van cruciaal belang dat de lidstaten flexibel op verschillende manieren en tegen verschillende tarieven belastingheffing kunnen inzetten als beleidsinstrument ten behoeve van hun sociale en economische doelstellingen, iets dat door belastingharmonisatie niet meer mogelijk zou zijn.</p>
      <p sl="en">Het verslag-Toubon bevat vele goede elementen, zoals de kennismaatschappij ten behoeve van een duurzame EU, een EU die open staat voor de wereld, en een EU met goede regelgeving. Toch heb ik mij onthouden van stemming omdat ik er absoluut van overtuigd ben dat de EU het meest gebaat is bij belastingconcurrentie, en niet bij belastingharmonisatie.</p>
    </intervention>
    <intervention id="2-139" speaker_id="28148" name="Françoise Castex" is_mep="True" mode="written">
      <p sl="fr">Ik heb gestemd tegen het verslag “Evaluatie van de interne markt: hinderpalen en inefficiëntie bestrijden met betere implementatie en handhaving”.</p>
      <p sl="fr">Ik ben het niet eens met de aanpak van de rapporteur, de heer Toubon, waarbij de interne markt opengesteld wordt voor concurrentie zonder daarbij grenzen of sociale reguleringen vast te leggen. Ik heb eveneens gestemd tegen de verdere liberalisering van de postdiensten die in dit verslag wordt aanbevolen. Ik betreur bovendien dat de amendementen over de sociale en fiscale harmonisering werden verworpen.</p>
      <p sl="fr">Ik betreur eveneens de nieuwe verwijzing naar de oprichting van een onbeperkte transatlantische interne markt en wil benadrukken dat er prioriteit moet gegeven worden aan het beschermen en promoten van het Europese sociale model.</p>
      <p sl="fr">Ik vind dat de voltooiing van de interne markt gepaard moet gaan met garanties van sociale bescherming voor de Europese burgers en in het verslag-Toubon, dat de enige bijdrage vormt van het Europees Parlement aan de evaluatie van de interne markt, wordt dat niet vermeldt.</p>
    </intervention>
    <intervention id="2-140" speaker_id="28157" name="Brigitte Douay" is_mep="True" mode="written">
      <p sl="fr">De Franse socialisten hebben gestemd voor het verslag-Toubon over de evaluatie van de interne markt en de aanpassing ervan aan de 21e eeuw, omdat het verslag oog heeft voor belangrijke aspecten die wel eens over het hoofd worden gezien wanneer het gaat over de voltooiing van de interne markt. Sociale en territoriale cohesie en moderne diensten van algemeen belang gaan hand in hand met de voltooiing van de interne markt. Toch stemden we tegen paragraaf 24 over de liberalisering van de markten voor postdiensten. Het verslag onderstreept eveneens het belang van de consumentenbescherming die hoort bij de voltooiing van de Europese interne markt en die gewaarborgd moet worden. Tot slot, moet aandacht voor het milieu eveneens een vereiste zijn voor de interne markt. De interne markt betekent een toegevoegde waarde voor de Europese Unie, op voorwaarde dat deze algemene principes in acht worden genomen.</p>
      <p sl="fr">Nog een belangrijk punt in het verslag is dat kleine en middelgrote ondernemingen gemakkelijker toegang moeten krijgen tot de Europese interne markt, aangezien zij samen met de ambachten zulk een belangrijke rol spelen op het vlak van Europese innovatie en werkgelegenheid.</p>
      <p sl="fr">Ik steun in het bijzonder de vastberadenheid van de rapporteur om actieve en doeltreffende stappen te ondernemen om de productie van namaakgoederen tegen te gaan, want dat is een echte plaag voor de Europese economie.</p>
    </intervention>
    <intervention id="2-141" speaker_id="4466" name="Ilda Figueiredo" is_mep="True" mode="written">
      <p sl="pt">Dit rapport heeft een sterke neoliberale inslag. Daaruit blijkt nog maar eens dat het Europees Parlement streeft naar nog meer liberalisering, meer kapitaalopbrengsten voor de bedrijfswereld en de financiële groepen die nu al 35 of meer procent winst maken.</p>
      <p sl="pt">Dus, na een lofzang over de grote voordelen die gepaard gaan met de interne markt (voor de bedrijfswereld en de financiële groepen) krijgen we te horen dat er nog steeds protectionistische houdingen bestaan en dat het essentieel is om die te bestrijden en vooruitgang te boeken op andere vlakken zoals financiële diensten, fiscale beleid, transport, postdiensten en energie, die nog niet volledig geliberaliseerd en geïntegreerd zijn.</p>
      <p sl="pt">Door de realiteit te vertekenen, hopen ze de echte gevolgen van de interne markt te verdoezelen, zoals hogere prijzen, minder en slechtere dienstverlening en een verlies van banen, om er maar enkele te noemen.</p>
      <p sl="pt">Dit verslag streeft naar verdere liberalisering van de openbare diensten, het overdragen van meer politieke bevoegdheden van het nationale naar het transnationale niveau, en verdere aanvallen op de rechten van consumenten en werknemers, en daarom moeten we tegen dit verslag stemmen.</p>
    </intervention>
    <intervention id="2-142" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De Junilijst kan zich vinden in het algemene standpunt van de rapporteur dat de interne markt een van de grootste verwezenlijkingen van de Europese Unie is en dus verder ontwikkeld en verbeterd moet worden.</p>
      <p sl="sv">Maar we verzetten ons tegen een groot deel van de specifieke voorstellen die in het verslag aan bod komen. We zijn uitermate gekant tegen de bepalingen over de harmonisatie van de belastingheffing, de verwelkoming van de euro, en de drang naar liberalisering van de postdiensten, die een openbare dienstverlening zijn en dus eerst en vooral geleid moeten worden door de lidstaten zelf.</p>
      <p sl="sv">Tot slot, zijn we het ermee eens dat er onduidelijkheid heerst over de wettelijke situatie van de diensten van algemeen belang. Toch hebben we besloten om amendement 12/rev dat werd ingediend door de PPE-DE en amendement 4 dat werd ingediend door de PSE te verwerpen, omdat de bepalingen die erin vastgelegd worden op lange termijn tot resultaat zouden hebben dat er nog meer bevoegdheid wordt overgedragen aan het Europees Hof van Justitie.</p>
      <p sl="sv">Omwille van de bovenstaande argumenten, hebben we uiteindelijk besloten om bij de eindstemming tegen het verslag te stemmen.</p>
    </intervention>
    <intervention id="2-143" speaker_id="4538" name="Malcolm Harbour" is_mep="True" mode="written">
      <p sl="en">De Britse Conservatieven hebben altijd in de voorhoede gestaan in de strijd voor een volledig functionerende en doeltreffende interne markt. We zijn dan ook ingenomen met het verslag van de heer Toubon en diens krachtige pleidooi voor een dynamischere, meer naar buiten gerichte en flexibelere interne markt, waarbij er tegelijkertijd op wordt toegezien dat deze daadwerkelijk ten voordele strekt van de burger.</p>
      <p sl="en">Tegen de achtergrond van dit alles hebben de Britse Conservatieven altijd gezegd dat het belastingbeleid volledig onder de bevoegdheid van de lidstaten dient te blijven vallen, en dat uniform “one size fits all ” EU-beleid een bedreiging vormt voor de economische dynamiek en daarmee de mondiale concurrentiekracht - dat terwijl deze van zo’n cruciaal belang zijn voor Europa’s toekomst. Dat is dan ook de reden waarom wij tegen voorstellen voor een gemeenschappelijke geconsolideerde heffingsgrondslag voor de vennootschapsbelasting hebben gestemd.</p>
    </intervention>
    <intervention id="2-144" speaker_id="28131" name="Anna Hedh" is_mep="True" mode="written">
      <p sl="sv">Hoewel het verslag enkele positieve bepalingen bevat, heb ik gekozen om tegen te stemmen. Naast het feit dat ik de bepalingen over kernenergie niet kan steunen, heeft het verslag ook kritiek op accijnzen en de minimumbepalingen voor harmonisatie van consumentenzaken, en dat kan in de toekomst nadelige gevolgen hebben voor zowel het Zweedse alcoholbeleid als de consumentenbescherming. Ik ben een voorstander van de evaluatie op zich, maar ik had liever wat sterkere bepalingen over sociale clausules gezien en ik vind bovendien dat het verslag niet evenwichtig genoeg is.</p>
    </intervention>
    <intervention id="2-145" speaker_id="1186" name="Astrid Lulling" is_mep="True" mode="written">
      <p sl="fr">Ik heb gestemd voor het verslag van de heer Toubon over de evaluatie van de interne markt en ik apprecieer de positieve houding van de rapporteur tegenover een van de belangrijkste pijlers van de Europese Unie. De vier vrijheden die aan de basis liggen van de interne markt − het vrije verkeer van goederen, diensten, personen en kapitaal − moeten verder uitgebouwd en aangemoedigd worden om te garanderen dat iedereen ten volle kan genieten van de voordelen van de interne markt.</p>
      <p sl="fr">Wat het vrije verkeer van diensten betreft, vind ik het zeer jammer dat men niet meer heeft benadrukt hoe belangrijk het principe van het land van oorsprong, dat al ernstig ondermijnd werd door de dienstenrichtlijn, wel is voor het realiseren van een echte interne markt en het creëren van banen.</p>
      <p sl="fr">Volgens mij is het respecteren van het principe van het land van oorsprong bij het vastleggen van de BTW bij afstandsverkoop en elektronische handel trouwens de enige haalbare basis voor een coherent en transparant belastingskader voor het vrije verkeer van goederen.</p>
      <p sl="fr">Naar mijn mening staat belastingconcurrentie de voltooiing van de interne markt helemaal niet in de weg. Integendeel zelfs: ze stimuleert economische operatoren juist om hun vrijheden inzake het vrije verkeer binnen de interne markt te verdedigen.</p>
    </intervention>
    <intervention id="2-146" speaker_id="1403" name="David Martin" is_mep="True" mode="written">
      <p sl="en">Ik heb gestemd vóór het verslag over de evaluatie van de interne markt dat nu bij de Commissie onder handen is. Ik ben met name ingenomen met de focus op de verbetering van de regelgeving EU-wijd, alsook met het accent op rechtszekerheid als het gaat om diensten van algemeen belang.</p>
    </intervention>
    <intervention id="2-147" speaker_id="37312" name="Christel Schaldemose" is_mep="True" mode="written">
      <p sl="nl">De Deense leden van de socialistische fractie van het Europees Parlement − de heer Rasmussen, mevrouw Thomsen, mevrouw Schaldemose, de heer Jørgensen en de heer Christensen – hebben tegen paragraaf 18 gestemd, betreffende de herziening van het consumentenacquis door de Commissie. Onze delegatie is van mening dat er nood is aan minimumbepalingen voor harmonisatie aangezien er tussen de lidstaten grote ongelijkheden bestaan op het vlak van consumentenbescherming.</p>
      <p sl="nl">De delegatie verwerpt eveneens paragraaf 26, waarin staat dat de huidige BTW- en accijnssystemen de voltooiing van de interne markt in de weg staan. De delegatie is van oordeel dat die bewoording, onder andere, in strijd is met het Deense accijnssysteem.</p>
      <p sl="nl">De delegatie wenst echter wel te benadrukken dat ze voorstander is van een betere implementatie van de interne markt.</p>
    </intervention>
    <intervention id="2-148" speaker_id="1309" name="Brian Simpson" is_mep="True" mode="written">
      <p sl="en">Ik kan niet instemmen met alinea 32 van het verslag, waarin wordt opgeroepen tot verregaande belastingharmonisatie of de harmonisatie van de vennootschapsbelasting, noch met considerans O waarin kritiek wordt geleverd op lidstaten die opkomen voor hun prerogatieven op het gebied van de belastingheffing. Lidstaten dienen vrijelijk hun eigen belastingstelsel te kunnen vormgeven als onderdeel van hun nationaal fiscaal beleid. Wel zal ik mijn stem geven aan alinea 40, tweede deel, want ik vrees dat er lidstaten zijn die misbruik maken van EU-wetgeving om controversiëlere elementen aan hun eigen nationale wetgeving toe te voegen om dan de EU de schuld te geven als deze op weerstand stuiten.</p>
      <p sl="en">Ik zal tevens voor alinea 16, tweede deel, stemmen, waarin staat geschreven dat er onvoldoende aandacht is voor kernenergie als middel waarmee op een evenwichtige manier kan worden opgetreden tegen de klimaatverandering. Ik hoop dat er een discussie over de mogelijke rol van kernenergie in de strijd tegen de klimaatverandering - als onderdeel van een uitgewogen energiebeleid - op gang komt, gebaseerd op feiten en niet op angst.</p>
    </intervention>
    <intervention id="2-149" speaker_id="28119" name="Kathy Sinnott" is_mep="True" mode="written">
      <p sl="en">Ik heb tegen dit verslag gestemd, omdat er aantal amendementen ten faveure van belastingharmonisatie is goedgekeurd die vervolgens in het verslag zijn opgenomen. Ik ben ten allerzeerste gekant tegen elke maatregel met ook maar de kleinste verwijzing naar belastingharmonisatie in de EU. Er wordt doorlopend gepoogd dit soort maatregelen in de vorm van amendementen erdoorheen te smokkelen, en soms zelfs in de hoofdtekst van verslagen. Elke keer als zich zoiets voordoet zal ik daartegen opstaan. De Commissie zou duidelijker moeten zijn over haar bedoelingen op dit vlak gezien het aanstaande referendum over het Hervormingverdrag.</p>
    </intervention>
  </section>
  <section id="creitem17" title="9. Rectificaties stemgedrag/voorgenomen stemgedrag: zie notulen"/>
  <section id="creitem18" title="10. Plechtige vergadering - Portugal">
    <intervention id="2-154" speaker_id="1253" name="De Voorzitter" is_mep="True" mode="spoken">
      <p sl="nl">Welkom in het Europees Parlement, mijnheer Cavaco Silva. Het is een genoegen om de president van de Portugese Republiek in het Europees Parlement te mogen ontvangen.</p>
    </intervention>
    <intervention id="2-155" speaker_id="1253" name="De Voorzitter" is_mep="True" mode="spoken">
      <p sl="de">Mijnheer de President, collega’s, het is voor mij en voor ons allen een groot genoegen om de president van de Portugese Republiek, de heer Aníbal Cavaco Silva, vandaag in het Europees Parlement te mogen ontvangen. Mijnheer de President, tijdens de tien jaar dat u premier was van Portugal, hebt u de democratische instellingen geconsolideerd en de economische ontwikkeling van het land met succes gestimuleerd. Als een vooruitstrevende Europeaan, leidde u Portugal met vaste hand richting het Europese lidmaatschap. Ik zie dat de voorzitter van de Europese Commissie, José Manuel Durão Barroso, hier ook aanwezig is, en ik wil uiteraard ook vermelden dat Portugal onlangs het voorzitterschap van de Europese Unie heeft overgenomen. Ook u, mijnheer Barroso, heet ik vandaag van harte welkom.</p>
      <p sl="de">Het is tien jaar geleden dat een President van de Portugese Republiek het Europees Parlement heeft toegesproken. Ondertussen hebben we samen een lange weg afgelegd. Vandaag bent u hier, in het Parlement in Straatsburg, als de President van Portugal, om het derde EU-voorzitterschap van uw land in te leiden. De drie voorzitterschappen van Portugal kunnen het best omschreven worden als “ambitieus namens de Gemeenschap”, want telkens heeft Portugal essentiële hedendaagse kwesties aangekaart, zoals de Strategie van Lissabon of de relatie van de EU met Afrika en met Zuid Amerika. Dit voorzitterschap is daarop geen uitzondering. Deze keer zijn de doelstellingen op de Portugese agenda het succesvol afronden van de Intergouvernementele Conferentie en het goedkeuren van het Hervormingsverdrag; het versterken van het buitenlands en veiligheidsbeleid en, in het bijzonder, het ontwikkelen van een hechtere relatie met Latijns Amerika, Afrika en het Middellandse-Zeegebied; het ondernemen van verdere actie op het gebied van klimaatverandering en het realiseren van de Strategie van Lissabon.</p>
      <p sl="de">De ontdekkingsreizigers die in de 14e eeuw vanuit Lissabon uitvaarden naar de uithoeken van de wereld hebben eigenlijk de eerste stappen richting globalisering gezet. Deze open houding tegenover de rest van de wereld en de cultuur van tolerantie die uw land door de eeuwen heen heeft ontwikkeld is, vooral vandaag, tegen de achtergrond van de huidige globalisering, een uitermate waardevolle eigenschap en dus ook een voordeel voor ons in de Europese Unie.</p>
      <p sl="de">De inspanningen van Portugal om de banden met Latijns Amerika aan te halen en door middel van de bijzondere relatie met Brazilië contact te leggen met Zuid Amerika, sluiten nauw aan bij onze visie. Uw cultuur van tolerantie en uw internationaal denken vormen een buitenkans in de huidige wereld. Onder dit voorzitterschap, zal uw land kunnen voortbouwen op het werk van de ontdekkingsreizigers van de 14e eeuw, met evenveel moed en doorzettingsvermogen als zij hadden. Wij wensen u veel geluk en succes bij deze taak.</p>
      <a text="(Applaus)"/>
    </intervention>
    <intervention id="2-156" speaker_id="photo_generic" name="Aníbal António Cavaco Silva" is_mep="True" mode="spoken">
      <p sl="pt">president van de Portugese Republiek . − Mijnheer de Voorzitter van het Europees Parlement, mijnheer de voorzitter van de Europese Commissie, dames en heren,</p>
      <p sl="pt">Ik zou de Voorzitter van het Europees Parlement willen bedanken voor zijn vriendelijke woorden en ik waardeer ten zeerste dat u mij heeft uitgenodigd om hier vandaag aanwezig te zijn. Ik ben vereerd dat ik de kans heb om u, de vertegenwoordigers van de Europese burgers, en leden van deze buitengewone Europese instelling, het Europees Parlement, toe te spreken.</p>
      <p sl="pt">Ik ben mij maar al te zeer bewust van de beslissende rol die dit Parlement heeft gespeeld in de succesvolle ontwikkeling van de Europese integratie. Ik ben niet vergeten hoe intens en vruchtbaar de samenwerking met deze instelling was in 1992, toen ik als eerste minister het eerste Portugese voorzitterschap van de Raad leidde dat, zoals u zich misschien wel herinnert, als motto had: “Op naar een Europese Unie”. Het Europees Parlement heeft een fundamentele bijdrage geleverd tot de oprichting van een sterke interne markt en de ontwikkeling van het project betreffende de Europese Unie dat in Maastricht het licht zag.</p>
      <p sl="pt">Nu is mijn land voor de derde keer Voorzitter van de Raad van de Europese Unie. En ook deze keer liggen er grote uitdagingen in het verschiet. Uitdagingen die de gezamenlijke politieke wil vereisen van de lidstaten en de Europese instellingen. Meer dan ooit is het essentieel dat we onze collectieve energie en vastberadenheid richten op de dingen die echt belangrijk zijn om Europa sterker en meer samenhangend te maken. Dat is uiteindelijk wat de Europese burgers van hun leiders verwachten.</p>
      <p sl="pt">Het Portugese voorzitterschap zal alles doen wat in haar macht ligt om de eensgezindheid te bereiken die nodig is om een verdere opbouw van Europa mogelijk te maken. Ik reken er in elk geval op dat we op dezelfde transparante en openhartige manier met het Europees Parlement kunnen samenwerken als tijdens de vorige Portugese voorzitterschappen.</p>
      <p sl="pt">Een van de prioriteiten van het voorzitterschap is het afronden van het Hervormingsverdrag zoals beslist werd op de Europese Raad van juni. Die beslissing is, naar mijn mening, een zeer belangrijke stap en ik hoop dat ze het einde inluidt van een periode die gekenmerkt werd door een zekere uitholling van het proces van Europese opbouw. Daarom roep ik op tot een gezamenlijke inspanning om ervoor te zorgen dat het nieuwe Verdrag tijdens het Portugese voorzitterschap wordt afgerond.</p>
      <p sl="pt">Eens de onderhandelingen achter de rug zijn en dat hoofdstuk is afgesloten, moet de Europese Unie zich met een toegenomen consistentie en een hernieuwd vertrouwen concentreren op de uitdagingen die belangrijk zijn voor de Europese burgers: economische groei, werkgelegenheid, veiligheid, het milieu, energie en de mondialisering. Dat zijn de onderwerpen die Europa moet behandelen, in het belang van de huidige en toekomstige generaties.</p>
      <p sl="pt">Daarom lijkt dit mij een uitgelezen moment om te benadrukken dat solidariteit een belangrijke pijler is voor de opbouw van Europa. Solidariteit is in feite een conditio sine qua non voor de toekomst van de Europese opbouw, net zoals dat andere fundamentele principe: subsidiariteit. Solidariteit moet tastbaar en praktisch zijn, en vertaald worden in beleid en gezamenlijke actie. Het mag geen retorische, à la carte solidariteit zijn.</p>
      <p sl="pt">Ik zou hierbij willen verwijzen naar de Schuman-verklaring van 1950, die zegt dat, en ik citeer, “Europa zal moeten worden opgebouwd door middel van concrete verwezenlijkingen, waarbij een feitelijke solidariteit als uitgangspunt zal moeten worden genomen.” We moeten ons nog steeds laten leiden door deze woorden tijdens onze pogingen om Europa krachtiger en meer samenhangend te maken. Het grootste risico dat verbonden is aan de Europese integratie is dat we niet meer het idee zouden hebben tot een Unie te behoren die gebaseerd is op solidariteit. Om een ware Unie te zijn, moeten we vasthouden aan het begrip Gemeenschap dat, niet zonder reden, de oorspronkelijke naam was voor de Europese opbouw.</p>
      <p sl="pt">Een voorbeeld van een concrete verwezenlijking die geleid heeft tot feitelijke solidariteit was het concept van economische en sociale samenhang, dat werd vastgelegd in de Europese Akte van 1986. Ik had de eer om deel te nemen aan de onderhandelingen en heb, in mijn functie van eerste minister van Portugal, de Akte ondertekend.</p>
      <p sl="pt">De buitengewone vooruitgang die in de laatste twintig geboekt is op het vlak van Europese integratie jaar zou niet mogelijk geweest zijn zonder het beleid ter bevordering van economische en sociale samenhang. Dat beleid heeft bijgedragen tot politieke samenhang, economische groei, werkgelegenheid, territoriale samenhang, gelijke kansen en een sterkere positie van Europa in de wereld.</p>
      <p sl="pt">Vandaag zijn er nieuwe redenen om terug te grijpen naar het principe van samenhang. Denk maar aan de toegenomen mondialisering, de grootschalige migratie, en de demografische ontwikkeling die leidt tot sociale en economische ongelijkheden omwille van de vergrijzing.</p>
      <p sl="pt">Mijnheer de Voorzitter, dames en heren,</p>
      <p sl="pt">We kennen allemaal de drie aspecten van duurzame ontwikkeling: het sociale aspect, het economische aspect en het milieuaspect. Samen vormen zij de centrale doelstelling van de Europese integratie, die herhaaldelijk bevestigd is geweest en die is vastgelegd in de Strategie van Lissabon.</p>
      <p sl="pt">Op dit moment zou ik me willen toespitsen op het sociale aspect en meer bepaald op de kwestie van armoede en sociale uitsluiting.</p>
      <p sl="pt">Naast het principe van solidariteit, bestaat er ook een ethische en morele opvatting van vooruitgang. Als die er niet was, dan zouden de waarden die aan de basis liggen van de Europese gedachte wegebben. Ik heb het over waarden als het voortdurend zoeken naar vrede, het bevestigen van de vrijheden en rechten van de mens, het gemeenschapsgevoel, het strijden voor gelijkheid en sociale rechtvaardigheid, het streven naar waardige werkomstandigheden, en het verspreiden van een meer uitgebreid en bevrijdend gevoel van burgerzin.</p>
      <p sl="pt">Nu we de strijd tegen armoede en sociale uitsluiting ontegenstrijdig geïdentificeerd hebben als een Europese doelstelling, is het onze verantwoordelijkheid om nieuwe oplossingen te vinden voor de problemen die steeds complexer en hardnekkiger worden. De sociale agenda vormt, samen met de doelstellingen van de Lissabonstrategie, de ambitieuze en moeilijke uitdaging die voor ons ligt.</p>
      <p sl="pt">In dat verband wil ik opmerken dat we dit jaar de vijftigste verjaardag vieren van de oprichting van het Europees Sociaal Fonds en de tiende verjaardag van de Europese werkgelegenheidsstrategie. Het is bovendien het Europees Jaar van gelijke kansen voor iedereen.</p>
      <p sl="pt">Als president van Portugal heb ik gekozen om de kwestie van sociale insluiting tot een van mijn prioriteiten te maken. Tijdens mijn eerste ambtstermijn heb ik de Weg naar insluiting gepromoot, om de Portugese bevolking te mobiliseren en hen te doen beseffen hoe dringend de nood was om iets te doen aan de indicatoren van de hardnekkige armoede, de ongelijke verdeling van de inkomens en de uitsluiting waar nog steeds duizenden burgers het slachtoffer van zijn.</p>
      <p sl="pt">Ik ben nu meer dan ooit overtuigd van de nood om dit probleem op te lossen aan de hand van flexibele en innovatieve oplossingen: Er moet meer verantwoordelijkheid gegeven worden aan de niet-gouvernementele organisaties en de burgers in het algemeen. De handelingen van de overheid en de initiatieven van het maatschappelijke middenveld moeten beter op elkaar worden afgestemd. We moeten erkennen dat een beleid voor een betere verdeling van de inkomens niet in de weg staat van − en zelfs juist nood heeft aan − meer en betere kansen voor iedereen, zodat iedereen kan genieten van welvaart, persoonlijke verwezenlijking en duurzame ontwikkeling</p>
      <p sl="pt">Naar Europese normen heeft Portugal nog een lange weg af te leggen. Maar het is eveneens zo dat de Europese Unie als geheel, wat sociale insluiting betreft, ook nog ver verwijderd is van de doelstellingen die ze voor zichzelf heeft geformuleerd en waaraan ze niet mag verzaken.</p>
      <p sl="pt">Het is een feit dat, ondanks de ongelijke verdeling van de welvaart in de Unie, die gebleken is uit de economische en sociale indicatoren van de laatste tientallen jaren, de minst ontwikkelde lidstaten steeds dichter in de buurt zijn gekomen van het Europese gemiddelde.</p>
      <p sl="pt">De economische convergentie van de lidstaten mag echter niet verward worden met het proces van convergentie van de sociale groepen binnen die lidstaten, een proces dat afhankelijk is van de drang naar eerlijkheid en sociale rechtvaardigheid. We moeten toegeven dat er op dat vlak maar weinig vooruitgang is geboekt.</p>
      <p sl="pt">In de vijf jaar tussen 2001 en 2005, is de armoedegrens in de Unie als geheel onveranderlijk blijven steken op 16 procent. Dat zijn ongeveer 75 miljoen Europeanen wiens beschikbaar inkomen minder bedraagt dan zestig procent van het gemiddelde inkomen in eigen land.</p>
      <p sl="pt">Leggen we die cijfers naast de waargenomen trends op het vlak ongelijke verdeling van de inkomens, dan blijkt duidelijk dat de situatie nog minder bemoedigend is. In 2005, toen de Europese Unie nog uit 25 lidstaten bestond, bedroeg het inkomen van de rijkste twintig procent van de Europese bevolking het vijfvoud van dat van de armste twintig procent. In 2000, moest men het nog vermenigvuldigen met vier en een half.</p>
      <p sl="pt">Uit een meer gedetailleerde studie van deze indicatoren blijkt dat de sociale groepen die de grootste kans lopen om in de armoede terecht te komen de ouderen en de werklozen zijn − en dan vooral de langdurig werklozen − en ook alleenstaanden en eenoudergezinnen.</p>
      <p sl="pt">Andere groepen worden dan weer blootgesteld aan verontrustende en stijgende sociale risico’s omwille van een grote kans op uitsluiting. Dan heb ik het over kinderen, gehandicapten, immigranten en etnische minderheden.</p>
      <p sl="pt">De Raad van Europese Unie erkent zelf in het Gezamenlijk verslag over sociale bescherming en sociale integratie 2007 dat, en ik citeer, “in de meeste lidstaten kinderen een hoger armoederisico lopen dan de gemiddelde burger. In sommige lidstaten wordt bijna een derde van de kinderen met armoede bedreigd. Kinderen die opgroeien in eenoudergezinnen of gezinnen waar geen van de gezinsleden werkt, lopen een bijzonder hoog risico”. Dit is een ernstige situatie die we niet mogen negeren.</p>
      <p sl="pt">Hoe kan de Europese Unie, temidden van de dreigende vergrijzing en een endemische demografische recessie, nu vergeten dat haar meest waardevolle bezit haar kinderen en jongeren zijn?</p>
      <a text="(Applaus)"/>
      <p sl="pt">Mijnheer de Voorzitter, dames en heren,</p>
      <p sl="pt">Ik vraag me af of we misschien een moment hebben bereikt waarop het traditionele beleid van sociale bescherming niet langer doeltreffend is.</p>
      <p sl="pt">De sociale zekerheid en het beschermingsbeleid hebben een beslissende rol gespeeld in de economische heropleving na de Tweede Wereldoorlog en hebben mee vorm gegeven aan de moderne Europese maatschappijen. Het was in navolging van dat fenomeen, dat bekend werd als de welvaartstaat, dat de Europese Unie werd opgericht.</p>
      <p sl="pt">Europa bouwde voort op het succesvolle herverdelingsbeleid dat geïnspireerd was op het idee van de welvaartstaat en legde een uitgebreid netwerk van sociale bescherming aan, dat ondanks de vele verschillen tussen de lidstaten onderling, algemeen bekend werd als het Europese sociale model . Ondanks al de beperkingen en gebreken, kunnen we niet ontkennen dat het sociale model nu een inherent deel uitmaakt van de Europese identiteit.</p>
      <p sl="pt">Maar als we het sociale model willen verdedigen, dan moeten we aanvaarden dat we het zullen moeten aanpassen aan de nieuwe uitdagingen, aan de mondialisering en aan de informatie- en kennismaatschappij.</p>
      <p sl="pt">Landen die zich nog overwegend laten leiden door een herverdelingsbeleid hebben steeds grotere moeite om op het sociale vlak nog waarneembare resultaten te boeken. De efficiëntie en duurzaamheid van dat beleid wordt steeds vaker in vraag gesteld.</p>
      <p sl="pt">Bij het opstellen van het toekomstige beleid moeten we ons baseren op de notie van de welvaartstaat waarbij wij, als burgers, allemaal meer verantwoordelijkheid dragen en meer solidariteit tonen.</p>
      <p sl="pt">Natuurlijk is sociale vooruitgang afhankelijk van economische groei. Maar die economische groei moet duurzaam en aanvaardbaar zijn, anders richt ze alleen maar sociale schade aan.</p>
      <p sl="pt">In de meeste landen van de Europese Unie is werkloosheid de grootste oorzaak van armoede. We hebben een grotere en betere economische groei nodig, die zich vertaalt in meer en betere kansen voor werkgelegenheid.</p>
      <p sl="pt">Het vergemakkelijken van de deelname aan de arbeidsmarkt, waardoor elke persoon met waardigheid en verantwoordelijkheid kan bijdragen tot de productie van welvaart en rijkdom, aan de hand van het proces van actieve insluiting , is de beste bescherming die we een burger kunnen bieden tegen armoede en sociale uitsluiting</p>
      <p sl="pt">De doelstelling die werd aangekondigd in de Strategie van Lissabon, om de werkgelegenheid in de Unie op te trekken tot 70 procent is een sociale noodzaak die we niet uit het oog mogen verliezen, al ziet het er naar uit dat het moeilijk zal worden die doelstelling te realiseren tegen het jaar 2010.</p>
      <p sl="pt">Een andere manier om de burgers te beschermen is hen helpen kwalificaties te behalen en hen opleidingen en trainingen te verschaffen die hen klaarstomen voor de nieuwe veranderingen op technologisch, cultureel en milieuvlak.</p>
      <p sl="pt">Daarom is het onontbeerlijk dat de lidstaten absolute prioriteit geven aan de gemeenschappelijke doelstelling van het verbeteren van het niveau van het onderwijs en de opleidingen voor de jongere generatie en het aanmoedigen van de gewoonte van permanente vorming. Dat zal hen ongetwijfeld een concurrentiële voorsprong geven in de kennis- en informatiemaatschappij van de toekomst.</p>
      <p sl="pt">We hebben 2010 bestempeld als het Europees jaar van de bestrijding van armoede en sociale uitsluiting. Dat is het jaar waarin we ter verantwoording geroepen worden en moeten tonen wat er geworden is van de ambities die ons in 2000 in Lissabon geïnspireerd hebben. Een van die ambities was, en ik citeer, te investeren in mensen en sociale uitsluiting te bestrijden.</p>
      <p sl="pt">Het voornemen om armoede en uitsluiting te bestrijden stopt niet aan de geografische grenzen van de Europese Unie. De buitenlandse dimensie van het principe van solidariteit is, in de eerste plaats, een weerspiegeling van de humanitaire waarden die aan de basis liggen van het Europese project. De tradities die de ontwikkeling van de armere landen in de weg staan, worden nu gecombineerd met de problemen die het gevolg zijn van de mondialisering. De campagne tegen armoede en onderontwikkeling moet dus een wereldwijde campagne worde. Dat is de enige manier waarop ze kan slagen.</p>
      <p sl="pt">De Europese Unie heeft op dat vlak een toegenomen verantwoordelijkheid en beschikt over een schat aan kennis en ervaring die haar een belangrijke rol toebedelen. Ze moet bij het bepalen van de globale agenda een leidersrol vervullen.</p>
      <p sl="pt">Het is in deze context dat ik uw aandacht zou willen vragen voor Afrika, een continent dat dicht bij Europa ligt, en niet alleen geografisch gezien. Het is een continent waar we rekening mee moeten houden en dat we als een voorkeurspartner moeten behandelen. Inertie tegenover Afrika zou de Europese Unie strategisch gezien zuur kunnen opbreken.</p>
      <p sl="pt">In dat opzicht, hecht ik bijzonder veel belang aan de komende EU-Afrika-top die zal plaatsvinden tijdens het Portugese voorzitterschap. Het wordt tijd dat we met Afrika praten in plaats van over Afrika en de Afrikaanse problemen.</p>
      <p sl="pt">Mijnheer de Voorzitter, dames en heren,</p>
      <p sl="pt">Ik vind dat ik deze toespraak niet kan afronden zonder eerst twee onderwerpen aan te halen die ik absoluut beslissend vind voor de toekomst van de Europese Unie.</p>
      <p sl="pt">Ten eerste, het milieu en energie. Zij zullen in de 21e eeuw ongetwijfeld doorslaggevende sectoren worden. De ontwikkelingen in deze sectoren zullen de nieuwe geopolitieke opmaak van de wereld bepalen. Energie en het milieu zijn van essentieel gemeenschappelijk belang en moeten beschouwd worden als de nieuwe drijvende kracht achter de Europese integratie. Ook op dat vlak moeten we een sterke, feitelijke solidariteit opbouwen. De economische efficiëntie, de veiligheid en de levenskwaliteit van de Europese Unie zijn grotendeels afhankelijk van het succes van het energie- en milieubeleid. In dat verband, moet ik nogmaals mijn waardering uiten voor de strategische visie en de volhardendheid van de Europese Commissie en haar voorzitter, zonder dewelke we nooit zouden gekomen zijn tot de uitstekende resultaten die we tijdens het Duitse voorzitterschap op dat vlak bereikt hebben.</p>
      <p sl="pt">Ten tweede, is er nog een vraag die ons allen bezighoudt. Welke rol zal de Europese Unie vervullen op het internationale vlak en welke bijdrage zal zij leveren aan de opbouw van een nieuwe wereldorde? Naar mijn mening is het absoluut cruciaal voor de duurzaamheid van het proces van Europese integratie dat we ervoor zorgen dat Europa een centrale en invloedrijke positie inneemt in de opkomende mondiale, multilaterale en multipolaire wereld. Een speler met een vaste, consistente en onverdeelde stem. Een speler die gerespecteerd wordt en anderen respecteert. Een speler die de waarden en principes weet te verdedigen waarop zijn economisch en sociaal model gebaseerd zijn.</p>
      <p sl="pt">In dat opzicht wil ik opmerken dat Portugal een van de landen was die de eerste golf van economische mondialisering in de geschiedenis aanvoerden. Portugal is er zich van bewust dat de toekomst van Europa grotendeels afhangt van de mate waarin ze erin zal slagen een geloofwaardige en invloedrijke speler te worden op het internationale vlak.</p>
      <p sl="pt">Om af te ronden, Mijnheer de Voorzitter, dames en heren, wil ik nogmaals herhalen hoezeer we de uitzonderlijke evolutie van de Europese integratie te danken hebben aan het Europees Parlement, een instelling die altijd het voortouw heeft genomen in het verdedigen van de waarden en principes die de Europese identiteit gevormd hebben en die de bouwstenen vormen van de feitelijke solidariteit die de grondleggers van de Unie ons nagelaten hebben.</p>
      <p sl="pt">Ik ben ervan overtuigd dat we hier, in deze kamer, de noodzakelijke visie, wil en energie zullen vinden om het lovenswaardige doel na te streven de bevolking van Europa te verenigen en de positie van Europa in de wereld te versterken.</p>
      <a text="(Staande ovatie)"/>
    </intervention>
    <intervention id="2-157" speaker_id="1253" name="De Voorzitter" is_mep="True" mode="spoken">
      <p sl="de">Mijnheer de President, uit het applaus blijkt wel dat uw woorden op een warme ontvangst en goedkeuring kunnen rekenen. U sprak vanuit een gevoel van solidariteit en een gemeenschapszin en dat zijn de kwaliteiten die aan de basis liggen van datgene dat de Europese Unie vertegenwoordigt. Alleen door solidariteit, gemeenschapszin en praktische actie zullen we onze voornemens kunnen verwezenlijken. U spreekt geen holle woorden, want uit uw politieke loopbaan blijkt uw engagement voor Europa en uw vermogen om in naam van Europa praktische actie te ondernemen.</p>
      <p sl="de">In naam van het Europees Parlement, wil ik u verzekeren dat wij als Parlementsleden al het mogelijke zullen doen om het Portugese voorzitterschap te steunen, zodat we, wanneer de staatshoofden en regeringsleiders in oktober samenkomen, een succesvol resultaat kunnen bereiken over het Hervormingsverdrag. Ik zou eveneens onze dankbaarheid en erkenning willen uiten tegenover minister van Buitenlandse zaken Luís Amado, staatssecretaris Lobo Antunes, ambassadeur Álvaro Mendonça e Moura en al hun collega’s, wiens taak erin bestaat onze politieke wil duidelijk te maken tijdens besprekingen. Mijn boodschap aan hen is: “We staan aan uw zijde.” Ik dank u, mijnheer de President, in naam van het Europees Parlement, voor uw indrukwekkende toespraak en ik wens Portugal alle succes toe bij het verdedigen van de belangen van het Europa dat wij allen delen. Heel erg bedankt, mijnheer Cavaco Silva.</p>
      <a text="(Applaus)"/>
      <a text="(De vergadering wordt om 12.35 uur onderbroken en om 15.00 uur hervat)"/>
    </intervention>
  </section>
  <section id="creitem19" title="11. Goedkeuring van de notulen van de vorige vergadering: zie notulen"/>
  <section id="creitem20" title="12. Samenstelling commissies en delegaties: zie notulen"/>
  <section id="creitem21" title="13. Indiening door de Raad van het ontwerp van algemene begroting - Begrotingsjaar 2008">
    <intervention id="2-161" speaker_id="1253" name="De Voorzitter" is_mep="True" mode="spoken">
      <p sl="de">Aan de orde is de indiening door de Raad van het ontwerp van algemene begroting voor het begrotingsjaar 2008.</p>
    </intervention>
    <intervention id="2-162" speaker_id="photo_generic" name="Emanuel Santos" is_mep="True" mode="spoken">
      <p sl="pt">fungerend voorzitter van de Raad . − Mijnheer de Voorzitter, dames en heren, ik heb de eer om als fungerend voorzitter van de Raad het ontwerp van algemene begroting van de Europese Gemeenschappen voor het begrotingsjaar 2008 in te dienen, dat op 13 juli 2007 door de Raad werd goedgekeurd.</p>
      <p sl="pt">Eerst en vooral, zou ik willen opmerken dat er een uitstekende en constructieve sfeer heerste tijdens de vergaderingen die aan de eerste lezing door de Raad van de begroting voor 2008 voorafgingen. Uit de conciliatievergadering is een veelbetekenend resultaat voortgekomen, namelijk een akkoord over vijf gemeenschappelijke verklaringen over belangrijke onderwerpen, die een goede basis vormen voor toekomstige werkzaamheden.</p>
      <p sl="pt">Ik ben ervan overtuigd dat de uitstekende samenwerking tussen de twee takken van de begrotingsautoriteit, in combinatie met de waardevolle steun van de Commissie, zullen leiden tot een positief resultaat. Ik kan u verzekeren dat de Raad er naar uitkijkt om de constructieve dialoog voort te zetten om tot een bevredigende overeenkomst te komen over een goede Gemeenschapsbegroting voor 2008.</p>
      <p sl="pt">In maart 2007 hebben we de vijftigste verjaardag van de Verdragen van Rome gevierd en hebben we onze gemeenschappelijke waarden en objectieven herbevestigd. In het dynamische project dat de Europese Unie is, is de begroting van de Europese Unie, net als de eenheidsmunt, een van de meest tastbare uitingen van wat het voor de Europese burger en belastingbetaler betekent om Europeaan te zijn. Daarom moeten we bij het opstellen van de begroting van de Europese Unie rekening houden met de uitdagingen die we samen moeten aangaan. Er zijn verscheidene uitdagingen, maar ik zal, als u mij toestaat, de aandacht vestigen op diegenen die volgens mij het belangrijkste zijn. Een eerste uitdaging is het elimineren van de hinderpalen die het ondernemerschap in de weg staan, om een dynamische Europese economie te verkrijgen die gebaseerd is op de Strategie van Lissabon. Een andere uitdaging is het aanleggen van een trans-Europees vervoersnetwerk om ons dichter bij elkaar te brengen en de Europese interne markt te consolideren. Uit de uitdaging van de huidige informatiemaatschappij blijkt het belang van het menselijk kapitaal en ook het belang van de sociale inclusie.</p>
      <p sl="pt">De Europese Unie zal des te sterker worden als ook de burgers actief deelnemen aan dit project dat uniek is in de moderne geschiedenis. De laatste uitdaging is de klimaatsverandering. Dat probleem, dat vooral bepaalde regio’s treft, moeten we oplossen door hernieuwbare energiebronnen te ontwikkelen en op een meer efficiënte en sociaal aanvaardbare manier met de natuurlijke rijkdommen om te gaan.</p>
      <p sl="pt">Al deze zaken zijn een gevolg van de mondialisering van de wereldeconomie, en vormen een serieuze uitdaging voor het oude Europese continent. Maar we moeten de uitdaging aangaan door op het economische en sociale vlak een beleid op te stellen dat de productiviteit van de Europese economie verhoogt en de sociale cohesie versterkt. Dat is wat de Europeanen verwachten van onze regering. We moeten allemaal onze inspanningen verdubbelen om met onze begrotingen een doeltreffend en effectief antwoord te bieden op de politieke prioriteiten.</p>
      <p sl="pt">Daarom moeten we de administratieve lasten verminderen, een nood waar zowel de Raad als het Parlement zich bewust van zijn. Bovendien moet de Commissie sneller operationele programma’s en projecten goedkeuren om vertraging op het vlak van de uitvoering ervan te vermijden. Een snellere goedkeuring mag echter niet de principes van een goed begrotingsbeheer ondermijnen. Het is waar dat we een grotere flexibiliteit nodig hebben maar dat mag niet ten koste gaan van een efficiënt en verantwoordelijk gebruik van het geld van de Europese belastingbetaler.</p>
      <p sl="pt">Vooraleer ik in meer detail de ontwerpbegroting voor 2008 zal voorstellen, zou ik graag de richtsnoeren in herinnering willen brengen die geleid hebben tot de beslissing van de Raad. De belangrijkste elementen waren, kort gezegd: de gepaste middelen voorzien voor de verscheidene prioriteiten van de Europese Unie; een nauw opgevolgde stijging van de betalingskredieten; het huidige financiële plafond respecteren maar ook voldoende marge laten voor de verscheidene rubrieken en subrubrieken; en tot slot financiële discipline en een goed begrotingsbeheer.</p>
      <p sl="pt">Ik zou graag, als u mij toestaat, één kwestie in detail willen bespreken. Om de analyse van het voorontwerp van begroting te kunnen voltooien, heeft de Raad gebruik gemaakt van een combinatie van begrotingshulpmiddelen die uitermate nuttig bleken te zijn en die werden ontwikkeld in de context van het opstellen van een begroting voor doelstellingen en activiteiten. Ik zou uw aandacht willen vestigen op één daarvan, namelijk de activiteitenverklaringen. De Raad heeft enkele van deze verklaringen grondig bekeken en is van mening dat de algemene kwaliteit van het proces merkbaar verbeterd is, en hoopt dat deze begrotingsaanpak in de toekomst nog verder ontwikkeld zal worden.</p>
      <p sl="pt">De ontwerpbegroting voor 2008 bedraagt 128 miljard euro voor vastleggingskredieten en 119 miljard voor betalingskredieten. Wat de vastleggingen betreft, wil ik u eraan herinneren dat de Raad het zeer belangrijk vindt dat deze een gepast deel uitmaken van de begroting voor 2008, voldoende rekening houdend met de absorptiecapaciteiten. Zoals u weet, vinden wij het overschatten van betalingskredieten geen oplossing voor de niet-uitbetaalde vastleggingen, de Reste à liquider. Een van onze belangrijkste uitgangspunten was dan ook om de behoeften in te schatten, de echte en duidelijk omschreven behoeften, en dat heeft geleid tot een stijging van de betalingen met 3,4 procent in vergelijking met de begroting van 2007.</p>
      <p sl="pt">Wat subrubriek 1a betreft: −”Concurrentievermogen voor groei en werkgelegenheid” − is de Raad van plan om de gepaste middelen te voorzien voor de prioriteiten die te maken hebben met de Strategie van Lissabon, met nog voldoende marge om, naast de prioriteiten van de Europese Unie die werden vastgelegd tijdens de Europese Raad van juni, ook nog ruimte te laten voor onvoorziene noden. Hoewel de Raad voor deze subrubriek streeft naar een kleinere stijging dan bij de begroting van 2007, wil ik erop wijzen dat de Raad het budget voor Onderzoek aanzienlijk blijft verhogen, namelijk met 7,75 procent voor de vastleggingen en 45 procent voor de betalingen, rekening houdend met het uitvoeringspercentage en de absorptiecapaciteit van de vorige jaren. Deze stijging toont aan dat de Raad veel belang hecht aan een doeltreffende uitvoering van de Strategie van Lissabon die, zoals ik al zei, een essentieel element is voor de economische ontwikkeling van de Europese Unie.</p>
      <p sl="pt">Wat subrubriek 1b − Cohesie voor groei en werkgelegenheid − betreft, is de Raad van zin om de vastleggingskredieten die de Commissie in haar voorontwerp van begroting heeft voorgesteld, te aanvaarden. Wat de betalingskredieten betreft, zou ik willen benadrukken dat de voorgestelde stijging behouden is gebleven op een aanzienlijk niveau, namelijk 6,2 procent, rekening houdend met de absorptiecapaciteiten en de vroegere ervaringen met de voltooiing van oude programma’s en de uitvoering van nieuwe.</p>
      <p sl="pt">Wat subrubriek 2 betreft − Bescherming en beheer van natuurlijke hulpbronnen − heeft de Raad de voorgestelde vastleggingen gebaseerd op resultaten uit het verleden. De ervaring leert ons dat, hoewel deze vastleggingen horizontaal worden toegepast, ze over het algemeen altijd zeer nauw aansluiten bij de cijfers voor de uiteindelijke uitvoering.</p>
      <p sl="pt">Ik zou even willen stilstaan bij enkele bedenkingen over de goedkeuring van operationele programma’s en projecten inzake plattelandsontwikkeling en het structuur- en cohesiefonds voor de periode 2007-2013. Dat was het onderwerp van een gemeenschappelijke verklaring die werd overeengekomen op de bemiddelingsvergadering en ik kan u verzekeren dat de Raad er het grootste politieke belang aan hecht dat alle operationele programma’s en projecten zo snel mogelijk en op gepaste wijze worden uitgevoerd.</p>
      <p sl="pt">Wat rubrieken 3 en 3b betreft − Burgerschap, vrijheid, veiligheid en rechtvaardigheid − zal de Raad slechts een kleine aanpassing doorvoeren aan de vastleggings- en betalingskredieten, in overeenstemming met de absorptiecapaciteit en het eerdere uitvoeringspercentage.</p>
      <p sl="pt">Wat rubriek 4 betreft − De EU als mondiale partner – heeft de Raad zich voorgenomen om in zijn ontwerpbegroting enkele prioriteiten van politieke strekking op te nemen. Ik verwijs hierbij naar Palestina, waarvoor een verhoging van de reserve met 80 miljoen euro is voorgesteld, en naar Kosovo, waarvoor een verhoging van de reserve met 180 miljoen is voorgesteld. We bevinden ons nog steeds in het eerste stadium van het begrotingsproces en ik ben er zeker van dat we nog voldoende gelegenheid zullen hebben om hierover meer gedetailleerde cijfers te geven.</p>
      <p sl="pt">Momenteel is de Raad van plan om, wat haar betreft, het budget voor het Gemeenschappelijk buitenlands en veiligheidsbeleid te aanvaarden zoals het werd voorgesteld in het voorontwerp van begroting als zijnde een voorlopig minimum. Maar het is zeer waarschijnlijk dat het bedrag dat werd voorgesteld budget voor het Gemeenschappelijk buitenlands en veiligheidsbeleid ontoereikend zal blijken te zijn in de context van de ontwikkelingen op het internationale vlak. Ik denk dat we allemaal wel begrijpen wat er op het spel staat.</p>
      <p sl="pt">Om mijn toelichting af te ronden, zou ik nog iets willen zeggen over rubriek 5 – Administratie. De benadering van de Raad is gebaseerd op horizontale criteria zoals een verhoogde efficiëntie maar ook op de specifieke aard van elke instelling, vooral wat betreft de personeelswerving in verband met de uitbreiding. Wat haar eigen aandeel in de begroting betreft, voorziet de Raad slechts een stijging van 0,2 procent, wat volgens mij een duidelijk politiek signaal inhoudt.</p>
      <p sl="pt">Er werd eveneens een gedetailleerd onderzoek gevoerd naar de budgetten voor gedecentraliseerde agentschappen. Daarbij werd gebruik gemaakt van een methode van horizontale criteria, zowel voor de subsidies als voor het aantal nieuwe functies dat goedgekeurd zal worden.</p>
      <p sl="pt">Ik wil bovendien van deze gelegenheid gebruik maken om iets te zeggen over het belang van een goed financieel beleid van de instellingen van de Europese Unie. In dat verband, is de Raad zeer verheugd over de gemeenschappelijke verklaringen die werden overeengekomen tijdens de bemiddelingsvergadering en die handelen over kwesties als de gedecentraliseerde agentschappen, uitvoerende agentschappen, bestemmingsontvangsten en de personeelswerving in verband met de laatste uitbreidingen.</p>
      <p sl="pt">We weten allemaal dat dit slechts een eerste stap is in het begrotingsproces, maar ik heb er alle vertrouwen in dat we samen in staat zullen zijn om alle mogelijkheden te overwegen om uiteindelijk tot een definitief akkoord te komen en op het einde van het jaar een goede begroting af te leveren.</p>
      <p sl="pt">Onze belangrijkste doelstelling is ervoor te zorgen dat we op termijn kunnen komen tot een begroting voor het jaar 2008 die toereikend zal zijn voor de politieke prioriteiten van de Unie, maar die niet overdreven groot is, want dan wordt de kans klein dat we ze nog op een doeltreffende en efficiënte manier kunnen uitvoeren. We moeten in ons achterhoofd houden dat deze begroting een invloed heeft op het welzijn van elke burger in de Unie en dat het de belastingbetalers van elke lidstaat zijn die de rekening betalen. Daarom moeten we een goed evenwicht zien te vinden. Ik ben er zeker van dat de drie instellingen die hier vandaag aanwezig zijn, daar hun uiterste best voor zullen doen.</p>
      <p sl="pt">Mijnheer de Voorzitter, dames en heren, bedankt voor uw welwillende aandacht.</p>
    </intervention>
    <intervention id="2-163" speaker_id="2306" name="Kyösti Virrankoski" is_mep="True" mode="spoken" role="rapporteur">
      <p sl="fi">Mijnheer de Voorzitter, fungerend voorzitter van de Raad, commissaris, het Europees Parlement moet nu beraadslagen over het voorstel van de Raad over de begroting voor volgend jaar. Ik wil eerst en vooral Portugal, het land dat momenteel het voorzitterschap bekleedt, bedanken voor de uitstekende en transparante samenwerking. Het land heeft op een uitstekende manier samengewerkt met het Europees Parlement en in het bijzonder met de Begrotingscommissie. De besprekingen zijn bijzonder vlot verlopen. Hoewel de voorstellen van de Raad enkele opmerkingen doen rijzen, kunnen we er dankzij het werk van het voorzitterschap vertrouwen in hebben dan we tot een uitmuntend eindresultaat zullen komen.</p>
      <p sl="fi">De ontwerpbegroting van de Raad is zuinig. Ten opzichte van het voorontwerp van begroting, zijn de vastleggingskredieten met 717 miljoen euro verminderd, met een marge van 3,9 miljard euro onder het plafond voor het Meerjarig Financieel Kader. In de betalingskredieten is nog meer gesnoeid, want die zijn met 2,1 miljard euro verlaagd, waardoor een marge openblijft van meer dan 10,3 miljard euro beneden het plafond voor betalingen in het Meerjarig Financieel Kader, equivalent aan 0,95 procent van het BNI van de EU. Als we bedenken hoe lang en moeizaam de onderhandelingen zijn geweest die vorig jaar aan het aanvaarden van het financieel kader zijn voorafgegaan, dan moeten we toegeven dat vooral het niveau van de betalingskredieten onrealistisch laag is.</p>
      <p sl="fi">We betreuren dat men in subrubriek 1a (Concurrentievermogen voor groei en werkgelegenheid) en 1b (Cohesie voor groei en werkgelegenheid) zo drastisch gesnoeid heeft. In het eerste geval zijn de betalingskredieten met meer dan 500 miljoen euro verminderd en in de tweede met 498 miljoen euro. Deze twee rubrieken vormen nochtans een belangrijke prioriteit van de Europese Unie en de Strategie van Lissabon, die nu afgezwakt wordt door een besparing van meer dan een miljard euro.</p>
      <p sl="fi">Ook wat rubriek 1 betreft, zijn er fundamentele problemen voor de begroting. Vorig jaar heeft het Europees Parlement de Raad gewaarschuwd dat de financiering voor het Europese navigatiesysteem Galileo onvoldoende was. Nu is er een tekort van 2,4 miljard euro omdat de particuliere sector niet wenste deel te nemen. In zijn resolutie, spreekt het Europese Parlement zijn steun uit voor een project dat gebruik maakt van Gemeenschapsmiddelen uit de begroting van de Unie. Dat is de eenvoudigste, minst bureaucratische en meest democratische oplossing. Zulk een grote som geld, 400 miljoen euro per jaar, is echter onmogelijk bij elkaar te krijgen, gezien het huidige financiële kader, en daarom hebben we een gezamenlijk besluit nodig van het Parlement en de Raad. We kunnen dit belangrijke Europese project redden, maar dat zal dan wel moeten gebeuren in de context van deze begrotingsprocedure.</p>
      <p sl="fi">Een ander probleem is het Europees Technologisch Instituut (ETI). Als we het willen oprichten dan zal het op een duurzame manier gefinancierd moeten worden. Het mag niet gebaseerd zijn op hoop en veronderstellingen, maar op realistische beslissingen. Het idee dat het ETI bijna zeker fondsen zou verwerven uit EU-programma’s die gebaseerd zijn op vrije mededinging is een droom. Maar wat als deze droom uitkomt? Daarom is er nood aan realistische oplossingen.</p>
      <p sl="fi">De begroting voor volgend jaar is bijzonder problematisch wat betreft de structuur- en cohesiefondsen en de fondsen voor plattelandsontwikkeling. Slechts een aantal operationele programma’s van het structuurfonds zijn goedgekeurd. Slechts twintig procent van de 335 programma’s van het fonds voor plattelandsontwikkeling en het cohesiefonds zijn goedgekeurd, en van het Europees Sociaal Fonds iets minder dan tien procent. Het meest verontrustende is dan nog de situatie van het Europees Landbouwfonds voor Plattelandsontwikkeling: daar zijn slechts 2 van de 96 programma’s goedgekeurd. In juni hebben het Europees Parlement en de Raad een verklaring afgelegd die hier betrekking op had. Ze hebben toen beloofd de acties van de Commissie betreffende deze kwestie op te volgen. Het Parlement van zijn kant heeft beloofd om toe te zien op de naleving van deze verklaring.</p>
      <p sl="fi">Tot slot wil ik wijzen op het belang van een goed beheer. Het Europees Parlement wil activiteitgerelateerd beheren en budgetteren promoten. Wij hebben, samen met de Raad, een verklaring afgelegd waarin het belang wordt onderstreept van een kosten-batenanalyse en een deugdelijke verantwoording bij het oprichten van een nieuw agentschap. We moeten daarop aandringen.</p>
      <p sl="fi">Het thema voor de begroting van volgend jaar is “een resultaatgerichte begroting”. Het is de bedoeling om te benadrukken dat het de kredieten zijn die gebruikt moeten worden om de beoogde doelstellingen te halen. Het belangrijkste is niet het beheer, maar de resultaten. Ik ben er heilig van overtuigd dat we, samen met de Raad en de Commissie, zulk een begroting voor volgend jaar kunnen afleveren.</p>
    </intervention>
    <intervention id="2-164" speaker_id="1253" name="De Voorzitter" is_mep="True" mode="spoken">
      <p sl="nl">Bedankt, mijnheer Virrankoski, en bedankt dat u de spreektijd zo nauwgezet hebt gerespecteerd. De Finnen hebben hier alles blijkbaar zeer goed onder controle. De vertegenwoordigers van kleinere landen zoals Finland zijn, net als de grotere lidstaten, in staat om een grote invloed uit te oefenen. Onze andere rapporteur is ook een Fin. U hebt het woord, mijnheer Itälä.</p>
    </intervention>
    <intervention id="2-165" speaker_id="28313" name="Ville Itälä" is_mep="True" mode="spoken" role="rapporteur">
      <p sl="fi">Mijnheer de Voorzitter, de belangrijkste principes die het Parlement en de andere instellingen in acht moesten nemen bij het opstellen van de begroting voor volgend jaar, waren een goed financieel beheer en begrotingsdiscipline. We moeten een voorbeeld zijn voor de belastingbetaler, de gewone Europese burger. We moeten tonen dat we ook op het economische vlak onze verantwoordelijkheid opnemen. Dat is de enige manier om het vertrouwen van de bevolking te winnen.</p>
      <p sl="fi">De nieuwe secretaris-generaal van het Parlement heeft een nieuw voorstel ingediend over de begroting voor het Parlement voor het jaar 2008 en ik wil hem daarmee feliciteren, want het is een goed en evenwichtig voorstel. Het zal ons helpen een compromis te vinden bij het nemen van de uiteindelijke beslissing. Ik zou twee opmerkingen willen maken bij dit voorstel. Ten eerste, blijft het voorstel van de secretaris-generaal nog steeds onder de twintig procent van rubriek 5. Met andere woorden, de stijging verbruikt niet de volle twintig procent. Een tweede belangrijke kwestie is dat hij een groot aantal bestaande werknemers heeft kunnen herschikken.</p>
      <p sl="fi">Toch moeten we onthouden hoe dit proces in het Parlement over het algemeen verloopt. We zijn het dit jaar al meerder malen eens geworden over bepaalde principes. Een daarvan is dat het budget van het Parlement het budget van de belastingbetaler is, en dat we voor de uitgaven van nieuwe projecten het niveau van 2007 zouden proberen aan te houden. We zitten niet zo ver van die doelstelling af, en ik ben ervan overtuigd dat al de vooropgestelde projecten uitgevoerd kunnen worden als we de exacte bedragen met een zekere begrotingsdiscipline kunnen vastleggen.</p>
      <p sl="fi">Ik zou nog een andere kwestie willen aankaarten die te maken heeft met het budget voor het Parlement, namelijk het informatiebeleid. Er zijn verschillende projecten opgestart met het oog op de komende verkiezingen, zoals het WebTV-project. Het belangrijkste is dat de parlementsleden en de fracties nauw betrokken zijn bij alle aspecten van het informatiebeleid. De fracties en de Parlementsleden moeten dus in beeld komen en mogen het informatiebeleid niet overlaten aan de administratie. De bevolking wil weten waarom een bepaald parlementslid of een bepaalde fractie een voorstel indient of waarom ze op een bepaalde manier stemmen. Men wil de politieke achtergrond kennen en daarom moeten wij daarbij betrokken zijn. Ik hoop dat het idee om de kleine, lokale media uit te nodigen, waarover we het momenteel eens zijn, behouden zal blijven in de finale versie. Het uitnodigen van kleine, lokale media, die zelf niet over de nodige middelen beschikken om naar het Parlement te komen, kan ons dichter bij de burger brengen. Dat moet uiteraard gebeuren door onze parlementsleden.</p>
      <p sl="fi">Ik zou nog even willen terugkomen op de andere instellingen. De Raad heeft voorgesteld om over de hele linie, voor alle instellingen, besparingen door te voeren van twee procent. Als rapporteur moet ik zeggen dat ik dat moeilijk te aanvaarden vind, omdat de instellingen onderling heel erg van elkaar verschillen. De ene is groter dan de andere en er is ook een verschil in het soort werk dat zij uitvoeren.</p>
      <p sl="fi">Neem nu bijvoorbeeld de Europese Rekenkamer, die ik gisteren bezocht heb. Zij zijn erg spaarzaam geweest en geven al jaren blijk van een goede begrotingsdiscipline. Zij hebben op alle vlakken een overschot behaald. Ze hebben geen geld verspild. Hun uitgaven bestaan uitsluitend uit lonen en vaste kosten. Voor de Europese Rekenkamer kan er dus van een besparing van twee procent geen sprake zijn. Het hele systeem zou uit elkaar vallen als we hiermee doorgaan.</p>
      <p sl="fi">Ik hoop dat we het eens kunnen worden om voor elke instelling te bekijken op welke vlakken er bespaard kan worden. In ben het in principe eens met de Raad dat iedereen spaarzaam moet zijn en dat we moeten nagaan op welk gebied er bespaard kan worden, maar ik ben tegen het beleid van een universele besparing van twee procent.</p>
    </intervention>
    <intervention id="2-166" speaker_id="1037" name="Reimer Böge" is_mep="True" mode="spoken">
      <p sl="de">voorzitter van de Begrotingscommissie . – Mijnheer de Voorzitter, dames en heren, wat we vandaag bespreken, is de uitvoering van het tweede jaar van het overeengekomen meerjarig financieel kader. We bespreken de tenuitvoerlegging van de meerjarenplannen die een toegevoegde waarde betekenen voor Europa en die aan de hand van medebeslissing werden vastgelegd. We bespreken bijkomende verbintenissen tot hervormingen van alle drie de instellingen. Ik zou het voorzitterschap van de Raad willen verzekeren dat er tijdens het tripartite-overleg en de bemiddelingsprocedure van 13 juli een veelbelovende start is genomen op het vlak van basisovereenkomsten. De vijf gemeenschappelijke verklaringen waarnaar u hebt verwezen, en dan vooral die over de gedecentraliseerde agentschappen, zijn een stap in de goede richting en ik hoop dat we daarop kunnen voortbouwen.</p>
      <p sl="de">En u, commissaris, zou ik willen zeggen dat uw voorstel om de uitvoering van de begroting in twee fasen te presenteren een belangrijke stap betekent richting een doeltreffender begrotingsbeleid van zowel de Commissie als het Europees Parlement.</p>
      <p sl="de">Tijdens deze begrotingsprocedure, op basis van de ontwerpbegroting van de Raad, moeten we natuurlijk streven naar begrotingsdiscipline en moeten we de reeds aangegane verbintenissen te bewaken. Maar natuurlijk moeten we eveneens de voorspelbare en voorziene cijfers aanpassen. In dat opzicht, begrijp ik niets van de aanvullende verklaring van de Raad over de subrubrieken over groei en werkgelegenheid (1a) en over het landbouwbeleid en de marktgerelateerde uitgaven, namelijk dat indien de bedragen ontoereikend zouden zijn, de Commissie gevraagd moet worden een voorstel voor een gewijzigde begroting in te dienen. Het buitenlands beleid (rubriek 4) heeft nog steeds te lijden onder chronische onderfinanciering. Ik wil eveneens opmerken dat we, van bij het begin van de onderhandelingen over de financiële vooruitzichten, gewezen hebben op deze tekorten.</p>
      <p sl="de">We moeten er dus voor zorgen dat de overeengekomen programma’s op een deugdelijke manier worden uitgevoerd, zowel op het vlak van betalingsverplichtingen als op het vlak van betalingen. Maar op hetzelfde moment, en daar wil ik zeer duidelijk over zijn, zullen we niet aanvaarden dat onze politieke prioriteiten op de lange baan worden geschoven, hetzij tijdens de huidige begrotingsprocedure, commissaris, hetzij door algemene overschrijvingen op het einde van het begrotingsjaar.</p>
      <p sl="de">Ik wil zeer duidelijk stellen dat de verklaring over de uitvoering van de structuurfondsen en de plattelandsontwikkeling voor ons zeer belangrijk was. We zouden de Commissie dan ook willen vragen om zo snel mogelijk een voortgangsrapport in te dienen, want de lidstaten en de regio’s verwachten zeer terecht dat de programma’s in kwestie zonder vertraging worden uitgevoerd.</p>
      <p sl="de">Over het algemeen, zullen de verklaringen waarin men pleit voor een betere kosten-batenanalyse bij het oprichten van de gedecentraliseerde agentschappen leiden tot meer transparantie en meer duidelijkheid over de werknemers die daar feitelijk in dienst zijn, of het nu permanent of tijdelijk is. Ze betekenen, samen met de zogeheten screening van de personeelsformatie door de Commissie, een kwalitatieve stap voorwaarts. Er is hier sprake van een positieve evolutie die verder ontwikkeld, bestudeerd en nagestreefd moet worden. Ik zou willen toevoegen dat het codewoord in dit opzicht voorzichtigheid moet zijn en niet overreactie.</p>
      <p sl="de">We moeten natuurlijk toegeven dat een groot deel van de zaken waar we momenteel klagen, zoals de decentralisatie of de regels voor het uitvoeren van het Financieel Reglement, een gevolg zijn van communautaire beslissingen, en daarvoor dragen we allemaal de gedeelde verantwoordelijkheid. We weten allemaal wat de oplossing voor dit probleem is, namelijk het afslanken van, en tot op zekere hoogte vereenvoudigen van de procedures. Op dat vlak hebben we nog een lange weg af te leggen.</p>
      <p sl="de">Sta me toe nog iets te zeggen over twee of drie belangrijke kwesties. Het bedrag voor betalingen dat de Commissie heeft voorgesteld in haar voorontwerp voor begroting bleef 8,2 miljard onder het plafond van het Financieel Perspectief. Nu heeft de Raad een ontwerpbegroting ingediend met een marge van 10,3 miljard euro onder het plafond. Maar als we dan kijken naar de samenvattende tabel van de Raad, dan moeten we ons toch wel vragen stellen bij de inhoud ervan. Neem nu bijvoorbeeld de rubriek over de Strategie van Lissabon: groei en werkgelegenheid. Men creëert een marge van 342 miljoen euro, en verlaagt het bedrag voor betalingen met 548 miljoen in vergelijking met het voorontwerp van begroting. Zo verkrijgt men een artificiële marge om tegemoet te kunnen komen aan wat de Europese Raad als politieke prioriteiten heeft bestempeld.</p>
      <p sl="de">De onderliggende kwesties zijn, vermoed ik, de financieringsproblemen van het Europees Technologisch Instituut en de financieringsproblemen van Galileo. Om het zeer duidelijk te zeggen: het Parlement is duidelijk een voorstander van een communautaire oplossing voor Galileo en wacht over het algemeen op nieuwe voorstellen van de Commissie.</p>
      <p sl="de">Ik heb een korte bedenking bij rubriek 3, met betrekking tot natuurrampen. Wat is er gebeurd met het voorstel van voormalig commissaris Michel Barnier over civiele bescherming in Europa? Hebben we daar een gemeenschappelijk antwoord op? En zo ja: welke gevolgen heeft dat voor de begroting van 2008 en de daaropvolgende begrotingen?</p>
      <p sl="de">Mijnheer de Voorzitter, de herhaaldelijke verwijzingen naar het gemeenschappelijk buitenlands en veiligheidsbeleid bewijzen dat onze politieke analyses correct waren. De bedragen die momenteel vermeld worden in de ontwerpbegroting zijn onvoldoende om een antwoord te kunnen bieden op de uitdagingen in Afghanistan, Palestina en Kosovo, en besparen op de reserve voor spoedhulp is slechts een schijnoplossing, waar ik het nut niet van inzie. We vragen de Commissie dan ook om inzake deze kwestie duidelijk te formuleren wat we, volgens haar, de komende jaren nog mogen verwachten.</p>
      <p sl="de">Nog een laatste opmerking, Mijnheer de Voorzitter. De lidstaten hebben zich ertoe verbonden, en ik citeer hierbij uit paragraaf 44 van de betrouwbaarheidsverklaring in het Interinstitutioneel Akkoord.</p>
      <p sl="de">“jaarlijks op het passende nationale niveau een overzicht op te stellen van de beschikbare controles en verklaringen”.</p>
      <p sl="de">Ik zeg dit in alle ernst: lidstaten die niet kunnen garanderen dat hun jaarverslag op tijd binnen zal zijn, zullen door ons geconfronteerd worden met hun begroting, en ook met andere kwesties. Voor de rest ben ik het volledig eens met wat beide rapporteurs hebben gezegd.</p>
    </intervention>
    <intervention id="2-169" speaker_id="photo_generic" name="Dalia Grybauskaitė" is_mep="True" mode="spoken">
      <p sl="lt">lid van de Commissie. – Ik zou iedereen willen verwelkomen bij dit begin van een nieuw seizoen dat, zoals altijd, interessant en intensief belooft te zijn. Ik ben erg tevreden dat we in juli al tot productieve en positieve communicatie zijn gekomen. In Litouwen zeggen we: goed begonnen is half gewonnen. Daarom hoop ik dat we, met de sfeer waarin we dit werk hebben aangevat, er de resultaten die we al hebben geboekt door te onderhandelen en drie belangrijke verklaringen af te leggen, erg goed aan deze taak begonnen zijn. Vandaag hebben we de ontwerpbegroting van de Raad besproken. Ik hoor zeer vaak vanuit het Parlement dat wij – de Commissie – zoveel taken krijgen. Ik ben het daar zeker mee eens, en wij zijn bereid om hierop te reageren en hierover alle nodige informatie te verschaffen.</p>
      <p sl="lt">Wat deze ontwerpbegroting van de Raad betreft, zou ik willen vermelden dat de Commissie, bij het presenteren van haar versie, gebruikt heeft gemaakt van onze analyse om te verwijzen naar de vooruitzichten van de lidstaten. Daarom zijn wij ervan overtuigd dat ons voorstel zowel economisch als politiek gezien deugdelijk is. Daarom kan de Commissie niet volledig akkoord gaan met de ontwerpbegroting van de Raad. We sluiten ons aan bij de mening van de Parlementsleden die al gezegd hebben dat de grootste horizontale besparingen … Ik zou willen herhalen dat men weer in alle rubrieken horizontale besparingen heeft toegepast. De Commissie is van mening dat deze aanpak en deze methodologie niet verstandig is, vooral niet wat betreft rubriek 1a en 1b, waarbij het gaat over innovatie en onderzoek. En we hebben nog een bijkomend probleem met het Europees Technologisch Instituut en het Galileo-programma, een probleem dat parallel loopt met het probleem van de jaarlijkse Europese begrotingsprocedure en waarvoor we eveneens een oplossing moeten vinden. Het staat vast dat we opnieuw moeten debatteren over de hoeveelheid en de omvang van individuele gevallen, in plaats van op een mathematische manier besparingen door te voeren. Hetzelfde geldt voor het landbouwbeleid en het buitenlands beleid, waarbij de aanpak van de Raad om fondsen in reserve te plaatsen, naar mijn mening, nogal conservatief is en we zullen er ongetwijfeld in de nabije toekomst nog op moeten terugkomen. In de komende twee weken zal de Commissie haar voorstel formuleren aan het Parlement en de Raad om de begroting aan te passen ten behoeve van Kosovo en Palestina.</p>
      <p sl="lt">Natuurlijk zijn we, zoals altijd, bezorgd over de houding van de Raad tegenover de administratieve uitgaven, en ik moet toegeven dat de begroting, en dan vooral in het Europees Parlement, een beetje Fins aanvoelt. Ik bedoel dat in de goede zin, want ik zie de drang naar discipline, verantwoordelijkheidszin en deugdelijkheid op het vlak van de uitgaven van de vertegenwoordigers en we aanvaarden dat en zullen daar altijd op reageren. Omwille van de horizontale besparing die de Raad voorstelt, zal de Raad zelf niet meer in staat zijn om de beloofde extra personeelsleden aan te werven. Achthonderd nieuwe personeelsleden aanwerven voor het uitvoeren van bijkomende ontwikkelingstaken is onaanvaardbaar voor de Commissie. We verwachten van het Parlement dezelfde houding en we hopen dat de aanpassing van deze kwestie samen met het Parlement zal gebeuren. Samenvattend, wil ik zeggen dat ik tevreden ben dat we een goede start hebben genomen. Maar we staan zeer kritisch tegenover de ontwerpbegroting van de Raad. We zijn bereid om op korte termijn Kosovo en Palestina te bespreken en we willen ook de situatie van het Galileo-programma en het Europees Technologisch Instituut bespreken en daar beslissingen over nemen rond de 19e , en we zullen proberen voor al deze belangrijke kwesties tot een overeenkomst te komen. Ik hoop dus op een succesvolle procedure en ik hoop dat mijn Litouwse landgenoten mijn eerste Litouwse toespraak goed en correct hebben kunnen vertalen.</p>
    </intervention>
    <intervention id="2-170" speaker_id="1253" name="De Voorzitter" is_mep="True" mode="spoken">
      <p sl="de">Het debat is gesloten.</p>
      <p sl="de">Schriftelijke verklaringen (artikel 142)</p>
    </intervention>
    <intervention id="2-171" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Strategie van Lissabon vraagt dat drie procent van het BBP van de lidstaten geïnvesteerd wordt in onderzoek en dat twee derden daarvan afkomstig zijn van de particuliere sector.</p>
      <p sl="ro">Slechts een klein aantal Europese regio’s heeft die doelstelling gehaald. In 2004, heeft 42 procent van de Europese bedrijven onderzoek gevoerd naar hun activiteiten en de lidstaten hebben slechts 1,84 procent van hun BBP in onderzoek geïnvesteerd. In 2006 was 35 procent van de actieve bevolking van de EU werkzaam in de sector van wetenschap en technologie.</p>
      <p sl="ro">Onderwijs is essentieel voor de toekomst van de EU. Het</p>
      <p sl="ro">zou toegankelijk moeten zijn voor iedereen, arm en rijk, in de stad en op het platteland. De kwaliteit van het Europese onderwijs zou gemeten moeten worden aan de hand van het percentage afgestudeerden en het percentage studenten dat mag overgaan naar een hoger onderwijsniveau. We hebben een nieuw sociaal Europa nodig, een Europa waar de burgers het belangrijkste zijn.</p>
      <p sl="ro">Aangezien zowel de Europese Unie als de lidstaten in de herfst hun begrotingen voor 2008 zullen goedkeuren, verzoek ik dat men in de Europese Unie voorrang geeft aan investeringen in onderzoek en onderwijs.</p>
    </intervention>
  </section>
  <section id="creitem22" title="14. Vervoer van gevaarlijke goederen over land (debat)">
    <intervention id="2-173" speaker_id="1253" name="De Voorzitter" is_mep="True" mode="spoken">
      <p sl="nl">Aan de orde is het verslag van Bogusław Liberadzki, namens de Commissie vervoer en toerisme, over het voorstel voor een richtlijn van het Europees Parlement en de Raad betreffende het vervoer van gevaarlijke goederen over land (COM(2006)0852 – C6-0012/2007 – 2006/0278(COD)) (A6-0253/2007).</p>
    </intervention>
    <intervention id="2-174" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . − Mijnheer de Voorzitter, dames en heren, het is een genoegen om u vandaag het voorstel voor de richtlijn betreffende het vervoer van gevaarlijke goederen over land te mogen voorstellen.</p>
      <p sl="fr">Het vervoer van gevaarlijke goederen is goed voor ongeveer acht procent van het volledige goederentransport. Dat is bijna een miljoen transporten per dag. We moeten het vrije verkeer van gevaarlijke goederen garanderen en streven naar intermodaliteit van de nationale en internationale diensten, maar op hetzelfde moment moeten we ook oog hebben voor het veiligheidsaspect zodat we het milieu, de burgers en de arbeiders in de sector kunnen beschermen.</p>
      <p sl="fr">Met dit voorstel beoogt men de vier bestaande richtlijnen en vier beschikkingen van de Commissie over het vervoer van gevaarlijke goederen te actualiseren door ze samen te smelten in een enkel wetgevingsbesluit. Dat is een belangrijke vereenvoudiging van het Gemeenschapsrecht ter zake.</p>
      <p sl="fr">Bovendien moet de communautaire regelgeving uitgebreid worden met het vervoer van goederen via de binnenwateren, een sector die momenteel nog aan geen enkele regel van het gemeenschapsrecht onderhevig is.</p>
      <p sl="fr">Vervoer via de binnenwateren mag dan wel een minder belangrijke vorm van vervoer zijn, een ongeval op de binnenwateren kan ernstige gevolgen hebben. Met één enkele richtlijn die van toepassing is op al het vervoer van gevaarlijke goederen via de binnenwateren, kunnen we de risico’s beperken. Het voorstel is van toepassing op zowel binnenlands als internationaal vervoer.</p>
      <p sl="fr">Dat zijn de doelstellingen die worden beoogd met het voorstel waarvan de heer Liberadzki rapporteur is. Voor het debat begint, zou ik de rapporteur en de Commissie vervoer en toerisme willen bedanken voor hun steun aan dit Commissievoorstel.</p>
    </intervention>
    <intervention id="2-175" speaker_id="23768" name="Bogusław Liberadzki" is_mep="True" mode="spoken" role="rapporteur">
      <p sl="pl">Mijnheer de Voorzitter, commissaris, het is een genoegen om namens de Commissie vervoer en toerisme dit verslag in te dienen. Eerst en vooral, waarderen we het feit dat de Commissie het voorstel voor de richtlijn heeft geleverd dat we vandaag zullen bespreken.</p>
      <p sl="pl">We zijn het volledig met u eens, commissaris, dat dit initiatief de regelgeving inzake het vervoer van gevaarlijke goederen zal consolideren en het aantal regels zal verminderen. Ten tweede, zijn we het ook met u eens dat deze regelgeving een zeer grote invloed zou kunnen hebben op zowel de transportveiligheid als op de levenskwaliteit van de burgers. Tot slot wil ik nog zeggen dat de regelgeving die we willen goedkeuren, of beter gezegd: de regelgeving die we willen consolideren om het aantal regels te verminderen, gebaseerd is op de aanbevelingen van de VN over het vervoer van gevaarlijke goederen via weg, spoor en binnenwateren, een sector die in de Europese Unie in totaal goed is voor 110 miljard ton per kilometer per jaar.</p>
      <p sl="pl">Bij het presenteren van dit verslag, zou ik willen benadrukken dat de leden van de Commissie vervoer en toerisme het zo goed als unaniem hebben goedgekeurd. We zijn van oordeel dat het een belangrijk en noodzakelijk verslag is. Het zal een positieve invloed hebben op de kwaliteit van het transport, omdat het de regelgeving over het vervoer van gevaarlijke goederen uitbreidt met personentreinen. In het verslag wordt ook bepaald wanneer de lidstaten, omwille van redenen die niet met veiligheid te maken hebben, mogen afwijken van de algemene regelgeving en hoe deze afwijkingen geïntroduceerd en behandeld moeten worden op EU-niveau.</p>
      <p sl="pl">Ik zou alle aanwezigen willen vragen om de amendementen die besproken en geïntroduceerd zijn, te steunen, en dan vooral amendement 44, waarin we, op verzoek van de Raad, naast voertuigen ook het concept van wagons en binnenschepen hebben toegevoegd om mogelijke misverstanden te vermijden. Ik zou u willen vragen om dat te steunen. Ik zou u ook in het bijzonder willen vragen om amendement 45 te steunen, dat, na een lange discussie, als een goed compromis werd beschouwd. Dit heeft betrekking op artikel 1(3) (b), waarin we de woorden hebben toegevoegd “indien er gegronde redenen voor zijn, is het mogelijk om de route en het soort transport op te leggen”. Dan wordt amendement 16 overbodig en kan het weggelaten worden, of we kunnen er tegen stemmen.</p>
      <p sl="pl">Ik zou u ook willen vragen om tegen amendementen 46 en 47 te stemmen. Ze bevatten namelijk regels die al voorkomen in de tekst zelf, en dat betekent dat ze de regelgeving onnodig verzwaren. Tot slot, zou ik de schaduwrapporteurs willen bedanken voor de productieve samenwerking. Ik zou eveneens in het bijzonder de Commissie willen bedanken, en ook de Raad − zowel onder het Duitse voorzitterschap als onder het Portugese voorzitterschap. We hebben ongeveer vijf werkvergaderingen gehad. Er waren geen noemenswaardige onenigheden, en als er dan toch meningsverschillen waren, dan hebben we die kunnen uitpraten. Naar mijn mening, is dat een schoolvoorbeeld van een goede samenwerking.</p>
    </intervention>
    <intervention id="2-176" speaker_id="4282" name="Renate Sommer" is_mep="True" mode="spoken">
      <p sl="de">namens de PPE-DE-Fractie – Mijnheer de Voorzitter, commissaris, dames en heren, het klopt dat het voorstel voor de richtlijn betreffende het vervoer van gevaarlijke goederen over land een belangrijke kwestie is. Er wordt namelijk elk jaar ongeveer 110 miljard ton/km aan gevaarlijke goederen vervoerd in de Europese Unie, waarvan 58 procent over de weg, 25 procent per spoor en, tot nu toe, 17 procent over de binnenwateren.</p>
      <p sl="de">De bedoeling van dit voorstel tot richtlijn is om de bestaande regelgeving over het vervoer van gevaarlijke goederen te vereenvoudigen en te coördineren. Het vergroot eveneens het toepassingsgebied van de huidige EU voorzieningen, zodat, naast de weg en het spoor, nu ook het vervoer over de binnenwateren eronder valt. Die vereenvoudiging vermindert de bureaucratische rompslomp en verbetert de intermodaliteit. Als dezelfde regels gelden voor het vervoer over de weg, het spoor en de binnenwateren, dan komt er een uniform niveau van veiligheid van het nationale en internationale vervoer in de hele Gemeenschap. Uniforme regels voor de vervoermiddelen vereenvoudigen en promoten het multimodaal transport.</p>
      <p sl="de">Het toevoegen van de binnenwateren aan het toepassingsgebied van de voorzieningen is een goed initiatief. Het betekent dat dezelfde veiligheidregels gelden voor alle binnenwateren van de Gemeenschap.</p>
      <p sl="de">Dat zal een positieve invloed hebben op de werkomstandigheden aan boord, de veiligheid van het vervoer en de bescherming van het milieu. Het bestaan van uniforme regels drukt bovendien de kosten, omdat er dan geen nood meer is aan allerlei verschillende vergunningen en autorisaties. Over het algemeen, zal dit het potentieel en de marktvooruitzichten van het vervoer over de binnenwateren ten goede komen, en dat is uiteindelijk onze bedoeling: we willen het vervoer van gevaarlijke goederen meer over de binnenwateren laten verlopen.</p>
      <p sl="de">De ontwerpamendementen die werden goedgekeurd door de Commissie vervoer en toerisme weerspiegelen in grote mate de visie van de Raad. We hebben een overeenkomst bereikt en we willen proberen om ze bij de eerste lezing al goedgekeurd zien. Ik wil graag nog benadrukken dat ik het Parlement met aandrang verzoek om één bepaald ontwerpamendement, dat de rapporteur al vermeld heeft en dat een compromis inhoudt, goed te keuren. Het is belangrijk om in dit dossier zinnige voorzieningen te behouden. Het is een kwestie waarin zowel de Commissie als de Raad een akkoord over bereikt hebben. Het ontwerpamendement handelt over de voorziening die de lidstaten de mogelijkheid geeft om specifieke veiligheidsvoorschriften op te leggen en eventueel ook de vervoerswijze te bepalen op voorwaarde dat ze dit kunnen verantwoorden tegenover de Commissie.</p>
      <p sl="de">Om af te ronden, zou ik de rapporteur van harte willen bedanken. We hebben zeer goed met hem kunnen. Aan het Parlement wil ik vragen om dit verslag bij de eerste lezing goed te keuren.</p>
    </intervention>
    <intervention id="2-177" speaker_id="1309" name="Brian Simpson" is_mep="True" mode="spoken">
      <p sl="en">namens de PSE-Fractie . – Mijnheer de Voorzitter, namens mijn fractie zou ik de rapporteur graag hartelijk willen bedanken, zowel voor zijn verslag als voor het feit dat hij het Parlement, de Raad en de verschillende politieke facties rond dit belangrijke onderwerp bij elkaar heeft weten te brengen.</p>
      <p sl="en">Zoals u allen wellicht gevoegelijk bekend, berust het huidige communautaire recht op dit gebied hoofdzakelijk op vier richtlijnen met betrekking tot het vervoer van gevaarlijke goederen. De RID-richtlijn en de ADR-richtlijn hebben achtereenvolgens betrekking op het spoor- en wegvervoer, en voor de binnenvaart is het vervoer van gevaarlijke goederen geregeld in de bijlagen bij deze twee richtlijnen.</p>
      <p sl="en">Met het huidige voorstel voor een nieuwe richtlijn wordt de werking van het communautair recht uitgebreid tot de binnenwateren, en dat verdient ons aller steun.</p>
      <p sl="en">Sommige mensen zijn van mening dat de rapporteur zich er teveel bij heeft neergelegd dat de richtlijn niet zo ver gaat, waar dan weer anderen tegenover staan, vooral afkomstig uit de bedrijftak zelf, die vinden dat de richtlijn te dwingend is en te verstrekkend.</p>
      <p sl="en">Maar als u het mij vraagt heeft de rapporteur juist een goed evenwicht weten te bereiken. Waar het hier om gaat is dat we hiermee de beschikking krijgen over een gemeenschappelijk systeem ter regulering van het vervoer van gevaarlijke goederen over de binnenwateren voorzien van algemeen geldende standaarden. Op die manier weet iedereen, ook de lidstaten, precies waar hij aan toe is.</p>
      <p sl="en">Dit verslag levert ons toegevoegde waarde op, zoals de rapporteur al uitlegde. Het leidt tot grotere veiligheid en daarom ben ik en ook mijn fractie van mening dat het ons aller steun verdient.</p>
    </intervention>
    <intervention id="2-178" speaker_id="28176" name="Jeanine Hennis-Plasschaert" is_mep="True" mode="spoken">
      <p sl="nl">namens de ALDE-Fractie . – Voorzitter, zoals reeds gezegd voorziet het voorstel in de actualisering en ook de samenvoeging van de bestaande richtlijnen en beschikkingen inzake het vervoer van gevaarlijke goederen over land. Eén wettekst, waarbij naast het weg- en spoorvervoer nu ook de binnenvaart in de werkingssfeer wordt opgenomen. Eerlijk gezegd vraag ik me af wie hier nu tegen kan zijn. Ik kan me niet voorstellen dat er ook maar iemand twijfelt aan nut en noodzaak van maatregelen die ervoor moeten zorgen dat dergelijke transporten in de best mogelijke veiligheidsomstandigheden plaatsvinden. Als die maatregelen dan ook nog eens helder verwoord en gebundeld worden, dan is iedereen daarbij gebaat.</p>
      <p sl="nl">Op Commissieniveau zijn we akkoord gegaan met het leeuwendeel van de veelal technische wijzigingsvoorstellen van de rapporteur. Duidelijk is dat de rapporteur in deze nauw heeft samengewerkt met de Raad en dat is voor een richtlijn als deze over het algemeen ook wel zo efficiënt. Het feit dat de rapporteur snel tot een akkoord in eerste lezing wil komen, is dan ook te prijzen. Maar de introductie van amendement 45 heeft de ALDE-Fractie verrast en is wel erg makkelijk. Waarom niet genoegen nemen met de tekst zoals verwoord in amendement 16, waarover iedereen en ook wij het met elkaar eens waren? Waarom onmiddellijk aan alle wensen van de Raad tegemoet komen, ook als deze de efficiency in de logistieke keten nadelig beïnvloeden. Waarom wilt u op dit punt de discussie met de Raad niet eens aangaan? Niet alle lidstaten staan achter het zogenoemde compromis. Wat valt er voor de rapporteur, maar ook mevrouw Sommer en de heren Jarzembowski en Simpson te winnen als lidstaten de mogelijkheid krijgen een transportmodaliteit willekeurig voor te schrijven? Het moet toch duidelijk zijn dat elke vervoersmodaliteit op geheel eigen wijze prima zorg draagt voor veilig en efficiënt transport. Waarom zouden de marktpartijen niet in staat zijn om dit zelf te bepalen? We hebben hier eerder toe besloten middels amendement 16 en ik zou u dan ook willen vragen om nog één keer naar amendement 45 te kijken en eventueel uw standpunt te herzien.</p>
      <p sl="nl">Ik dank de rapporteur voor zijn inzet, maar ik vind het jammer dat hij zich heeft laten verleiden om de bepaling inzake het gebruik van voorgeschreven vormen van vervoer via deze achterdeur opnieuw te introduceren. Nogmaals wil ik u vragen uw standpunt ten aanzien van amendement 45 te herzien.</p>
    </intervention>
    <intervention id="2-179" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, de voorgestelde nieuwe richtlijn over de regelgeving inzake het vervoer van gevaarlijke goederen over land is erg noodzakelijk. Het giet de voorgaande regelgeving van de EU in een enkele wettekst en voegt er eveneens het vervoer over water aan toe.</p>
      <p sl="pl">Het betrekken van de internationale regelgeving inzake het vervoer van gevaarlijke goederen, maakt van deze richtlijn een geconsolideerd document dat internationaal toegepast kan worden. De nieuwe richtlijn maakt het eveneens mogelijk om, tot op zekere hoogte, rekening te houden met specifieke binnenlandse omstandigheden, indien de economische toestand of de staat van de weg hierom vragen. Een voorbeeld daarvan kan zijn in hoeverre we gebruik maken van megaliner vrachtwagens.</p>
      <p sl="pl">De amendementen die zijn voorgesteld zijn technisch van aard en baren ons geen zorgen, met uitzondering van amendementen 46 en 47. Ik zou de rapporteur, de heer Liberadzki, willen bedanken voor zijn constructieve bijdrage tijdens de voorbereiding van dit verslag. De Fractie UEN is van mening dat de</p>
      <p sl="pl">richtlijn voldoet aan de verwachtingen van alle betrokken partijen.</p>
    </intervention>
    <intervention id="2-180" speaker_id="28253" name="Eva Lichtenberger" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, commissaris, dames en heren, voor het multimodaal transport, dat − hoop ik − in de toekomst nog zal toenemen, is deze regelgeving een zeer goede zaak. Ze is namelijk transparanter en beter te begrijpen. Eindelijk zijn ook de binnenwateren erin opgenomen, zoals de Fractie De Groenen al in een vroeger verslag had gevraagd. Ik begrijp niet waarom dat zo lang heeft moeten duren. Op een rivier, zal een ongeval met een vaartuig dat zeer giftige chemische stoffen vervoert namelijk een nog ergere vervuiling teweeg brengen dan op open zee.</p>
      <p sl="de">De strikte regels die de lidstaten mogen opleggen in verband met het soort vervoer dat gebruikt moet worden, vind ik belangrijk en gerechtvaardigd. De omstandigheden van onze transportroutes verschillen namelijk onderling erg van elkaar. Er kunnen bijvoorbeeld hoge bruggen zijn, die niet toegankelijk zijn voor reddingsteams. Er kan verkeersdrukte zijn, die in bepaalde omstandigheden het vervoer van gevaarlijke goederen nog riskanter maakt. Gevaarlijke goederen worden vaak vervoerd in de buurt van steden. Om al deze redenen moeten we de lidstaten de mogelijkheid geven om op een flexibele manier op deze gevaren te reageren.</p>
      <p sl="de">Dit verslag, zoals vele anderen, valt of staat met de graad van toezicht. De lidstaten moeten systematisch controleren of de regels worden nageleefd, want anders blijven we achter met niets anders dan holle woorden over een veiligheid die er jammer genoeg niet is. Sommige lidstaten schieten op dat vlak – laten we daar eerlijk over zijn – ernstig tekort. Ook wat betreft het opleiden van brandweerlui en reddingsteams staan we nog voor een grote uitdaging.</p>
      <p sl="de">Ik hoop dat dit verslag een aanzet zal geven tot een strenger toezicht, zodat de gevaren van het vervoer – over water, per spoor of over de weg − eindelijk beperkt kunnen worden.</p>
    </intervention>
    <intervention id="2-181" speaker_id="28215" name="Jacky Henin" is_mep="True" mode="spoken">
      <p sl="fr">namens de GUE/NGL-Fractie . – Mijnheer de Voorzitter, in de industrie en de handel, wordt er steeds vaker gewerkt met just in time -levering omdat dat, kort gezegd, een maximale onmiddellijke winst oplevert. Maar dat betekent dus ook dat goederen zich steeds minder in opslagplaatsen en veilige fabrieken bevinden en steeds vaker op de weg, de rivieren, het spoor en op zee.</p>
      <p sl="fr">De Europese Commissie spant zich al jaren in om de transportsector te dereguleren in het belang van de particuliere sector, zonder daarbij oog te hebben voor het algemeen belang. Het is zelfs zo dat, wanneer iemand de kwestie van openbare veiligheid ter sprake brengt, de Commissie zich onmiddellijk verschuilt achter het subsidiariteitsbeginsel.</p>
      <p sl="fr">Zoals altijd, pocht de Commissie dat ze nauw heeft samengewerkt met de werkgevers. Maar ze vergeet daarbij, zoals altijd, de werknemers. En die hadden haar misschien veel kunnen leren, in het bijzonder over de algemene deregulering van de transportsector, de sociale dumping en de weigering om bindende wetgeving op te stellen over de werkomstandigheden en opleidingen in de transportsector. De kans is groot dat er in de toekomst een grote ramp gebeurt tijdens het vervoer van gevaarlijke goederen. Het zijn de personen die nu de beslissingen hebben genomen die dan verantwoordelijk zullen zijn.</p>
      <p sl="fr">Dit Parlement zou echter ook kunnen stemmen voor</p>
      <p sl="fr">eenvoudige en doeltreffende maatregelen. Zo zouden we parkeerplaatsen en rangeerterreinen waarlangs gevaarlijke goederen passeren, kunnen classificeren als SEVESO-locaties. We zouden het vervoer van alle gevaarlijke goederen verplicht in real time traceerbaar kunnen maken aan de hand van een GPS-systeem, zodat we kunnen vermijden dat niet-compatibele producten met elkaar in aanraking komen. We zouden het betrokken personeel de noodzakelijke veiligheidsmaatregelen kunnen aanleren. De meeste mensen beschouwen dit alles echter als onnodige uitgaven. Wel, u hebt het recht er zo over te denken, maar verwacht in dat geval geen steun vanuit onze hoek!</p>
    </intervention>
    <intervention id="2-183" speaker_id="28457" name="Luca Romagnoli" is_mep="True" mode="spoken">
      <p sl="it">namens de ITS-Fractie . – Mijnheer de Voorzitter, dames en heren, het is niet nodig om lang te debatteren over het uitstekende verslag en het grondig onderbouwde voorstel van de heer Liberadzki voor een richtlijn over het vervoer van gevaarlijke goederen over land. Ik heb het in de commissie goedgekeurd en ik bevestig vandaag nog eens mijn stem. Ik ben ervan overtuigd date heel wat collega’s van de Fractie ITS mijn voorbeeld zullen volgen.</p>
      <p sl="it">Naarmate er meer interne handel van die aard komt tussen de lidstaten van de Europese Unie, wordt het des te nuttiger dat de omstandigheden waarin deze handel plaatsvindt vergelijkbaar zijn op het vlak van veiligheid, maar ook op het vlak van controles en de daaraan verbonden administratieve procedures. Het zou onredelijk zijn om deze technische tekst, die opgesteld is na uitgebreide en grondige consultaties met talloze experts uit de lidstaten, te bekritiseren of, nog erger, te verwerpen.</p>
      <p sl="it">Ik zou ook van deze gelegenheid gebruik willen maken om, naast de heer Liberadzki, ook het comité voor het vervoer van gevaarlijke goederen te bedanken voor hun inspanningen, omdat ze bij hun werkzaamheden geen moment zijn afgeweken van de geldende internationale overeenkomsten ter zake.</p>
      <p sl="it">Ik zou willen afronden met de opmerking dat de amendementen, of toch een groot deel van de ingediende amendementen, naar mijn mening aanvaard moeten worden, en dan vooral amendement 2 bij overweging 14, de amendementen die te maken hebben met de lidstaten die nog niet over een spoorwegnet beschikken en uiteraard uitgesloten en dus vrijgesteld moeten worden en eerlijk gezegd, steun ik ook amendement 45.</p>
    </intervention>
    <intervention id="2-184" speaker_id="28251" name="Jörg Leichtfried" is_mep="True" mode="spoken">
      <p sl="de">Mijnheer de Voorzitter, Mijnheer de Ondervoorzitter, dames en heren, ik zou eerst en vooral van deze gelegenheid gebruik willen maken om mijn goede vriend de rapporteur, Bogusław Liberadzki, te feliciteren met zijn evenwichtig en geslaagd verslag. Zoals mevrouw Sommers al zei, worden er in de Europese Unie elk jaar 110 miljard ton/km aan gevaarlijke goederen vervoerd. Net zoals de heer Henin, had ik liever gezien dat ten minste een deel daarvan in opslagplaatsen werd bewaard. Jammer genoeg, is dat niet het geval en daarom moeten we ons ook met die kwestie bezighouden.</p>
      <p sl="de">Een eerste, belangrijk punt in dit verslag is het actualiseren en coördineren van de bestaande regelgeving en veiligheidsvoorschriften voor tanks en voertuigen. Een tweede belangrijk punt is het uitbreiden van die voorschriften voor vervoer over de weg en het spoor naar vervoer over binnenwateren. Als we kijken naar de evolutie van de transportsector in de laatste jaren, dan zien we duidelijk dat het vervoer over de binnenwateren steeds belangrijker wordt. Ik ben het met mevrouw Lichtenberger eens dat ongevallen op de rivieren natuurlijk bijzonder gevaarlijk zijn.</p>
      <p sl="de">Deze maatregelen, en ik zeg dit als inwoner van een doorvoerland, zouden bovendien tot gevolg kunnen hebben dat men steeds vaker gebruik zal maken van het spoorwegnet. Dat is natuurlijk een zeer positieve zaak. In Oostenrijk zijn we uiteraard zeer tevreden over dit verslag, vooral omdat Oostenrijk, omwille van zijn aardrijkskundige ligging, zeer strenge veiligheidsvoorschriften oplegt aan de transporteurs. Ik ben ook zeer verheugd dat alle lidstaten in de toekomst het recht zullen hebben het vervoer van gevaarlijke goederen op hun grondgebied te reguleren of te verbieden. Daarbij hoort, naar mijn mening, in het bijzonder het bepalen van voorzieningen inzake de bescherming van het milieu, en het beperken of verbieden van het vervoer van bepaalde gevaarlijke goederen.</p>
      <p sl="de">Als het verslag wordt goedgekeurd in de voorgestelde bewoordingen van de rapporteur, dan zal het een zeer goed verslag zijn en dan kunnen we tevreden zijn met het resultaat.</p>
    </intervention>
    <intervention id="2-185" speaker_id="28208" name="Nathalie Griesbeck" is_mep="True" mode="spoken">
      <p sl="fr">Mijnheer de Voorzitter, dames en heren, ik zou eveneens de rapporteur willen bedanken voor zijn leiderschap bij dit zeer technische dossier over het vervoer van gevaarlijke goederen, die bijna tien procent van de goederen in Europa vertegenwoordigen. Ik ben zeer tevreden over dit verslag, niet alleen omdat het de regels over de openbare veiligheid vereenvoudigt, maar ook omdat die regels nu eveneens betrekking zullen hebben op het vervoer over de binnenwateren, een vorm van transport die − volgens heel wat mensen − verder ontwikkeld zou moeten worden in heel Europa als een alternatief voor het vervoer over de weg. Ook de Europese burgers hebben hierover hoge verwachtingen.</p>
      <p sl="fr">Dit verslag zal helpen de wetgeving en de daaraan verbonden administratieve procedures te vereenvoudigen voor zowel de verzender als de ontvanger. Het betekent bovendien een stap in de goede richting op het vlak van de scholing van het personeel dat instaat voor de veiligheid van gevaarlijke goederen. Hoewel we onze houding tegenover bepaalde kwesties die in de amendementen zijn aangehaald, nog verder moeten definiëren, kunnen we nu al zeggen dat dit verslag ontegensprekelijk een vooruitgang betekent, vooral op het vlak van duidelijkheid en op het vlak van veiligheid.</p>
    </intervention>
    <intervention id="2-186" speaker_id="28508" name="Alyn Smith" is_mep="True" mode="spoken">
      <p sl="en">Geachte Voorzitter, ik sluit mij van harte aan bij de opmerkingen van mijn fractiegenoot, mevrouw Lichtenberger. We zien dit pakket wetgeving als een welkome stap in de goede richting, ook al hebben we tevens enige bedenkingen bij het geheel. Met onze amendementen beogen wij dit pakket te versterken, met name wat betreft scholing over hoe om te gaan met ongelukken, alsook wat betreft het recht van individuen om te weten wat er vervoerd wordt.</p>
      <p sl="en">Zelf zou ik eigenlijk nog iets verder willen gaan. Ik zou graag in hetzelfde kader ook nog het vervoer van militair en nucleair materiaal opgenomen zien worden. Schotland herbergt helaas militaire nucleaire faciliteiten en civiele nucleaire objecten, en heeft op regelmatige basis te maken met vervoer van radioactief materiaal. De krant Sunday Herald heeft recentelijk onthuld dat er in de afgelopen zeven jaar in Schotland 67 vervoersgerelateerde nucleaire veiligheidsincidenten hebben plaatsgevonden. Er is dus wel enige ruimte voor verbetering aanwezig en ik denk dat de EU iets doen kan op het vlak waarop de Britse regering gedoemd is te falen. Maar totdat dat zover is, is het goed dat er stappen worden ondernomen om mensen in Europa meer rechten te geven om te kunnen achterhalen wat er naast hen op de weg of op het water wordt vervoerd, en om te weten te komen of die goederen wel veilig zijn. Het verslag is hierbij een steun in de rug en daarom zijn we er blij mee.</p>
    </intervention>
    <intervention id="2-187" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mijnheer de Voorzitter, commissaris, geachte parlementsleden, tussen 1995 en 2004 is het goederenvervoer met 28 procent toegenomen. Tegen 2020 wordt een stijging van vijftig procent voorspeld. 58 procent van het goederenvervoer gebeurt over de weg, 25 procent per spoor en 17 procent over de binnenwateren. 8 procent van de vervoerde goederen zijn gevaarlijke goederen. Het vervoer van gevaarlijke goederen houdt een gevaar in voor de gebieden waarlangs de goederen passeren en daarom moet de Europese Unie de nodige maatregelen treffen om de veiligheid van deze vorm van transport te verhogen.</p>
      <p sl="ro">De bestaande wetten in de Europese Unie zijn alleen van toepassing op het vervoer van gevaarlijke goederen over de weg of via het spoor. Voor het vervoer over zee gelden alleen de internationale verdragen waar de lidstaten deel van uitmaken. Na de toetreding van Roemenië en Bulgarije tot de Europese Unie, is bijna de volledige lengte van de Donau bevaarbaar binnenwater geworden. De Donau loopt door zeven Europese hoofdsteden en nabij gelegen stedelijke agglomeraties. Daarom is het uiterst belangrijk om het vervoer van gevaarlijke goederen over de Donau zo veilig mogelijk te laten verlopen.</p>
      <p sl="ro">Het is van het grootste belang dat er aan de maatregelen over het vervoer van gevaarlijke goederen ook maatregelen worden toegevoegd over de mogelijke interventie van hulpdiensten in het geval van een ongeval waarbij zulk vervoer betrokken is. Bij een ongeval tijdens het vervoer van gevaarlijke goederen vallen veel slachtoffers, zelfs onder de interventieteams die bij een ongeval zouden ingrijpen.</p>
      <p sl="ro">Het vervoer van gevaarlijke goederen zou moeten plaatsvinden op rustige momenten en langs rustige routes zodat de risico’s beperkt kunnen worden. Ik denk dat, in het belang van de veiligheid van het vervoer van gevaarlijke goederen, we deze richtlijn moeten invoeren met een zo kort mogelijke overgangsperiode.</p>
    </intervention>
    <intervention id="2-188" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . − Mijnheer de Voorzitter, dames en heren, ik zou eerst en vooral de heer Liberadzki en de Commissie vervoer en toerisme nogmaals willen bedanken voor dit uitstekende verslag. Net zoals u, hoop ik dat dit verslag ervoor zal zorgen dat het voorstel al meteen bij de eerste lezing wordt goedgekeurd. Het is net omdat we willen dat de tekst bij de eerste lezing wordt goedgekeurd, dat we bereid zijn de amendementen te steunen die het onderhandelde compromis tussen de instellingen weergeven, en we de amendementen die een overeenkomst na de eerste lezing in de weg zouden staan niet wenselijk vinden.</p>
      <p sl="fr">Het is waar dat het verslag, zoals iedereen al heeft benadrukt, zal helpen om de wetgeving eenvoudiger te maken, waardoor ze beter toepasbaar wordt en dus ook gemakkelijker uitgebreid kan worden naar de binnenwateren. Ik ben het eens met het Parlement dat het netwerk van binnenwateren verder ontwikkeld moet worden, omdat dat in Europa de modale verschuiving teweeg zou kunnen brengen waar we allemaal op zitten te wachten. Dat wilde ik even duidelijk maken.</p>
      <p sl="fr">Ik wil nogmaals het Parlement en de rapporteur bedanken voor het uitstekende werk dat ze geleverd hebben met dit verslag, mede dankzij de kennis van deskundigen. Ik denk dat we het er over eens zijn dat het overleg bij het opstellen van dit verslag voorbeeldig is geweest.</p>
    </intervention>
    <intervention id="2-189" speaker_id="1838" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="2-190" speaker_id="4347" name="Christine De Veyrac" is_mep="True" mode="written">
      <p sl="fr">Omwille van de gestage toename van het vervoer van gevaarlijke goederen, is het nodig geworden de bestaande regelgeving over het vervoer van zulke goederen te vereenvoudigen en samen te voegen aan de hand van nieuwe Europese wetgeving.</p>
      <p sl="fr">Het is onze verantwoordelijkheid om de openbare veiligheid te garanderen en dat geldt dus ook voor het vervoer van gevaarlijke goederen. Daarom lijkt het me belangrijk om de lidstaten de mogelijkheid te verschaffen om, indien nodig en op een transparante en redelijke manier, verplichte routes op te leggen. Ze moeten eveneens de mogelijkheid krijgen om aan de transporteurs een bepaalde vorm van vervoer op te leggen, als zij van mening zijn dat het de veiligheid van hun burgers zal verhogen.</p>
    </intervention>
  </section>
  <section id="creitem23" title="15. Goederenlogistiek in Europa – sleutel tot duurzame mobiliteit (debat)">
    <intervention id="2-192" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde is het verslag van Inés Ayala Sender, namens de Commissie vervoer en toerisme, over de goederenlogistiek in Europa – sleutel tot duurzame mobiliteit (2006/2228(INI)) (A6-0286/2007).</p>
    </intervention>
    <intervention id="2-193" speaker_id="28292" name="Inés Ayala Sender" is_mep="True" mode="spoken" role="rapporteur">
      <p sl="es">Mijnheer de Voorzitter, deze namiddag bespreken we een sector die uitermate belangrijk is voor de groei, de concurrentie en de werkgelegenheid in Europa: de logistieke sector.</p>
      <p sl="es">De logistieke sector is essentieel voor de kwaliteit van het dagelijkse leven van onze burgers, ook al zijn ze zich daar niet altijd voldoende van bewust. Met dit project trachten we, onder andere, de zichtbaarheid van deze sector bij de burgers te vergroten.</p>
      <p sl="es">Deze sector is goed voor ongeveer 13 procent van het bruto binnenlands product in de Europese Unie en is van een groot economisch belang, aangezien de kosten van de logistiek 10 tot 13 procent uitmaken van de totale kosten voor eindproducten in Europa. In sommige sectoren, zoals in de belangrijke automobielindustrie, zijn de logistieke kosten zelfs hoger dan de sociale kosten.</p>
      <p sl="es">Het is bovendien een sector die tot nu toe voorbehouden is geweest voor de industrie en de handel, met een onbetwistbaar succes en groeipotentieel, en dat willen we zou houden. Maar anderzijds zijn we ervan overtuigd dat de beste marktsituatie bestaat uit een goed gereguleerde markt die positieve eigenschappen voedt en aanmoedigt, en potentiële risico’s uit de weg ruimt vooraleer ze obstakels worden die de noodzakelijke groei, creativiteit en ontwikkeling van onze burgers in de weg staan. Daarom steunen we de beslissing van de Commissie om te bekijken welke bijdrage de Europese Unie kan leveren om de mogelijke kansen te benutten en de duidelijke risico’s in te perken, gegeven de verwachte groei van het goederenvervoer in Europa. Momenteel spreekt men van een groei van ongeveer 50 procent tussen 2000 en 2020. De sector zal dus heel wat kansen kunnen benutten, en bevindt zich momenteel in een situatie die we kunnen samenvatten aan de hand van vijf belangrijke kwesties.</p>
      <p sl="es">De eerste kwestie is de recente uitbreiding naar het oosten, die leidt tot grotere afstanden en nieuwe perifere gebieden, maar op hetzelfde moment ook tot nieuwe buitenkansen voor de handel en de uitwisseling van de verschillende culturen van onze burgers.</p>
      <p sl="es">De tweede kwestie is de mondialisering, die handel in een stroomversnelling terechtbrengt, de noden diversifieert en de geografische ligging van volkeren en gebieden herdefinieert. Ik denk daarbij vooral aan mijn eigen land, Spanje, dat zich aan de buitenkant bevindt wat uitbreiding betreft, maar door de mondialisering fungeert als een kruispunt voor belangrijke gebieden zoals Latijns Amerika, Afrika of handel met Azië.</p>
      <p sl="es">Nog een belangrijke kwestie voor de logistiek is de huidige klimaatverandering en de energiebevoorrading. We moeten het gebruik van de infrastructuur doeltreffender maken, de verkeersbeheersing verbeteren en zo weinig mogelijk voertuigen onbeladen laten rijden. De huidige logistieke sector kan daar een belangrijke rol in spelen.</p>
      <p sl="es">De vierde kwestie gaat over de mogelijkheden tot informatie-uitwisseling die we in Europa nastreven onder het zevende kaderprogramma en de toekomst van de kenniseconomie in het algemeen. Logistiek is de belichaming van dat intelligente vervoer, een vervoer dat gebaseerd is op planning en waarvoor steeds meer gebruik gemaakt wordt van intelligente vervoerssystemen. In deze sector worden nieuwe technologieën en instrumenten als . SESAR, SafeSeaNet en Track and Trade met succes toegepast.</p>
      <p sl="es">De laatste kwestie betreft de demografische veranderingen en de werkverwachtingen van de jongeren. Ook daar kan de logistieke sector een beslissende bijdrage leveren. Daarom proberen we met dit voorstel tot verslag de Commissie te steunen bij het bepalen van de knelpunten en het opstellen van nieuwe voorstellen.</p>
      <p sl="es">We moeten vermijden dat de administratieve last te groot wordt, precies door gebruik te maken van deze intelligente systemen. Op die manier verminderen en beperken we de formaliteiten die vooral in sectoren als bijvoorbeeld de douane en de maritieme handel nog erg complex zijn. Ik ben echter van mening dat de voorstellen die de Commissie daarover heeft gedaan in haar actieplan erg positief zouden kunnen zijn.</p>
      <p sl="es">Nog een knelpunt waarvoor we enkele voorstellen hebben geformuleerd is het gebrek aan infrastructuur en het tekort aan financiële middelen. Daarom herhalen we de nood om het systeem van grensoverschrijdende netwerken af te maken door ongebruikte historische passages vrij te maken in de Pyreneeën of in de Alpen, waarvan we denken dat het zou helpen, en bovendien de verkeersdrukte op sommige wegen te verminderen door corridors te openen voor het vervoer per spoor.</p>
      <p sl="es">Bovendien bestaat er een voorstel in die richting dat mijn steun geniet, namelijk het voorstel tot het oprichten van een systeem voor het vrachtvervoer per spoor. We vragen de Commissie met aandrang om daarover een project in te dienen.</p>
      <p sl="es">Wat de financiering betreft, zouden we willen vragen dat, bij toekomstige besprekingen over de financiering van het ambitieuze Europese transportbeleid, de logistieke component als een prioriteit wordt beschouwd.</p>
      <p sl="es">Inzake het gebrek aan personeel, steunen we het voorstel van de Commissie om de aantrekkelijkheid van het beroep te vergroten, maar we zouden willen dat het niet beperkt blijft tot scholing, maar eveneens uitgebreid wordt naar de sociale en werkomstandigheden.</p>
      <p sl="es">Tot slot, willen we de Commissie steunen en aanmoedigen, maar haar eveneens vragen om, de volgende keer dat het onderwerp van het stedelijk vervoer aan bod komt, een concreet hoofdstuk te wijden aan de stedelijke logistiek. Wij zijn van mening dat onze burgers elke dag verkeerscongestie moeten verdragen, omdat de logistiek, die onzichtbaar is wanneer ze goed functioneert, hier duidelijk gefaald heeft. Daarom vinden we dat het hoog tijd is dat de logistiek een plaats krijgt in het Europese debat.</p>
    </intervention>
    <intervention id="2-194" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . − Mijnheer de Voorzitter, dames en heren, ik wil in het bijzonder mevrouw Ayala Sender bedanken voor haar verslag over goederenlogistiek. Ik zou mevrouw Ayala Sender bovendien willen zeggen dat ik me ons bezoek aan Zaragoza herinner, waar we de gelegenheid hadden om het resultaat te bekijken van al de inspanningen die momenteel in Europa worden gedaan om de logistiek verder te ontwikkelen.</p>
      <p sl="fr">Dit verslag doet ons veel verwachten van de aanpak die de Commissie heeft aangenomen in haar communicatie over de logistiek in 2006. Deze resolutie is een belangrijke stap in het gezamenlijke streven van het Parlement en de Commissie om de werking van het goederenvervoer in Europa te verbeteren.</p>
      <p sl="fr">Ik vind dat zeer bemoedigend, want binnen enkele weken zal ik het actieplan betreffende de logistiek komen voorstellen.</p>
      <p sl="fr">Mevrouw Ayala Sender heeft zeer eloquent beschreven waarover het hier gaat: de economische dimensie en de doeltreffendheid van de logistiek, die bepalend zijn voor het concurrentievermogen van onze economieën. De logistiek vereenvoudigt de stroom van goederen en zorgt er mee voor dat onze producten beter kunnen concurreren door ze beschikbaar te maken op verder gelegen markten. Op die manier is de logistieke sector een belangrijke en dynamische industrie geworden die werkgelegenheid verschaft. Europa beschikt over de meest succesvolle logistieke bedrijven. Bovendien draagt de logistiek bij tot een betere milieu-efficiëntie, omdat ze, zoals mevrouw Ayala Sender zei, helpt om de vervoerscongestie te verminderen. Het goederenvervoer en de logistiek moeten eveneens inspanningen doen om het aantal ongevallen op de weg, de uitstoot van vervuilende gassen en de geluidsoverlast te verminderen.</p>
      <p sl="fr">Op het vlak van de logistiek is het niet de bedoeling om die snelgroeiende sector te reguleren, maar wel om te garanderen dat de logistiek een duurzame toekomst heeft door het potentieel dat er in de transportsector nog bestaat op het vlak van doeltreffendheid, te mobiliseren. Dat is trouwens de reden waarom we het idee van comodaliteit hebben ontwikkeld, een efficiënt gebruik van verschillende vervoersmodaliteiten. In dat opzicht kunnen we de logistiek gebruiken om de economische en milieudoelstellingen met elkaar te verzoenen.</p>
      <p sl="fr">Maar er zijn nog steeds enkele obstakels die de ontwikkeling van de logistiek in de weg staan. Ten eerste, is er het gebrek aan harmonisatie en gemeenschappelijke regelgeving. Dat staat de ontwikkeling van nieuwe oplossingen in de weg, en dan vooral wat betreft de ontwikkeling van informatie- en communicatietechnologie. We zouden het goederenvervoer beter kunnen plannen, we zouden de werking en de veiligheid van vervoerssystemen kunnen verbeteren, we moeten het toezicht op de goederen verbeteren en garanderen dat de consumenten over de nodige informatie beschikken. De logistieke keten moet functioneren als een coherent geheel, ook wanneer er verschillende partners en meerdere vervoersmodaliteiten bij betrokken zijn.</p>
      <p sl="fr">Ten tweede moeten we meer nadruk leggen op de kwaliteit van het goederenvervoer, aan de hand van kwaliteitsindicatoren voor de dienstverlening en het uitwisselen van de beste praktijken. Dat betekent dat de werkkrachten beter opgeleid moeten worden en dat hun vaardigheden erkend moeten worden.</p>
      <p sl="fr">Ten derde moeten we actie ondernemen tegen de knelpunten, die het goederenvervoer in de weg staan. We hebben iedereen die werkzaam is in de logistiek geconsulteerd en hebben vijfhonderd antwoorden gekregen. Dat zal ons helpen bij de voorbereiding van ons actieplan voor de logistiek.</p>
      <p sl="fr">Mevrouw Ayala Sender heeft in haar verslag ook, zeer terecht, bijzondere aandacht besteed aan de vereenvoudiging van administratieve procedures, de nood aan investeringen in de infrastructuur en de logistieke problemen in stedelijke gebieden. We hebben concrete antwoorden nodig voor al deze vraagstukken.</p>
      <p sl="fr">Ik ben verheugd dat de Commissie vervoer en toerisme echt belang heeft gehecht aan het actieplan inzake logistiek dat ik in oktober zal presenteren. Het is de bedoeling om in het plan concrete maatregelen voor te stellen met duidelijk geformuleerde doelstellingen en een specifiek tijdschema. Het actieplan zal deel uitmaken van een reeks initiatieven, waaronder een spoorwegnetwerk met voorrang voor goederenvervoer, een mededeling over het havenbeleid en twee documenten van de Commissie over een ruimte voor maritiem vervoer zonder grenzen en snelwegen op zee. Het goedkeuren van deze maatregelen zal een belangrijk signaal zijn en het is op die manier dat we alternatieve vervoerswijzen kunnen identificeren die efficiënt, geïntegreerd en milieuvriendelijk zijn en die, uiteraard, tegemoet komen aan de noden van de gebruikers. Het actieplan zal gekoppeld worden aan maatregelen die het vervoer per spoor, over zee en over de binnenwateren aantrekkelijker moeten maken.</p>
      <p sl="fr">De Commissie beweert niet dat ze de problemen betreffende het goederenvervoer in Europa in haar eentje kan oplossen. Maar ook op dat vlak geeft het verslag van mevrouw Ayala Sender een zeer duidelijke boodschap aan de lidstaten om hen aan te moedigen hun eigen logistieke initiatieven te ontwikkelen, vooral door te investeren in de infrastructuur, in nauwe samenwerking met de Europese Unie. We kunnen slechts slagen in onze opzet als de lidstaten en de Europese Unie samenwerken.</p>
      <p sl="fr">Het probleem van de logistiek is zeer ernstig. Maar door daaraan te werken, zullen we de modale verschuiving teweeg brengen die we nastreven in de strijd tegen de opwarming van de aarde. Naar mijn mening, zijn een goede logistiek en een goede vervoersinfrastructuur de manier om de Europese mobiliteit duurzaam te maken, en met duurzaam bedoel ik verenigbaar met onze milieuverwachtingen en in het voordeel van de economie en de burgers van Europa.</p>
      <p sl="fr">Sta me toe mevrouw Ayala Sender van harte te bedanken voor haar bijdragen aan deze verbetering van de logistiek, die essentieel zal zijn in de ontwikkeling van duurzaam vervoer.</p>
    </intervention>
    <intervention id="2-195" speaker_id="28321" name="Satu Hassi" is_mep="True" mode="spoken">
      <p sl="fi">rapporteur voor advies van de Commissie industrie, onderzoek en energie . – Mijnheer de Voorzitter, dames en heren, ik zou graag de rapporteur, mevrouw Ayala Sender, oprecht willen bedanken voor haar zeer prijzenswaardig verslag.</p>
      <p sl="fi">Ik betreur echter dat de Commissie vervoer en toerisme bepaalde belangrijke kwesties die de Commissie industrie, onderzoek en energie had aangebracht, uit het verslag heeft weggelaten. De belangrijkste daarvan was de internalisatie van de externe kosten in de vervoerssector, zoals ecologische kosten. Prijzen die rekening houden met de reële kosten, zoals ecologische en sociale kosten, kunnen fundamenteel bijdragen tot het intelligent, efficiënt en rationeel maken van het vervoerssysteem. In Zwitserland heeft de tolheffing voor vrachtwagens op een doeltreffende manier geleid tot meer goederenvervoer per spoor en minder lege vrachtwagens op de weg. Dat kan ons allen tot voorbeeld dienen.</p>
      <p sl="fi">We moeten inzien dat een doeltreffend, rationeel vervoerssysteem niet hetzelfde is als een voortdurende uitbreiding van het wegverkeer. De kooldioxide-uitstoot van het verkeer mag niet op dit tempo blijven toenemen, want anders zijn de uitstootverminderingen die we bereikt hebben in andere sectoren zoals de industrie, een maat voor niets geweest.</p>
    </intervention>
    <intervention id="2-196" speaker_id="2247" name="Mathieu Grosch" is_mep="True" mode="spoken">
      <p sl="de">namens de PPE-DE-Fractie . – Mijnheer de Voorzitter, commissaris, dames en heren, eerst en vooral zou ik de commissie en de rapporteur willen bedanken voor hun inspanningen. De goederenlogistiek is zulk een breed thema dat het niet altijd eenvoudig is om zich te beperken tot de essentie. In het Frans heeft men daar een goede uitdrukking voor: “qui trop embrasse mal étreint”. Laten we dus blij zijn dat we vandaag de hoofd- van de bijzaken hebben kunnen onderscheiden!</p>
      <p sl="de">We moeten onbetreden paden bewandelen, want dit is geen eenvoudig onderwerp. Het is een conflict tussen de groei en de economie enerzijds, en de veiligheid en het milieu anderzijds. Eenvoudig gezegd: iedereen wil de goederen, maar niemand wil het vervoer. En daarom heeft deze sector, die nochtans zeer goede werkgelegenheidsvooruitzichten biedt, geen erg goed imago. Wij moeten ons steentje bijdragen om de mensen eraan te herinneren dat het, ten eerste, een belangrijke economische sector is, dat we, ten tweede, onbetreden paden kunnen bewandelen, en ten derde, dat de sector vandaag de dag nog steeds een potentieel heeft qua werkgelegenheid.</p>
      <p sl="de">Ik blijf erbij dat de verwijzing naar opleiding erg belangrijk is en ik vind dat de lidstaten ze niet aan zich mogen laten voorbijgaan. Specialisatie in dit domein kan leiden tot nieuwe en interessante functies. Onderzoek kan het goederenvervoer doeltreffender, milieuvriendelijker en veiliger maken. Samenwerking tussen de lidstaten blijft doorslaggevend. Denk maar aan de trans-Europese netwerken. We denken allemaal mondiaal, niemand wil lokaal optreden. Kort gezegd: we willen die netwerken overal, maar of we nu onderhandelen met de Raad om meer fondsen te verwerven voor de trans-Europese netwerken of met de lidstaten zelf: we beschikken niet over voldoende middelen.</p>
      <p sl="de">Wat de vervoersmodaliteiten betreft, denk ik dat niemand er wat op tegen heeft om goederen vaker per spoor en over de binnenwateren te vervoeren, maar wat telt is de efficiëntie. Efficiëntie is niet alleen een kwestie van prijs. Als het vervoer per spoor goedkoper wordt maar niet efficiënter, dan zal de modale verschuiving er niet komen. Als we deze kwestie dus op een goede manier willen aanpakken, dan moeten we rekening houden met zowel de efficiëntie als de kostprijs.</p>
      <p sl="de">Tot slot wil ik nog even het onderwerp van de megaliners en de standaardisering aanhalen. We kunnen niet alles verbieden, of zelfs toelaten, louter op Europees niveau. We moeten op een correcte manier samenwerken met de lidstaten en tot richtlijnen komen, zoals op het vlak van veiligheid en infrastructuur, die bepalen of deze megaliners al dan niet toegelaten mogen worden.</p>
    </intervention>
    <intervention id="2-197" speaker_id="4306" name="Gilles Savary" is_mep="True" mode="spoken">
      <p sl="fr">namens de PSE-Fractie . – Mijnheer de Voorzitter, ik wil me allereerst even bedanken bij mevrouw Ayala Sender voor haar initiatiefverslag.</p>
      <p sl="fr">Mijnheer de commissaris, ik ben van mening dat we er nog steeds niet aan gewend zijn om over logistiek te praten, noch op Europees niveau, noch op nationaal niveau. Vaak hebben we het over het wegenbeleid, spoorbeleid, luchtvaartbeleid, maritiem beleid en in sommige lidstaten zijn er coördinatieproblemen tussen deze beleidsterreinen. Logistiek is in feite niets anders dan het vermijden van te veel overslag van de ene naar de andere vervoerswijze en ervoor te zorgen dat optimaal gebruik wordt gemaakt van deze vervoerswijzen, dus waar ze het meest efficiënt en rendabel zijn. Vanuit dat oogpunt is het werk van mevrouw Ayala Sender mijns inziens veelbelovend en kijken we uit naar de mededeling van de Commissie.</p>
      <p sl="fr">Ik wil ook graag nog eens de vraag herhalen die de Commissie industrie, onderzoek en energie heeft opgeworpen. Volgens mij is er te weinig aandacht besteed aan de verslagen over de milieu-aspecten van deze vraag. Het staat buiten kijf dat we de goederenlogistiek in Europa verder moeten ontwikkelen en dat de interne markt, en de ontwikkeling ervan, hand in hand gaat met het vervoersbeleid, maar we kunnen niet tegelijkertijd aan de ene kant ambitieuze plannen hebben om de uitstoot van broeikasgassen te verminderen en aan de andere kant te bescheiden zijn.</p>
      <p sl="fr">Daarom ben ik bezorgd over het feit dat 60-tonners erin zijn geslaagd alle verslagen binnen te sluipen. Een minder recent verslag verwees op bescheiden wijze naar een modulaire aanpak op Europees niveau; sommige verslagen hebben het over megatrucks en gigaliners. De theorie van de wegvervoerlobby luidt: hoe groter de truck, hoe lager het brandstofverbruik en hoe groter het rendement. Dat klopt niet. Hoe groter de truck, hoe sterker de concurrentie met het spoor en de binnenvaart, en hoe sterker het beleid van de Commissie op het gebied van het spoor, binnenvaart en de snelwegen van de zee wordt ondergraven. Het heeft geen enkel nut om daarover verder te discussiëren. Afgezien van het feit dat er evenveel trucks op de weg zullen zijn als nu, staat vast dat er nog meer goederen over de weg worden vervoerd en dat we hebben gefaald.</p>
    </intervention>
    <intervention id="2-198" speaker_id="28176" name="Jeanine Hennis-Plasschaert" is_mep="True" mode="spoken">
      <p sl="nl">namens de ALDE-Fractie . – Voorzitter, in haar mededeling stelt de Commissie terecht, en overigens niet voor het eerst, dat logistiek een belangrijke rol speelt bij de verwezenlijking van allerhande nieuwe uitdagingen bijvoorbeeld op het gebied van milieu. Minstens zo belangrijk is de rol van logistiek uiteraard als het gaat om het concurrentievermogen van de Unie. Het optimaliseren van het Europees vervoersysteem, waarbij bestaande knelpunten worden aangepakt en waarbij wordt ingezet op geavanceerde logistieke oplossingen, verdient dan ook prioriteit. Actie is in dat opzicht geboden. Hoe kunnen we de doeltreffendheid van individuele vervoerswijzen en combinaties daarvan verbeteren? Dat is de hamvraag. Wel wil ik hierbij duidelijk stellen dat de verwachte groei in het goederenvervoer in eerste instantie vooral om een zo pragmatisch mogelijke aanpak vraagt. Om die verwachte groei te kunnen accommoderen, moeten alle transportmodaliteiten tot het uiterste benut worden. Het is dus heel nadrukkelijk niet of/of, maar en/en.</p>
      <p sl="nl">Jammer was het dat de reactie van dit Huis op de mededeling dreigde te verzanden in een politieke discussie over het al dan niet toestaan van die lange zware voertuigen of de ecocombi’s of de gigaliners, zoals de heer Savary net al aankondigde. Na veel gesoebat is er dan nu een akkoord over een zo neutraal mogelijk compromis. Als voorstander van die grote lange zware voertuigen, zou ik er nog één ding over willen zeggen en wel het volgende: roepen om innovatieve concepten om diezelfde concepten op basis van oneigenlijke argumenten direct naar de vuilnisbak te verwijzen, zet geen zoden aan de dijk. Baseer je op onderzoeksresultaten, is dan ook mijn devies. Ik benadruk nogmaals dat de verwachte groei van het goederenvervoer het uiterste van ons zal vragen. Voor resultaten op korte termijn dient prioriteit te worden gegeven aan de bestaande obstakels. Heilige huisjes zullen omver moeten, dus ook die huisjes die betrekking hebben op bijvoorbeeld die lange zware voertuigen of die betrekking hebben op bijvoorbeeld de wildgroei aan rijverboden in de Europese Unie, de heilige huisjes rondom cabotage en zo kan ik er nog vele noemen. Ik hoop van harte dat dit straks helder verwoord wordt in het actieplan van de Europese Commissie.</p>
      <p sl="nl">Rest mij de rapporteur te danken voor haar inzet. Ik ga zo dadelijk weg, niet omdat ik onbeschoft ben, maar omdat ik elders een belangrijke vergadering heb.</p>
    </intervention>
    <intervention id="2-199" speaker_id="28114" name="Liam Aylward" is_mep="True" mode="spoken">
      <p sl="en">namens de UEN-Fractie . – Mijnheer de Voorzitter, we zijn ingenomen met de inhoud van het verslag van vandaag, een verslag waarin wordt gepleit voor bredere ontwikkeling van de trans-Europese wegnetten in Europa.</p>
      <p sl="en">De op een na grootste weg die op dit moment in Ierland in aanbouw is, is de M3, een weg van 112 kilometer waarmee de steden Dunshaughlin, Navan en Kells in de graafschap Meath ontlast zullen worden.</p>
      <p sl="en">Er wordt de laatste tijd in de Ierse pers veel gesproken over de rol van de Commissie met betrekking tot de M3. Sommige tegenstanders van die weg gaven daarbij een volkomen vertekend beeld van de rol van de Commissie in deze kwestie. Dat wil ik graag bij deze even rechtzetten. Op 29 juni 2007 heeft de Commissie bij een met redenen omkleed advies de Ierse regering om opheldering gevraagd waarom zij niet opdracht had gegeven tot een tweede effectrapportage nadat er afgelopen maart bij Lismullen een archeologische ontdekking was gedaan. De Ierse regering zal haar standpunt verdedigen, aangezien zij pas een besluit nam nadat zij onafhankelijk advies had ingewonnen van de directeur van het Iers nationaal museum. In zijn advies doet de directeur de aanbeveling om deze vondst bij Lismullen uit te graven en alle bijzonderheden in een archeologisch verslag vast te leggen. Deze benadering had tevens de steun van het hoofd van de Ierse nationale archeologische dienst. Het feit dat de Commissie een met redenen omkleed advies aan de Ierse regering heeft gestuurd, betekent nog niet dat, zoals wel beweerd wordt, Ierland een boete van honderden miljoenen euro van de Europese Unie aan de broek krijgt, of dat de bouw van de weg die al was begonnen, zou moeten worden stopgezet, of dat er zelfs een gerechtelijke procedure zou worden opgestart tegen Ierland. Ik weet dat deze zaak gevoelig ligt, maar de rol van de Europese Unie in deze kwestie moet wel in het juiste perspectief worden geplaatst.</p>
    </intervention>
    <intervention id="2-200" speaker_id="28253" name="Eva Lichtenberger" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, mijnheer de commissaris, dames en heren, als lid van de Fractie van de Groenen ben ik blij met elke verbetering in goederenlogistiek aangezien we zo schade aan het milieu kunnen verminderen. Allereerst moet ik zeggen dat de Europese Unie op een paar beleidsvelden de mogelijkheid en middelen heeft om echt iets in deze richting te doen. Er bestaan altijd zwakke plekken als de verschillende vervoerswijzen niet goed op elkaar aansluiten; dit is met name nadelig wanneer het vervoer per spoor niet werkt vanwege gebrekkig functionerende, bureaucratische, ontbrekende of onderontwikkelde logistieke verbindingen.</p>
      <p sl="de">Ook in gevallen waarin tal van vervoerswijzen leeg rijden is er ons inziens duidelijk sprake van te weinig logistiek of wordt er kennelijk geen waarde gehecht aan een efficiënt en doelgericht gebruik van het rollend materieel. Dit zijn cruciale kwesties, die overigens ook in het verslag worden aangesneden. Ook tal van lobbyisten gebruiken deze feiten telkens weer. Naar mijn mening hebben verbeteringen op infrastructureel gebied nog steeds geen logistiek karakter; we zien nog steeds lege wagons en wagens, zelfs op goede wegen en/of spoorlijnen, en daar schieten we dus niets mee op. Ik wil in het bijzonder mijn afkeuring uiten over het feit dat dit verslag werd misbruikt om propaganda te maken voor zogenaamde gigaliners.</p>
      <p sl="de">We kampen al met het feit dat het beschikbare rollende materieel in te beperkte mate wordt benut. Desalniettemin bestaan er, tot dusver met name in de houtindustrie, om economische redenen plannen om gigaliners, dus grote zware vrachtauto’s, te gebruiken, wat grote nadelen heeft voor het wegenonderhoud. We moeten beseffen dat wegen veel vaker gerepareerd moeten worden wanneer de aslast verder toeneemt en zodoende de druk op het wegdek. Daarom kunnen we in dit verband niet zeggen dat er sprake is van een verbetering voor het milieu of de economie, aangezien deze vrachtwagens immers ook de mededinging met het spoor vervalsen.</p>
    </intervention>
    <intervention id="2-201" speaker_id="4508" name="Erik Meijer" is_mep="True" mode="spoken">
      <p sl="nl">namens de GUE/NGL-Fractie. – Voorzitter, het vervoer van goederen over de weg is tegenwoordig veel groter dan goed is voor onze luchtkwaliteit, voor onze bescherming tegen geluidsoverlast, voor onze veiligheid en voor ons ruimtebeslag. Dat vervoer blijft groeien, vooral omdat het in de loop der jaren naar verhouding steeds goedkoper is geworden. Ondernemers organiseren steeds meer overbodig vervoer. Daarvoor zijn twee oorzaken: het winnen van grondstoffen, de verschillende fasen van bewerking en de verkoop van eindproducten vinden plaats op heel verschillende plekken, waartussen dan onnodig veel transport nodig wordt. Ook door het inrichten van main ports en andere grote distributiecentra, leggen goederen een onnodig lange weg af.</p>
      <p sl="nl">In dunbevolkte landen met weinig of geen spoorwegen, vooral in Amerika en Australië, zijn enorme vrachtwagens ontwikkeld, megaliners. Die beperken de kosten van het wegvervoer, maar ze leveren voor ieder ander onnodig veel overlast op. Zulke vrachtwagens moeten we in Europa buiten de deur houden. Het goederenvervoer moet verminderen en het vervoer dat nodig blijft, moet zo veel mogelijk plaatsvinden over het spoor of over het water.</p>
    </intervention>
    <intervention id="2-202" speaker_id="1969" name="Johannes Blokland" is_mep="True" mode="spoken">
      <p sl="nl">namens de IND/DEM-Fractie. – Voorzitter, het belang van logistiek voor onze samenleving is bekend. Het is de taak van alle betrokkenen om een soepel verlopend logistiek proces mogelijk te maken. Overheden optimaliseren de randvoorwaarden en ondernemers bedenken concepten die op de marktvraag inspelen. Ik ben tevreden dat de rapporteur van die scheiding melding maakt en diverse aandachtsgebieden onderstreept.</p>
      <p sl="nl">Een spraakmakend onderwerp tijdens de behandeling van dit verslag betrof de lange zware vrachtwagens of ecocombi’s. Hoewel nationale praktijktesten vrij positieve resultaten laten zien, lopen de mening over deze voertuigen uiteen. Het compromis vind ik een goed uitgangspunt voor een verdere discussie. Ik ben benieuwd naar de inbreng van de Europese Commissie in deze discussie, zowel in het actieplan voor goederenlogistiek, als in de studie naar de maten en gewichten die binnenkort zal worden gegund en waarvan het resultaat volgende zomer wordt verwacht.</p>
      <p sl="nl">Kortom, ik wil collega Ayala Sender danken voor haar verslag en ik hoop dat de ingeslagen weg later dit jaar kan worden vervolgd.</p>
    </intervention>
    <intervention id="2-203" speaker_id="28255" name="Andreas Mölzer" is_mep="True" mode="spoken">
      <p sl="de">namens de ITS-Fractie . – Mijnheer de Voorzitter, al sinds jaren scheept de globalisering ons op met stijgende uitgaven voor het goederenvervoer; bovendien hebben we een uitbreiding naar het oosten achter de rug – én een verkeerd steunbeleid van de EU. Ten gevolge daarvan vervoeren miljoenen voertuigen, van privéwagens tot zware vrachtauto’s, dagelijks goederen en nemen de schadelijke effecten hiervan zoals congestie, geluidshinder, milieuvervuiling en de vervuiling door fijn stof sterk toe. De bestaande problemen in dichtbevolkte gebieden en op drukke routes zullen zonder enige twijfel toenemen als we ons zo blijven richten op het vervoer over de weg.</p>
      <p sl="de">Megatrucks zijn veel vaker betrokken bij ongelukken dan andere vervoerswijzen en daarin zullen ook strenge EU-wijde voorschriften over rustpauzes geen verandering brengen. Ook neemt Brussel de bescherming van de volksgezondheid kennelijk niet echt serieus, want hoe valt anders te verklaren dat de Alpenovereenkomst nog altijd niet is omgezet. Jaren geleden al wilde de EU deze dingen gaan aanpakken. Er werden actieplannen opgesteld en men vond het wenselijk dat het goederenvervoer verschoven zou worden van de weg naar het spoor. Maar opnieuw kan ze geen bruikbare resultaten laten zien.</p>
      <p sl="de">Wat de trans-Europese vervoersnetwerken betreft, kunnen we niet onze ogen blijven sluiten voor de werkelijkheid; uiteindelijk moeten ook regionale wegen economisch aantrekkelijk worden.</p>
    </intervention>
    <intervention id="2-204" speaker_id="1" name="Georg Jarzembowski" is_mep="True" mode="spoken">
      <p sl="de">Mijnheer de Voorzitter, mijnheer de vicevoorzitter van de Commissie, dames en heren, ik wil er graag op wijzen dat de Commissie zelf stelde dat logistiek een aangelegenheid voor de industrie is. Ik ben van mening dat dat de juiste benadering is. Daarom hoop ik dat de Commissie de maatregelen in haar actieplan opsplitst in maatregelen die de Unie kan nemen, maatregelen die de lidstaten kunnen nemen en maatregelen die de bedrijven zelf moeten nemen.</p>
      <p sl="de">Natuurlijk moeten we de administratieve procedures beperken die nog altijd een belemmering vormen voor de kustvaart, vanwege de vele formulieren die ingevuld moeten worden, terwijl de zware vrachtauto’s zomaar dwars door de Europese Unie kunnen rijden. We moeten inderdaad de bureaucratische rompslomp verminderen en moderne infrastructuur en vervoerssystemen bevorderen. We mogen daarbij echter niet de fout maken een last op ons te nemen die we niet kunnen dragen, want logistiek is immers een aangelegenheid voor de industrie.</p>
      <p sl="de">Wat betreft de gigaliners – of misschien zouden we ze 60-tonners of 25 meter lange zware vrachtauto’s moeten noemen, want er zijn verschillende categorieën – is onze fractie momenteel tegen een algemene toelating voor het wegvervoer. Immers is de infrastructuur zoals bruggen, kruisingen en rotondes in grote delen van de Europese Unie niet berekend op dit soort lange en zware trucks. De schatkisten zullen geen cent uittrekken voor de versterking van bruggen of aanpassing van rotondes. Voor de huidige vervoerssituatie brengen de zware vrachtauto’s aanzienlijke veiligheidsproblemen met zich mee. Je mag er niet aan denken dat een chauffeur van zo’n 60-tonner een bocht in een klein dorp verkeerd inschat en gaat manoeuvreren!</p>
      <p sl="de">Daarom denk ik dat we hetzelfde moeten doen als we tot dusver hebben gedaan. We mogen ze toestaan in Finland en Zweden, waar grote open trajecten zijn voor het transport van hout. Op dat punt heeft de Commissie vervoer en toerisme een verstandig voorstel gedaan. De Commissie stelt dat we zware vrachtauto’s onder strenge voorwaarden moeten toestaan in de lidstaten, als we tegenover de Commissie kunnen aantonen dat wordt voldaan aan de veiligheidseisen en dat de infrastructuur hierop berekend is. Dit betekent dat we in elke lidstaat en in elk afzonderlijk geval moeten beoordelen of daadwerkelijk wordt voldaan aan deze voorwaarden.</p>
    </intervention>
    <intervention id="2-205" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mijnheer de Voorzitter, mijnheer de commissaris, de lidstaten dragen zorg voor een gunstig klimaat voor de ontwikkeling van goederenlogistiek en voor het opheffen van eventuele belemmeringen. Zowel voor de vervoerders als de klanten is het van groot belang dat goederen op tijd en volgens de overeengekomen condities worden geleverd.</p>
      <p sl="ro">Het wordt verwacht dat het goederenvervoer tot 2020 met vijftig procent zal groeien. Goederenlogistiek is goed voor dertien procent van het bruto binnenlands product van de Unie, terwijl de kosten van logistiek 10-15 procent van de totale kosten voor eindproducten vertegenwoordigen. Daarom zouden de lidstaten faciliteiten beschikbaar moeten stellen voor het goederenvervoer en moeten de regels en controles worden uitgevoerd op basis van gemeenschappelijke normen, zonder dat er nieuwe belemmeringen ontstaan voor het vrije verkeer van goederen. Deze normen dienen met voorrang te worden toegezonden aan alle betrokken vervoerders, zodat zij deze bestuursrechtelijke bepalingen kunnen naleven en hun contractuele verplichtingen nakomen …</p>
      <a text="(De Voorzitter onderbreekt de spreker)"/>
      <p sl="ro">De Europese Unie moet meer gebruikmaken van milieuvriendelijke vervoersmiddelen. Het is geen toeval dat zeventig procent van de prioritaire projecten voor de ontwikkeling van de trans-Europese vervoersnetwerken bestemd is voor het vervoer per spoor en over water. Helaas hebben de lidstaten maar weinig gebruikgemaakt van het Marco Polo-programma dat een verschuiving van het goederenvervoer van de weg naar het water tot doel heeft.</p>
      <p sl="ro">Dankzij de onderlinge verbonden vaarwegen de Rijn, het Main-Donau-kanaal en de Donau is de afstand tussen Noordwest- en Zuidwest-Europa 4 000 kilometer korter geworden. Bovendien beschikt Europa sinds 2007 over een directe toegang tot het Zwarte Meer. Voor de goederenlogistiek zijn intelligente vervoerssystemen en het gebruik van technologie onmisbaar. Goederenvervoer kan het echter ook niet stellen zonder een goede infrastructuur en daarom hopen wij dat de gemeenschappelijke en nationale vervoersprojecten voortaan prioriteit krijgen in de begrotingen.</p>
      <p sl="ro">Ik ben van mening dat dit verslag van groot belang is voor de economische ontwikkeling van de Europese Unie. De lidstaten moeten meer aandacht gaan schenken aan goederenlogistiek. Mijn gelukwensen aan de rapporteur.</p>
    </intervention>
    <intervention id="2-206" speaker_id="4377" name="Josu Ortuondo Larrea" is_mep="True" mode="spoken">
      <p sl="es">Mijnheer de Voorzitter, mijnheer de commissaris, ik behoor tot de groep van mensen die gelooft dat vooruitgang en welvaart niet bereikt kunnen worden zonder ambitieuze doelstellingen. Maar ik geloof ook dat we in de Gemeenschap en de Europese Unie al veel te vaak hoogdravende en onrealistische akkoorden en doelstellingen hebben nagestreefd. Dit was mijns inziens ook in 2000 het geval met de Strategie van Lissabon, die van de EU voor 2010 de meest concurrerende en dynamische wereldeconomie zou maken. Een ander goed voorbeeld is het akkoord van Essen uit 1994 inzake trans-Europese vervoersnetwerken, waarvan de meeste nog steeds niet gerealiseerd zijn. In maart van dit jaar nam de Europese Raad het besluit om te komen tot een verlaging van de uitstoot van broeikasgassen en het energieverbruik met twintig procent, en dat hoewel we niet eens in staat waren om de duidelijk lagere doelstellingen te halen waartoe we ons in Kyoto hebben verplicht.</p>
      <p sl="es">Nu debatteren we over goederenlogistiek in Europa als een sleutel tot duurzame mobiliteit, een cruciaal onderdeel voor de groei en ontwikkeling van de Unie. Gezien de verwachte aanzienlijke groei van het goederenvervoer tot 2020 kunnen we logistiek niet meer veronachtzamen – het is een noodzakelijk instrument geworden voor het verbeteren van de toegankelijkheid, efficiëntie en veiligheid van het goederenvervoer en voor de duurzaamheid ervan.</p>
      <p sl="es">Tegelijkertijd is het noodzakelijk om langdurige gebreken zoals het knelpunt in het trans-Europese wegnetwerk, de Biriatupas in het Baskenland, of andere tekortkomingen op te heffen zoals het ontbreken van speciale corridors voor het goederenvervoer (dit soort corridors hoeven geen hogesnelheidslijnen te zijn om concurrerend te kunnen zijn), de gebrekkige interoperabiliteit in het spoorwegnet of het gebrek aan efficiëntie bij de overslag van goederen.</p>
      <p sl="es">We moeten intelligente vervoerssystemen mogelijk maken, door gebruik te maken van de mogelijkheden die het internet biedt voor het beheer van het goederenvervoer, door standaardisatie van gewichten, afmetingen en regelgeving inzake goederenvervoer, de beperking van administratieve procedures en de invoering van de administratieve afhandeling aan één loket.</p>
      <p sl="es">We moeten de co-modaliteit van de verschillende vervoerswijzen verbeteren, waarbij we niet de snelwegen van de zee en de binnenlandse vaarwegen mogen vergeten. We moeten bovenal alle reële kosten, inclusief die voor het milieu, opnemen in de prijs voor het gebruik. Dit alles kunnen we niet bereiken wanneer de lidstaten hun bijdragen aan de Gemeenschapsbegroting terugschroeven.</p>
    </intervention>
    <intervention id="2-207" speaker_id="28161" name="Margrete Auken" is_mep="True" mode="spoken">
      <p sl="da">Mijnheer de Voorzitter, het Europees vervoersbeleid zit op het verkeerde spoor. Grof gezegd is er niets gedaan om de sleutelproblemen op te lossen: klimaatverandering, congestie en veiligheid. Zoals te verwachten viel zijn we gewend geraakt aan congestie en ongevallen – maar we mogen niet gewend raken aan klimaatverandering, die al is begonnen. We moeten nu handelen. De gebruikelijke denktrant schijnt echter telkens weer de overhand te krijgen, zelfs in dit – overigens verder uitstekend – verslag. Vandaar ook het volledig onzinnige voorstel om zware vrachtauto’s toe te staan.</p>
      <p sl="da">Wat zou er gebeuren als we deze bakbeesten van 60 ton toestaan? Rijden er dan minder vrachtwagens rond? Natuurlijk niet. Het voordeel van het grotere laadvermogen van deze vrachtwagens wordt tenietgedaan door de groei van de te vervoeren hoeveelheid goederen. Dat is een wetmatigheid; dat gebeurt wanneer vervoer goedkoper wordt. Op onze wegen zou het stikken van deze mobiele warenhuizen, en dan helpen “intelligente” verkeersmanagementsystemen of hocus pocus ook niet meer. Het is alsof je een gapende wond die alsmaar groter wordt – het huidige vervoersbeleid – probeert te verzorgen met kleine pleisters.</p>
      <p sl="da">Geachte dames en heren, ik verzoek u dringend te stemmen tegen de vrachtwagens van 60 ton in overweging 21. We kunnen dit soort zware vrachtwagens niet toestaan in Europa. We mogen het goederenvervoer over de weg niet goedkoper maken. Zoals gezegd zou dit de concurrentie met het spoor en de waterwegen vervalsen, de vervoerswijzen die gestimuleerd moeten worden als we ooit eens een duurzaam goederenvervoer in Europa willen hebben.</p>
    </intervention>
    <intervention id="2-208" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Mijnheer de Voorzitter, ik ben verheugd over dit verslag omdat goederenlogistiek de sleutel tot de economische ontwikkeling is en goederenvervoer en mobiliteit de motor van duurzame ontwikkeling. Beide moeten beantwoorden aan de dwingende uitdagingen van heden, oftewel te zorgen voor minder congestie in het verkeer en de bestrijding van de klimaatverandering.</p>
      <p sl="ro">Gezien de noodzaak van duurzame economische ontwikkeling en de noodzaak om milieuvervuiling te verminderen zijn goederenlogistiek, planning, de verspreiding van de beste praktijken en een efficiënte samenwerking tussen alle betrokken deelnemers – overheid, producenten, vervoerders, begunstigden – de beste oplossingen. Momenteel geven zowel de vervoerders als de begunstigden de voorkeur aan het vervoer over de weg en door de lucht vanwege de snelheid. Helaas leidde het extreem warme weer in de afgelopen zomer in sommige Europese landen zoals Roemenië tot de invoering van verkeersbeperkingen voor zware vrachtwagens. Zodoende ondervond het goederenvervoer over de weg problemen en werden er verliezen gemeld.</p>
      <p sl="ro">Onder deze omstandigheden hebben het spoor, bovenal de binnenlandse vaarwegen en korte zeeroutes, en co-modaliteit twijfelloos voordelen en kunnen deze de druk op de weginfrastructuren verlagen. We moeten de discussie over de cofinanciering van trans-Europese vervoersnetwerken nieuw leven inblazen, omdat de nationale financiële inspanningen die nodig zijn voor de enorme investeringen in deze Europese infrastructuur, ongeacht hoe omvangrijk en goed bedoeld ze zijn, tekort zullen schieten, vooral in de nieuw lidstaten.</p>
      <p sl="ro">De Commissie moet hiervoor meer middelen reserveren dan in 2008. Ik wil graag de aandacht vestigen op het belang van het voorstel van de rapporteur aan de lidstaten om actieplannen voor goederenlogistiek op te stellen binnen het algemene kader van het actieplan van de EU. In deze nationale actieplannen moet het oogmerk komen te liggen op het grensoverschrijdende goederenvervoer naar en van derde landen en op de beveiliging van ladingen. Deze plannen kunnen bijdragen aan de verbetering van het prioriteitenbeheer en de besteding van middelen uit het Structuur- en Cohesiefonds met het doel de infrastructuur voor het vervoer te verbeteren en te vergroten, en ook aan een betere samenwerking tussen de TEN- en Marco Polo-projecten op grensoverschrijdend niveau.</p>
    </intervention>
    <intervention id="2-209" speaker_id="23768" name="Bogusław Liberadzki" is_mep="True" mode="spoken">
      <p sl="pl">Mijnheer de Voorzitter, allereerst wil ik graag mevrouw Ayala Sender gelukwensen met haar uitstekende verslag.</p>
      <p sl="pl">Ik wil graag ingaan op twee kwesties: Ten eerste wil ik zeggen dat ik verheugd ben over het voornemen van de Europese Commissie te bestuderen of voor al het goederenvervoer een gestandaardiseerd vervoersdocument kan worden opgesteld. Dit is een zeer interessante aankondiging, die tot verbetering van de interoperabiliteit kan leiden en het multimodaal goederenvervoer kan bevorderen, geen investeringsuitgaven vergt en ook in grote mate kan bijdragen aan onze integratie.</p>
      <p sl="pl">Het tweede punt dat ik van groot belang acht, betreft de ontwikkeling van een systeem van opleidingen en training op het gebied van transport en logistiek om te komen tot een systeem van wederzijdse erkenning van vaardigheden, kennis en competenties; hiermee verwijs ik naar overweging 17. Daarom ondersteun ik dit idee om genoemde redenen.</p>
      <p sl="pl">Het derde punt waarop ik hier wil wijzen is Schengen en meer in het bijzonder de wijze waarop de nieuwe lidstaten de Schengen-beginselen gaan toepassen.</p>
    </intervention>
    <intervention id="2-210" speaker_id="28208" name="Nathalie Griesbeck" is_mep="True" mode="spoken">
      <p sl="fr">Mijnheer de Voorzitter, ik wil me graag bedanken bij mevrouw Ayala Sender voor haar uitstekende werk dat, terwijl het Parlement debatteert over dit soort werkzaamheden, resulteerde in dit initiatiefverslag over goederenlogistiek in Europa, een zeer belangrijk thema voor onze burgers, zoals al vaak werd gesteld.</p>
      <p sl="fr">Omdat ik snel moet zijn, heb ik maar twee hoofdpunten. Ten eerste is het belangrijker dan ooit dat logistiek haar intrede doet in onze algemene vervoersstrategieën en dat we met name aandacht moeten besteden aan stedelijke logistiek en logistieke problemen in de steden.</p>
      <p sl="fr">Mijn tweede punt, en in dit verband spreek ik hier als lid van de Begrotingscommissie, betreft het feit dat investeringen van de Unie zich ook moeten uitstrekken tot de financiering van logistieke infrastructuren. We weten nog goed hoe teleurgesteld we waren over de bedragen voor de TEN-V-kredieten en ik reken stellig op de steun van de Commissie om ervoor te zorgen dat de lidstaten hun bijdragen verhogen – of ze althans daarvan te overtuigen – zodra opnieuw wordt onderhandeld over de financiële vooruitzichten.</p>
      <p sl="fr">Tot slot wil ik graag de aandacht vestigen op de diverse standpunten betreffende de zware verachtauto’s die over de Europese wegen rijden. Net als tal van collega’s al stelden stroken deze vrachtwagens niet met de Europese doelstellingen op het gebied van veiligheid en milieubescherming en duurzame ontwikkeling.</p>
    </intervention>
    <intervention id="2-211" speaker_id="28167" name="Corien Wortmann-Kool" is_mep="True" mode="spoken">
      <p sl="nl">Voorzitter, geachte commissaris, logistieke processen zijn bovenal afwegingen van het bedrijfsleven en de transportwereld en dat moeten we wat mij betreft ook zo houden. Het zijn afwegingen die tegenwoordig wel veel op Europees en zelfs op wereldschaal aan de orde zijn en daarom is het heel goed dat de Commissie met een mededeling is gekomen. Maar er moet wel gezorgd worden voor betere randvoorwaarden en minder belemmeringen en niet om nog veel meer Europese regels of verbodsbepalingen. Die moeten we juist opruimen. Ik ben dan ook blij dat we het ontwerpverslag van de rapporteur in dit opzicht toch fors hebben afgeslankt.</p>
      <p sl="nl">Ik wil nog ingaan op de logistieke belemmeringen. Vorig jaar hebben we hier gediscussieerd over het NAIADES-verslag. Wij steunen de Commissie voluit, want logistieke belemmeringen vinden we ook veel in de binnenvaart en ik hoop dat de Commissie snel met de eerste voorstellen naar dit Parlement komt. Een andere logistieke belemmering betreft de beperking van de 60-tonvoertuigen. Ik steun het compromis, namelijk dat de lidstaten kunnen beslissen over de invoering, maar het valt mij ook op dat er heel veel fabeltjes, zelfs gigafabeltjes over dit onderwerp de ronde doen. Commissaris, u gaat onderzoek doen. Ik wil u oproepen vooral de feiten te onderzoeken en ik wil u ook oproepen om de internationale routes te onderzoeken. Want met collega Jarzembowski zeg ik: die gigaliners moeten we niet in onze dorpen en de binnensteden hebben. Maar op langere routes waar geen alternatief is, kan het goed zijn. Wilt u dus de feiten onderzoeken? Ik ben benieuwd naar uw bevindingen.</p>
    </intervention>
    <intervention id="2-212" speaker_id="23805" name="Zita Gurmai" is_mep="True" mode="spoken">
      <p sl="hu">Ik wil me graag bedanken bij mijn collega, mevrouw Ayala Sender, voor haar uitstekende verslag. Ze heeft een grote hoeveelheid materiaal bijeengebracht dat alle gebieden beslaat, wat zeker zeer nuttig zal zijn voor de Commissie bij het opstellen van haar Actieplan.</p>
      <p sl="hu">Een precieze en effectieve goederenlogistiek die in de gehele EU wordt toegepast, is een investering in de toekomst van de Europese economie. Een dergelijke goederenlogistiek zal een bijdrage leveren aan duurzame economische ontwikkeling, meer concurrentievermogen en regionale ontwikkeling. Om dit doel te bereiken moet de goederenlogistiek nog beter worden, punctueler, effectiever en veiliger, en moeten we bovenal zorgen voor harmonisatie van de vervoerswijzen zodat de efficiëntie en de voordelen van elke vervoerswijze volledig benut kunnen worden. Hiervoor moeten we de juiste technische, praktische en economische voorwaarden creëren.</p>
      <p sl="hu">We hebben effectbeoordelingen nodig die gebaseerd zijn op een uniforme strategie voor logistieke ontwikkeling. In dit verband is het van belang dat de rol van de overheid wordt gescheiden van die van de particuliere sector. Een efficiënte logistiek is de sleutel tot duurzame mobiliteit. Doordachte logistieke oplossingen dragen bij aan de optimalisatie van het goederenvervoer, en daarom is het ook zinvol te kijken of er mogelijkheden bestaan voor steun voor onderzoek en ontwikkeling voor de ontwikkeling van de goederenlogistiek.</p>
    </intervention>
    <intervention id="2-213" speaker_id="4461" name="Luís Queiró" is_mep="True" mode="spoken">
      <p sl="pt">Met dit initiatiefverslag, waarmee ik de rapporteur van harte gelukwens, hopen we een bijdrage te leveren aan de definitie van een strategisch kader voor goederenlogistiek in de Europese Unie. Wij beschouwen goederenlogistiek als een essentieel instrument voor de effectieve planning en realisatie van een evenwichtig en duurzaam gebruik van de verschillende vervoerswijzen.</p>
      <p sl="pt">Goederenlogistiek staat logischerwijs centraal in een rationalisatieproces dat tot doel heeft de meest concurrerende en duurzame niveaus te bereiken. Ondanks de voordelen van moderne logistieke systemen voor wat betreft het economisch rendement en concurrentievermogen, een optimaal gebruik van hulpbronnen, het scheppen van werkgelegenheid, de bescherming van het milieu en de verbetering van veiligheid en beveiliging, zien we dat er nog steeds problemen opgelost moeten worden. Een van de meest voor de hand liggende is de permanente onderfinanciering van de trans-Europese vervoersnetwerken, inclusief de ontwikkeling van de goederenlogistiek. Daarom is het essentieel om op zoek te gaan naar alternatieve financieringsbronnen zoals gecombineerde privé- en overheidsfinanciering, de EIB, de structuurfondsen, etc.</p>
      <p sl="pt">Een andere urgente kwestie uit het verslag is de behoefte aan het al eerder genoemde actieplan van de Commissie, dat moet voorzien in maatregelen ter bestrijding van de georganiseerde misdaad in het internationale goederenvervoer en ter beveiliging van ladingen tegen diefstal, roof en kaping. De overheid dient deze en andere zaken te regelen en de faciliteiten beschikbaar te stellen voor multimodaal goederenvervoer, dat van groot belang is voor zakelijke activiteiten. Maatregelen zoals de administratieve afhandeling aan één loket en het beperken van administratieve procedures doen kosten verlagen en effenen het pad voor een gezonder en concurrerender economie in deze sector.</p>
      <p sl="pt">Gezien de verwachte sterke groei in het goederenvervoer is te verwachten dat logistiek in de toekomst een cruciale rol zal gaan spelen in de ontwikkeling van een efficiënt, duurzaam, toegankelijk en veilig vervoerssysteem. In zoverre staat voor ons vast dat het belang van logistiek voor het bereiken van de Lissabon-doelstellingen zal toenemen.</p>
    </intervention>
    <intervention id="2-214" speaker_id="28349" name="Teresa Riera Madurell" is_mep="True" mode="spoken">
      <p sl="es">Mijnheer de Voorzitter, mijnheer de commissaris, een efficiënte goederenlogistiek is van wezenlijk belang voor de territoriale samenhang. Dat zegt mevrouw Ayala, die ik graag wil gelukwensen met haar grondige en duidelijke verslag. Daarom wil ik de Commissie verzoeken om bijzondere aandacht te schenken aan de specifieke problemen van eilandstaten, waarvoor het vervoer over water van groot belang is.</p>
      <p sl="es">Het vereenvoudigen van procedures, het aanpakken van de problemen van eilandhavens, zoals de buitensporig hoge kosten als gevolg van marktbeperkingen, en het beschikbaar stellen van nieuwe infrastructuur via trans-Europese vervoersnetwerken en het Structuur- en Cohesiefonds zijn maatregelen die bijdragen aan de economische ontwikkeling en het concurrentievermogen van de eilanden.</p>
      <p sl="es">Tot slot wil ik de Commissie verzoeken rekening te houden met de behoeften van de eilanden in haar Actieplan voor goederenlogistiek.</p>
    </intervention>
    <intervention id="2-215" speaker_id="2206" name="Reinhard Rack" is_mep="True" mode="spoken">
      <p sl="de">Mijnheer de Voorzitter, het huidige vervoersbeleid in Europa streeft naar meer software op het gebied van vervoer, dus naar intelligentere oplossingen ter verbetering van de efficiëntie die echter ook tegemoetkomen aan de belangen van het milieu en de volksgezondheid. We willen hier niet nader ingaan op de exacte redenen, hoewel ze uiteraard in grote mate te maken hebben met het feit dat we geen geld hebben voor grote nieuwe infrastructuurprojecten, zoals blijkt uit de nogal bescheiden middelen voor de trans-Europese vervoersnetwerken en soortgelijke projecten.</p>
      <p sl="de">Onder deze omstandigheden is het van het grootste belang dat nieuwe hardware niet via de achterdeur binnen wordt gelaten en wordt gebruikt op Oostenrijkse of trans-Europese routes. Net als enkele andere Parlementsleden verwijs ik naar de 60-tonners of gigaliners of hoe ze ook mogen heten. Ze mogen in geen geval worden losgelaten op een infrastructuur die niet geschikt is voor dit soort grote vrachtwagens; ze zijn wellicht een goede oplossing in gebieden met een vlak landschap en weinig verkeer, maar niet voor bergachtige en dichtbevolkte gebieden. Met name Oostenrijk is geenszins toegerust voor dit soort zware trucks. We hebben de afgelopen maanden herhaaldelijk gezien wat de impacts zijn van dit soort trucks, met het oog op de constructie en draagkracht van bruggen. We hoeven onszelf niet op te zadelen met nieuwe problemen, daar hebben we geen belang bij. Het vervoersbeleid is er ook niet mee gebaat en het milieu- en gezondheidsbeleid evenmin.</p>
      <p sl="de">Als we niet in staat zijn meer Europese middelen te genereren om de externe kosten voor de bestaande infrastructuur te financieren, moeten we alles zo laten zoals het is of, in dit concrete geval, ervoor zorgen dat de zware vrachtauto’s in Noord-Finland blijven.</p>
    </intervention>
    <intervention id="2-216" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . − Mijnheer de Voorzitter, dames en heren, ik wil me bedanken voor het feit dat u samen met uw rapporteur het grote belang van logistiek hebt onderstreept, niet alleen gezien vanuit een economische perspectief maar ook vanuit het milieu- en sociaal oogpunt. Ik dank dat we het eens zijn met elkaar dat logistiek verder ontwikkeld, efficiënter en milieuvriendelijker moet worden. Dit blijkt heel duidelijk uit het verslag van mevrouw Ayala Sender, waar ik ingenomen mee ben.</p>
      <p sl="fr">Sommige van de wensen die hier vanmiddag vielen te beluisteren, zullen deel uitmaken van het Actieplan voor goederenlogistiek dat eind oktober wordt voorgesteld. Gezien het feit dat ik onvoldoende tijd heb om overal uitvoerig op te reageren, ga ik nu alleen even in op de regels betreffende de afmetingen van vrachtwagens. Dit is een van de meest omstreden vraagstukken. We zullen dit probleem vandaag niet volledig kunnen bediscussiëren. Daarom wil ik graag een paar opmerkingen maken.</p>
      <p sl="fr">Ondanks onze hoop dat er in de toekomst meer modale verschuiving plaatsvindt, is het een feit dat momenteel de meeste goederen over de weg worden vervoerd. We moeten nadenken over maatregelen die de efficiëntie van deze vervoerswijze verbeteren en de milieueffecten ervan verminderen.</p>
      <p sl="fr">Hierbij dient het ook te gaan over regels betreffende de maximale toegestane afmetingen van vrachtwagens, Richtlijn 96/53. Ik ben van mening dat we goed moeten nadenken over eventuele wijzigingen, want deze kunnen complexe repercussies met zich mee brengen. We moeten de effecten van grotere of zwaardere vrachtwagens op de infrastructuur, de veiligheid, het milieu, het systeem van verladers en vervoerders en de intermodale concurrentie onderzoeken.</p>
      <p sl="fr">Zoals gezegd ben ik van mening dat we over deze kwesties goed moeten nadenken. Mijn diensten zullen zich daarom gaan bezighouden met het evalueren van de tot dusver opgedane ervaringen. Op de basis van deze evaluatie zullen we in staat zijn dit vraagstuk genuanceerd te bediscussiëren. We mogen hier niet te gemakkelijk over denken.</p>
      <p sl="fr">Dat is mijn eerste punt. Ik zal spoedig tot een eind komen, mijns inziens te spoedig, maar ik stel het zeer op prijs dat het Parlement een rooster heeft.</p>
      <p sl="fr">De tweede belangrijke kwestie in verband met logistiek is de infrastructuur. Er werd al gewezen op de financiering van de infrastructuur. Ik wil graag even de aandacht vestigen op het nieuwe Marco Polo II-programma, dat ons in staat stelt om logistieke oplossingen te financieren ten gunste van modale verschuiving of vermindering van verkeersstromen.</p>
      <p sl="fr">Tot slot opleidingen en training. De laatste spreker, de heer Rack, zei dat er een nieuwe cultuur ontwikkeld moet worden. Dat is inderdaad het geval en daarom belanden we telkens weer bij de in de vervoerssector werkzame mannen en vrouwen die tal van nieuwe vaardigheden en kennis moeten beheersen om vervoer daadwerkelijk efficiënter en mobiliteit duurzamer oftewel milieuvriendelijker te maken.</p>
      <p sl="fr">Ik wil me bij het Parlement bedanken en zal volledig rekening houden met dit verslag en het komende debat.</p>
    </intervention>
    <intervention id="2-217" speaker_id="1838" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
    </intervention>
  </section>
  <section id="creitem24" title="16. Gemeenschappelijk Europees luchtruim (debat)">
    <intervention id="2-219" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde is de mondelinge vraag (O-0035/2007 -B6-0135/2007)) aan de Commissie van de heer Paolo Costa, namens de Commissie vervoer en toerisme, over opbouw van een gemeenschappelijk Europees luchtruim (Single European Sky) door middel van functionele luchtruimblokken.</p>
    </intervention>
    <intervention id="2-220" speaker_id="4306" name="Gilles Savary" is_mep="True" mode="spoken">
      <p sl="fr">auteur . – Mijnheer de Voorzitter, laten we aan SESAR geven wat aan SESAR toekomt en aan een andere Italiaan, Paolo Costa, die eigenlijk de schrijver is van deze schriftelijke vraag. Hij vroeg me voor hem in te springen en deze vraag aan u voor te leggen tijdens zijn afwezigheid.</p>
      <p sl="fr">Dit is een mondelinge vraag aan de Commissie voor het debat over opbouw van een gemeenschappelijk Europees luchtruim door middel van functionele luchtruimblokken, of met andere woorden, de voornemens van de Commissie ten aanzien van de omzetting of vooruitgang tot op heden bij de uitvoering van het pakket teksten dat centraal stond in het overleg in december 2003, het pakket over het gemeenschappelijke luchtruim.</p>
      <p sl="fr">Een van deze teksten voorziet in de opbouw van functionele luchtruimblokken oftewel vliegroutes op de verschillende niveaus van het luchtruim om het gebruik te optimaliseren, de uitstoot van broeikasgassen te verminderen en, indien mogelijk, congestie op de drukste luchthavens te verminderen, en niet te vergeten de mogelijkheid om de kosten voor het vervoer door de lucht te verlagen. Dit is een erg gevoelige kwestie voor waar de lidstaten, die niet nalaten te wijzen op hun soevereiniteit over hun eigen luchtruim, geserveerd tegenover staan. Dit geldt met name voor de lidstaten – waarvan een zeer veel voor mij betekent, mijn eigen land – die grote strijdkrachten hebben en hiervoor naar eigen goeddunken militaire luchtruimblokken hebben gereserveerd.</p>
      <p sl="fr">De heer Costa is bezorgd dat, zoals al werd bevreesd, er volgens hem geen vooruitgang is geboekt met de tekst over de opbouw van luchtruimblokken, een van de vier teksten over het gemeenschappelijk Europees luchtruim, en dat deze op hevige weerstand van de lidstaten is gestoten. Daarom wil heer Costa de volgende vraag aan de Commissie stellen. De Commissie heeft pas geleden een mededeling opgesteld waarin zij duidelijk maakt dat de kosten als gevolg van het ontbreken van functionele luchtruimblokken voor de opbouw van een gemeenschappelijk Europees luchtruim ongeveer één miljard euro belopen. Allereerst zou de heer Costa graag willen weten of de Commissie tevreden is met deze situatie en of zij gelooft dat de introductie van Verordening (EG) nr. 551/2004 betreffende de organisatie en het gebruik van het gemeenschappelijk Europees luchtruim naar tevredenheid verloopt? Hoe beoordeelt de Commissie het feit dat er geen nieuwe functionele luchtruimblokken operationeel geworden zijn sinds de inwerkingtreding van de Verordening?</p>
      <p sl="fr">Artikel 10 van de Verordening voorziet in een uitbreiding van de organisatie van het luchtruim tot een lager niveau en verzoekt de Commissie stappen te nemen die nodig zijn “in het licht van de geboekte vooruitgang”. Welke veranderingen moet de bestaande wetgeving op dit punt volgens de Commissie ondergaan? Is de Commissie het, tot slot, eens met het standpunt dat zij met een voorstel hiertoe niet mag wachten tot eind 2008?</p>
      <p sl="fr">Tot slot vraagt de heer Costa verder – er zijn meer vragen in deze mondelinge vraag – of de Commissie het eens is met de opvatting dat de “bottom-up”-aanpak, waarbij het initiatief om functionele luchtruimblokken op te bouwen wordt overgelaten aan de lidstaten, heeft gefaald en dat een proactievere aanpak van de kant van de Unie dringend noodzakelijk is?</p>
      <p sl="fr">Ik denk en hoop dat dit de vraag van de heer Costa aan de Commissie was.</p>
    </intervention>
    <intervention id="2-221" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . − Hartelijk dank, mijnheer Savary, en via u ook de heer Costa, omdat ik denk dat de vraag heel terecht is en we hier met een echt probleem te maken hebben.</p>
      <p sl="fr">De hervorming van maart 2004 had tot doel het luchtverkeer te organiseren aan de hand van operationele eisen, zonder te letten op nationale grenzen. Dit is een manier om vluchten in te korten en te voorkomen dat er meer vliegtuigen rondvliegen dan puur noodzakelijk. Ik zal elke vraag beantwoorden.</p>
      <p sl="fr">De eerste betreft de kosten van het luchtverkeerbeheer en de repercussies op het gemeenschappelijk luchtruim. U en de heer Costa haalden het bedrag van één miljard euro aan wanneer het gemeenschappelijk Europees luchtruim niet wordt gerealiseerd. Ik wil eraan toevoegen dat volgens berekeningen van Eurocontrol besparingen van drie miljard euro mogelijk zijn. Behalve de kostenbesparing bij de luchtvaartmaatschappijen kan nog eens twee miljard euro worden bespaard door een verbeterde efficiëntie van luchtvaartdiensten.</p>
      <p sl="fr">Zoals de heer Savary stelde, klopt het dat de realisatie van het gemeenschappelijk Europees luchtruim niet snel genoeg verloopt, gezien het belang van de doelstellingen: meer concurrentievermogen, duurzame ontwikkeling, bestrijding van de klimaatverandering en het bevorderen van de veiligheid in de lucht. Moeten we daarom met de armen over elkaar blijven toekijken en niets doen? Nee. Door de invoering van de verordeningen betreffende het gemeenschappelijk Europees luchtruim heeft de Gemeenschap op dit gebied voor het eerst echte macht verkregen. De hervorming van 2004 is omgezet: scheiding tussen regelgeving en het verlenen van diensten, certificering van aanbieders overeenkomstig de Europese regels, vergunningen van luchtverkeersleiders en een reeks technische maatregelen vastgesteld volgens de regelgevingsprocedure. Tot slot werd ook het SESAR-project gelanceerd, een echte aanvulling op het gemeenschappelijk luchtruim.</p>
      <p sl="fr">We moeten echter sneller vooruitgang boeken. De Commissie moet de balans opmaken van hetgeen tot dusver is gedaan. Destijds in december 2006 heb ik een groep van vooraanstaande deskundigen om advies gevraagd. In juli van dit jaar stelde deze groep zijn rapport over de noodzakelijke hervormingen voor. De Commissie zal in het najaar een mededeling toezenden die gebaseerd is op dat rapport.</p>
      <p sl="fr">De tweede vraag betreft de functionele luchtruimblokken. Het klopt dat de Raad bij de hervorming in 2004 de voorkeur gaf aan een “bottom-up”-aanpak, waarbij de nationale regeringen luchtruimblokken opbouwen. Dat was eerlijk gezegd niet echt geen handige aanpak, omdat daardoor de mogelijkheden van de Commissie en de instellingen van de Unie werden ingeperkt, er niet op toegezien kon worden dat de luchtruimblokken wel werden opgebouwd en het werk op plaatselijk niveau niet werd belemmerd. Een ander aspect van dit probleem is dat onvoldoende inspanningen werden getroost om het economische rendement van de geboden diensten te verbeteren. We testen een prestatiegerichte aanpak en voeren deze in de eerste helft van 2008 in. Hieraan zijn specifieke prestatiedoelstellingen gekoppeld voor aanbieders van diensten, die stimulansen bieden en interventiemechanismen voor het geval het doel niet wordt bereikt. Ik ben van mening dat deze prestatiegerichte aanpak de opbouw van functionele luchtruimblokken zal bespoedigen, omdat deze van essentieel belang zijn voor de verwezenlijking van de prestatiedoelstellingen. We werken aan het idee om een instantie in te voeren dat toezicht houdt op de prestaties en een coördinator die ervoor zorg moet dragen dat de projecten sneller ontwikkeld worden. Ik denk dat een coördinator zoals voor de trans-Europese vervoersnetwerken zeer zinvol zou zijn en de opbouw van de functionele luchtruimblokken, die we overigens dringend nodig hebben, kan bespoedigen.</p>
      <p sl="fr">We zullen uiteraard niet tot 2009 wachten om het tempo van de opbouw van functionele luchtruimblokken op te voeren en de efficiëntie ervan te verbeteren. Ik hoop halverwege 2008 met een initiatiefvoorstel te kunnen komen. We zijn het er over eens dat de luchtruimblokken alleen effectief kunnen zijn wanneer hoger en lager luchtruim worden beschouwd als zijnde onscheidbaar.</p>
      <p sl="fr">Tot slot de vierde vraag over de “bottom-up”-aanpak van de lidstaten, die, en dat geef ik hier graag toe, in sommige opzichten heeft gefaald. Moeten we in dit geval dan kiezen voor de tegenovergestelde aanpak? Daar ben ik niet zo zeker van. Ik denk dat we deze aanpak moeten voortzetten en het beste ervan moeten zien te maken. Om een gemeenschappelijk Europees luchtruim te ontwikkelen moeten we de volgende fase inluiden die gebaseerd is op prestatie, op mechanismen. We moeten actief gaan samenwerken met de lidstaten om politieke verbintenissen aan te moedigen en druk van bovenaf uit te oefenen zodat de functionele luchtruimblokken worden ontwikkeld.</p>
      <p sl="fr">Daarom was ik zo blij met deze vraag. Het bood me de mogelijkheid om uitleg te geven aan onze voornaamste initiatieven, die in het verlengde liggen van de zeer relevante opmerkingen van de heer Savary.</p>
    </intervention>
    <intervention id="2-222" speaker_id="1" name="Georg Jarzembowski" is_mep="True" mode="spoken">
      <p sl="de">namens de PPE-DE-Fractie . – Mijnheer de Voorzitter, mijnheer de vicevoorzitter van de Commissie, we hebben geen enkel probleem met hetgeen u hebt bereikt in termen van verbetering van de efficiëntie in de luchtvaart, maar uw antwoord was zeer duidelijk. De strekking van uw reactie was dat de lidstaten hun huiswerk niet hebben gedaan. De lidstaten voldeden niet aan de sinds 2004 bestaande verplichting zo spoedig mogelijk functionele luchtruimblokken op te bouwen. Dit leidt enerzijds tot de door u genoemde kosten van 3 miljard euro en anderzijds tot milieuvervuiling.</p>
      <p sl="de">We discussiëren momenteel over de invoering van emissiehandel voor het goederenvervoer door de lucht, dus over circa drie procent van de totale emissies van het luchtverkeer. Als we een gevoelig, snel en efficiënt luchtverkeerbeheer hadden, zouden we het brandstofverbruik met twaalf procent kunnen verlagen, wat wederom een aanzienlijke verlaging van de CO2 -uitstoot zou betekenen. Mijnheer de vicevoorzitter, u bent een gentleman, maar komen we tot de kern van het probleem: de lidstaten doen hun huiswerk niet. Daarom moeten wij als Parlement en u als Commissie tegen de lidstaten zeggen: nablijven! Jullie moeten de achterstand snel inhalen, want jullie zijn achterop geraakt. Maar dat is waarschijnlijk nog niet genoeg.</p>
      <p sl="de">We moeten ze anders behandelen door de “bottom-up-, bottom-down”-aanpak te wijzigen. Wanneer lidstaten geen vooruitgang boeken op wezenlijke gebieden van veiligheid in de lucht, efficiëntie, de gevolgen van vervoer door de lucht op het klimaat, dan verwachten we dat de Commissie in 2008 niet alleen een verslag zal uitbrengen waarin valt te lezen dat de lidstaten vooruitgang boeken in termen van opbouw van luchtruimblokken, maar dat ze de lidstaten ook zal dreigen. Daarbij kunt u op onze steun rekenen. Want het systeem moet op de helling en er moeten luchtruimblokken op Europees niveau ontstaan. Dat is de stok achter de deur die we nodig hebben om de lidstaten er snel van te overtuigen dat ze efficiënte, functionele luchtruimblokken moeten opbouwen. Ik weet hoe moeilijk dat is, maar met vriendelijke woorden komen we geen stap verder. We moeten maar langzaam beginnen te zwaaien met die grote stok.</p>
    </intervention>
    <intervention id="2-223" speaker_id="1309" name="Brian Simpson" is_mep="True" mode="spoken">
      <p sl="en">namens de PSE-Fractie . – Mijnheer de Voorzitter, ik heb al zo lang zitting in dit Parlement dat ik me nog het moment kan herinneren dat commissaris de Palacio voor het eerst een voorstel deed tot een gemeenschappelijk Europees luchtruim en de term “functionele luchtruimblokken” zijn intrede deed in het EU-jargon. Goed, na een zeer moeizame start kwam er enige schot in de zaak toen er een verordening werd goedgekeurd waarmee de genoemde luchtruimblokken werden ingevoerd, maar sinds die tijd is het verder maar bar weinig opgeschoten. Dat betreft met name de uitbreiding van genoemde luchtruimblokken, en het lagere luchtruim in het bijzonder.</p>
      <p sl="en">Commissaris, ik stel het op prijs dat de Commissie de kar samen met de lidstaten trekken wilde, en ik twijfel er niet aan dat sommige lidstaten minder stonden te springen om dit beleid op poten te zetten in het tempo dat we hadden gewenst en gepland. Maar nu is het de hoogste tijd geworden om de zaken in een stroomversnelling te brengen en dient de Commissie zo snel mogelijk met een voorstel voor een richtlijn te komen.</p>
      <p sl="en">Sinds 2004 zijn er geen nieuwe luchtruimblokken meer gecreëerd, en zoals we van sprekers hiervoor konden horen, heeft ons onvermogen om een gemeenschappelijk luchtruim te creëren naar schatting zo’n 1 miljard euro gekost. Daar komt nog bij dat de huidige wetgeving aan vernieuwing toe is en dat de reizigers nog dag in dag uit te maken krijgen met vertragingen, en dat alles als gevolg van de reeds lang achterhaalde houding van de lidstaten, en het feit dat de Commissie naar het zich zo laat aanzien helemaal stil zit.</p>
      <p sl="en">Het geduld raakt op en er moet dringend iets worden gedaan. Niets doen is voor ons geen optie. Daarom zal mijn fractie stemmen voor de door de heer Costa namens de Commissie vervoer en toerisme aan dit Parlement gestelde mondelinge vraag. Commissaris, we worden allemaal een dagje ouder en zouden graag het gemeenschappelijk Europees luchtruim nog willen meemaken.</p>
    </intervention>
    <intervention id="2-224" speaker_id="22861" name="Seán Ó Neachtain" is_mep="True" mode="spoken">
      <p sl="ga">namens de UEN-Fractie . – Mijnheer de Voorzitter, ik zou willen vragen of deze liberalisering van de luchtvaart zinvol is voor sommige regio’s en regionale luchthavens. Laten we bijvoorbeeld eens kijken naar hetgeen er gebeurt op Shannon Airport in mijn eigen kiesdistrict in het westen van Ierland. Het besluit van Aer Lingus om te stoppen met vluchten naar Londen had nadelige gevolgen voor de regio, niet in de laatste plaats in economisch opzicht, en staat haaks op het beleid van de Ierse regering. Voor wat betreft de Europese regio’s leidt deze vrijheid in luchtvaartkwesties er volgens mij toe dat sterke regio’s nog sterker worden en minder sterke regio’s zwakker. Daarom wil ik de Commissie verzoeken dit geval van Shannon Airport eens nader onder de loep te nemen en te overwegen hoe we dit beleid kunnen combineren met het regionale ontwikkelingsbeleid in dit soort gebieden.</p>
    </intervention>
    <intervention id="2-225" speaker_id="28330" name="Vladimír Remek" is_mep="True" mode="spoken">
      <p sl="cs">namens de GUE/NGL-Fractie . – Geachte Voorzitter, geachte aanwezigen, het project “gemeenschappelijk Europees luchtruim” sluit volledig aan bij mijn persoonlijke ervaring als piloot, namelijk dat de luchtvaart een schoolvoorbeeld is van een sector waarin internationale samenwerking over de grenzen van landen heen onontbeerlijk is.</p>
      <p sl="cs">Dus om te zorgen voor een zo veilig mogelijk luchtvaartverkeer en een zo doeltreffend mogelijke werking ervan met een minimum aan vertragingen, zijn wij voorstander van het creëren van functionele luchtruimblokken en op enig moment erna van een gemeenschappelijk Europees luchtruim. Aan de andere kant dienen we niet uit het oog te verliezen dat het defragmenteren van het luchtruim net zo goed iets kost als de huidige fragmentering ervan. En aangezien het om een gecompliceerd systeem gaat, ben ik voorstander van een geleidelijke invoering van een gemeenschappelijk verkeersleidingssysteem voor het gemeenschappelijk luchtruim, om zo de nodige samenhang te kunnen handhaven.</p>
      <p sl="cs">Wel vormt de eenmaking van het Europees luchtruim - nu nog 27 nationale verkeersleidingssystemen - een bedreiging voor de arbeidsplaatsen van verkeersleiders en andere specialisten in deze sector. Volgens de informatie waarover ik beschik loopt er al geruime tijd een redelijk succesvolle sociale dialoog met betrekking hiertoe. Ik denk dat het daarom nodig is deze ogenschijnlijk tegengestelde kwesties met elkaar te verbinden, en wel in het belang van veiligere en doeltreffendere vluchten, met zo min mogelijk vertragingen, en met een zo laag mogelijke risico op gevaarlijke buitengewone omstandigheden. Het gaat hier om niets minder dan mensenlevens, zowel van degenen die vliegen, alsook om het lot van degenen die toezien op het luchtverkeer.</p>
    </intervention>
    <intervention id="2-226" speaker_id="28119" name="Kathy Sinnott" is_mep="True" mode="spoken">
      <p sl="en">namens de IND/DEM-Fractie . – Mijnheer de Voorzitter, ik stoor me aan de pleidooien hier dat het proces tot oprichting van een gemeenschappelijk luchtruim zou moeten worden versneld. Men schijnt niet te willen onderkennen met welke problemen regionale luchthavens in Europa nu alleen al in de aanloop naar dat gemeenschappelijk luchtruim te kampen hebben. Komt het gemeenschappelijk luchtruim ooit daadwerkelijk tot stand, dan zal dat leiden tot het ontstaan van twee grote knooppunten, namelijk Heathrow, dat staat wel vast, en verder ofwel Frankfurt ofwel Charles de Gaulle, ondersteund door een netwerk van kleiner knooppunten.</p>
      <p sl="en">In mijn land is de concurrentie tussen luchthavens om de beste plaatsen in de hiërarchie van het gemeenschappelijk luchtruim ronduit moordend. Shannon Airport – een knooppunt pur sang – en regionale luchthavens als Cork wordt steeds meer luchtroutes afgenomen, terwijl Dublin Airport chronisch overbelast is. Mijn regering kijkt werkloos toe, want volgens de logica van het gemeenschappelijk luchtruim is het de markt die beslist en niet sociale verantwoordelijkheid of gezond verstand wat betreft regionale en plattelandsontwikkeling. Maar die markt beslist op een zodanige manier dat weliswaar de winsten stijgen, maar voorbijgegaan wordt aan de belangen van de mensen.</p>
      <p sl="en">Dus in plaats van dat we overhaast te werk gaan met dat gemeenschappelijk luchtruim zou ik, zelfs op dit late tijdstip, willen voorstellen om rustig de tijd te nemen om een uitgewogen analyse te maken van de effecten van het beleid. Daarna kunnen we de nodige maatregelen treffen om ons ervan te verzekeren dat grote delen van Europa, zoals het westen en zuiden van Ierland, niet afgesneden worden van een economisch levensvatbaar gemeenschappelijk luchtruim.</p>
    </intervention>
    <intervention id="2-228" speaker_id="2206" name="Reinhard Rack" is_mep="True" mode="spoken">
      <p sl="de">Mevrouw de Voorzitter, we zijn allemaal bezorgd over het Europees vervoersbeleid. We willen de efficiëntie van alle vervoerswijzen verbeteren, met name van het vervoer door de lucht, en tegelijkertijd voorkomen dat de milieuvervuiling toeneemt. En als het kan, willen we zelfs de milieubalans van het luchtverkeer verbeteren.</p>
      <p sl="de">We hadden op dit punt in Europa al tal van ideeën, zoals de emissiehandel. We hopen onze doelstellingen te bereiken door bijvoorbeeld eventuele belastingen van vliegtuigbrandstof en dergelijke. Dat is op zich geen slechte aanpak, maar zeker niet de weg om ons doel te bereiken. Net als bij het goederenvervoer over de weg moeten we ook in dit geval op zoek gaan naar intelligente oplossingen. Het idee van een open Europees luchtruim en een gemeenschappelijk Europees luchtruim is de juiste aanpak, maar die moet dan wel worden omgezet. SESAR is een stap in de goede richting, maar we moeten nog meer doen.</p>
      <p sl="de">Ik wil tot slot nog een punt te berde brengen, aangezien we volgende week zullen stemmen over dit onderwerp. Congestie komt niet alleen in de lucht voor, maar ook op de grond, vooral op luchthavens. Laten we daarom al die zinloze, bureaucratische regels wat betreft het meenemen van vloeistoffen op luchthavens afschaffen. Daarmee zouden we ons een hoop geld en problemen besparen.</p>
    </intervention>
    <intervention id="2-229" speaker_id="1859" name="Ulrich Stockmann" is_mep="True" mode="spoken">
      <p sl="de">Mevrouw de Voorzitter, commissaris, we beschouwen het gemeenschappelijk Europees luchtruim als het belangrijkste project voor de toekomst van het vervoer door de lucht. Onder uw voorganger heeft de Commissie altijd gewezen op het belang hiervan en ik geloof ook dat dit het geval is. Ondanks dat we in 2004 een nieuw pakket richtlijnen hebben aangenomen, is er in de lucht nog altijd in zekere mate sprake van patchwork. Er bestaan 58 nationale luchtruimblokken, hoewel we in feite maar één blok nodig hebben, of ten hoogste drie of zes, als we royaal zijn.</p>
      <p sl="de">We weten dat dit patchwork – waarvan de details al werden genoemd – nadelige gevolgen heeft voor de veiligheid, en uiteraard ook voor de economie en de consument. Ons zijn de rondcirkelende, wachtende vliegtuigen en congestie in de lucht bekend, terwijl tegenwoordig ook meer dan vroeger de nadruk wordt gelegd op emissies. We zijn ons bewust dat we op dit punt een grote stap in de goede richting kunnen doen.</p>
      <p sl="de">In haar voortgangsverslag gaf de Commissie aan hoe langzaam de lidstaten vooruitgang boeken, ook al zijn er een paar initiatieven. Verder deed ze daarin voorstellen over hoe ze druk kan uitoefenen. Ik zal nu niet zeggen dat dit zonder enig belang is, en evenmin hoort u mij “Ik heb u gewaarschuwd” zeggen, maar in 2003 hebben we al gezegd dat de “bottom-up”-aanpak niet zal werken, omdat we toen al vermoedden dat de lidstaten verwikkeld zouden raken in discussies over soevereiniteitskwesties ten aanzien van het verlenen van diensten en dat dergelijke wezenlijke kwesties geregeld moeten worden met behulp van een “top-down”-wetgeving.</p>
      <p sl="de">We hebben altijd gedacht dat Eurocontrol wellicht dergelijke regels zou kunnen voorstellen en een voorstel zou kunnen doen dat simpelweg gebaseerd zou zijn op de hoofdzaak, op functionaliteit, waarover de lidstaten dan hadden kunnen twisten, in plaats van afwachten tot ze zelf een soortement patchwork in het leven hebben geroepen via een “bottom-up”-aanpak. Nu is het van belang dat we serieus nadenken over de vraag of we de bestaande kaderwetgeving moeten herzien. Dat is de enige manier om echte druk uit te oefenen en de veranderingen die nodig zijn, teweegbrengen.</p>
    </intervention>
    <intervention id="2-230" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">Mevrouw de Voorzitter, commissaris, in het voorjaar van 2004, toen de Europese Unie de relevante wetgeving aannam, werd alom gesproken over de voordelen voor de civiele luchtvaart als gevolg van de reorganisatie van de luchtvaartwetgeving en van de samenwerking van de civiele luchtvaart met de militaire luchtvaart. Destijds was het Europese systeem sterk gefragmenteerd, wat tot smalle luchtcorridors leidde.</p>
      <p sl="pl">Bijgevolg kwam de veiligheid in de lucht zienderogen in geding, had circa twintig procent van alle vliegtuigen vertraging en werd er meer brandstof verbruikt, wat wederom weer schadelijk was voor het milieu. Hoe is de situatie nu, Commissaris? Waarom zijn de zogenoemde “functionele luchtruimblokken” nog niet functioneel? Is dit alleen maar te wijten aan enkele lidstaten? Of beantwoordt onze wetgeving niet meer aan de eisen van de huidige tijd? Ik zou blij zijn met een spoedig antwoord op deze vragen en met het nemen van maatregelen – nu en niet pas eind 2008.</p>
      <p sl="pl">De groei van het vervoer door de lucht is enorm. Wat we nu nodig hebben is een adequate wetgeving, een wetgeving die geen papieren tijger is. Wat we ook nodig hebben zijn adequate opleidingen en training voor het personeel. En tot slot: Hoe beoordeelt u deze kwestie in de context van onze EU-buren, mijnheer de commissaris?</p>
    </intervention>
    <intervention id="2-231" speaker_id="25718" name="Saïd El Khadraoui" is_mep="True" mode="spoken">
      <p sl="nl">Voorzitter, commissaris, collega’s, ik wil mij aansluiten bij de opmerkingen die reeds gemaakt werden door de collega’s en eveneens het dringend karakter benadrukken van de totstandkoming van het eengemaakt Europees luchtruim. Het is ondertussen duidelijk dat de methode van de zachte dwang, die ingevoerd werd met verordening 551/2004 en die de lidstaten wil aanmoedigen om werk te maken van die meer functionele luchtruimblokken, niet gewerkt heeft. Ik begrijp ook dat dit vooral te maken heeft met het feit dat vele lidstaten hard op de rem drukken, liever geen inmenging hebben, hun soevereiniteit benadrukken, enz., maar we mogen ons daar niet bij neerleggen. De luchtvaartsector is bij uitstek een sector die eigenlijk in al haar facetten Europees moet worden aangepakt en dit in het belang van de industrie, de consumenten, de veiligheid en het milieu. Op een moment, mijnheer de commissaris, dat het klimaat zo hoog op de politieke agenda staat, kunnen we ons niet veroorloven dat vliegtuigen nutteloze omwegen maken, massaal veel kerosine verspillen enz.</p>
      <p sl="nl">We moeten absoluut dit dossier vooruitduwen, samen met andere instrumenten, SESAR , het emission trading system , enz. We kunnen ons ook niet blijven veroorloven om tientallen miljoenen euro’s te verspillen door inefficiënt management van het luchtruim met tal van overbodige luchtvaartcontrolecentra. Daarin kan gerust gesnoeid worden en dat is juist de bedoeling. Bovendien dreigen we de capaciteitslimieten snel te bereiken door de snelle groei in de sector. De bestaande bilaterale contacten met het oog op de vorming van die functionele luchtruimblokken hebben nauwelijks iets opgeleverd en daarom moeten we inderdaad de handen uit de mouwen steken. De aanduiding van een coördinator en stuurgroep lijkt mij een stap in de goede richting, maar tegelijkertijd vrees ik, mijnheer de commissaris, dat die bottom-up benadering onvoldoende zal zijn, dat we de grenzen daarvan bereikt hebben en dat we dus moeten overwegen om nieuwe wetgevende initiatieven te nemen.</p>
    </intervention>
    <intervention id="2-232" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mevrouw de Voorzitter, in 2006 openden low-cost-luchtvaartmaatschappijen 225 nieuwe vliegroutes in Europa, wat 1 800 nieuwe vluchten per week betekent. De fragmentatie van het luchtruim op nationaal niveau, met eigen operationele regels en procedures, kan negatieve gevolgen hebben voor de veiligheid van het vervoer, voor de introductie van nieuwe technologieën en voor de kosten.</p>
      <p sl="ro">Telkens wanneer een piloot een andere sector binnenvliegt moet hij zijn frequentie veranderen en contact opnemen met de volgende luchtverkeersleider. De luchtverkeersleiding is een kritische schakel geworden. Het is van belang dat er nieuwe functionele blokken worden georganiseerd op basis van beraadslagingen met alle betrokken partijen en dat de lidstaten effectieve maatregelen nemen om een geïntegreerd beheersysteem tot stand te brengen.</p>
      <p sl="ro">Ondertussen dienen er investeringen te worden gedaan in efficiëntere vliegtuigen en luchthaveninfrastructuur. Door de toetreding van Roemenië en Bulgarije tot de EU zijn er nieuwe functionele blokken bijgekomen in het gemeenschappelijk luchtruim, die van belang zijn voor zowel het Zwarte Zee-gebied als voor de samenwerking op de Balkan.</p>
    </intervention>
    <intervention id="2-233" speaker_id="photo_generic" name="Jacques Barrot" is_mep="True" mode="spoken">
      <p sl="fr">vicevoorzitter van de Commissie . − Mevrouw de Voorzitter, ik stel de ongeduldigheid van het Parlement zeer op prijs en deel die ook. U krijgt van mij een zeer exact maar bondig antwoord. Geachte dames en heren, het verslag wordt u toegezonden in oktober 2007 en het tweede wetgevingspakket omstreeks medio 2008, dus kan niet worden beweerd dat we helemaal niets doen! We zullen deze vraag heel gedetailleerd beantwoorden.</p>
      <p sl="fr">Het tweede punt: ik heb het vermoedelijk al met u gehad over een coördinator, een hogere politieke functionaris, die zorg moet dragen voor een spoedige invoering van de functionele blokken tussen de lidstaten. Gezien de resultaten die we hebben geboekt in het kader van de trans-Europese vervoersnetwerken kan ik zeggen dat dit een zeer zinvolle weg is om onze activiteiten op dit punt te intensiveren.</p>
      <p sl="fr">Wat de derde vraag betreft verwijs ik naar Sesar, omdat Sesar bestaat. Het is intussen een gemengde vennootschap waarin alle betrokken partijen vertegenwoordigd zijn. Ik ben van mening dat de invoering van Sesar een einde zal maken aan de slechte gewoonten als gevolg van een door nationale grenzen opgedeeld Europees luchtruim, dat niet meer praktisch en zinvol is. Daarom kan ik een zeer positief antwoord geven op de vraag van de heer Costa, die we met de heer Savary hebben besproken. Ik heb goed geluisterd naar de wensen van het Parlement. Ik ben bereid alles te doen om hieraan te voldoen.</p>
    </intervention>
    <intervention id="2-234" speaker_id="4544" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="2-235" speaker_id="28352" name="Zuzana Roithová" is_mep="True" mode="written">
      <p sl="cs">De lidstaten hebben afgesproken om gemeenschappelijke luchtruimblokken in te richten voor het toezicht op het gemeenschappelijk luchtruim ongeacht de landsgrenzen. Voordat het zover kwam, botsten er twee vliegtuigen boven Duitsland tegen elkaar en kwamen er 71 mensen om. De noodzaak tot een gemeenschappelijk luchtruim wordt steeds nijpender: op 28 000 vliegbewegingen per dag zijn er hier 57 controlepunten tegen twee in Amerika. Na drie jaar zijn we pas aan het begin. De EU heeft verzuimd de verordeningen van 2004 ten uitvoer te leggen. Met dit geheel aan verordeningen werd beoogd het luchtruim te integreren in de interne dienstenmarkt, en de basis te leggen voor een doeltreffend verkeersleidingssysteem. Dit alles met het oog op de veiligheid, het milieu en een verhoging van de capaciteit van het luchtruim. Tot op heden beschikken we in Europa over 65 radarcentra en 31 verschillende systemen die gebruikmaken van 22 verschillende computernetwerken, en dat terwijl naar verwachting het aantal vluchtbewegingen in Europa over 10 jaar verdubbeld zijn zal.</p>
      <p sl="cs">Ik vraag me af of de Europese burger er überhaupt wel weet van heeft dat hun regeringen en parlementen geheel in strijd met hun belang absoluut niet ontvankelijk zijn voor de voordelen van een verenigd Europa. Waarom wordt er zo laks omgegaan met de opbouw van een gemeenschappelijk luchtverkeersleidingssysteem voor zowel de burgerluchtvaart als de militaire luchtvaart boven het verenigde Europa? Omwille van lokale economische belangen? Om de nationale soevereiniteit te waarborgen, ten nadele van de veiligheid van het luchtvervoer en tegen torenhoge kosten? Waar het ons hier nu om gaat is de vraag hoe en wanneer de classificatie van het hoger luchtruim wordt geüniformiseerd, en op welke manier we in de toekomst tevens het lager luchtruim gezamenlijk zullen bestieren. Is het mogelijk de obstakels voor de inrichting van functionele luchtruimblokken over Europa openlijk te benoemen, en te achterhalen welke politieke wil er bij de lidstaten bestaat om hun verplichtingen na te komen? Wat ons eveneens verontrust is het feit dat de bottom-up benadering gefaald heeft. Zelfs na drie jaar hebben de lidstaten nog geen enkel functioneel luchtruimblok ten behoeve van een doeltreffendere luchtverkeersleiding het levenslicht doen zien.</p>
    </intervention>
  </section>
  <section id="creitem25" title="17. Vragenuur (vragen aan de Commissie)">
    <intervention id="2-237" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde is het vragenuur (B6-0138/2007).</p>
      <p sl="nl">Wij behandelen een reeks vragen aan de Commissie.</p>
      <p sl="nl">Deel een</p>
    </intervention>
    <intervention id="2-238" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 31 van Silvia Ciornei (H-0591/07)</p>
      <p sl="nl">Betreft: Gedwongen arbeid in Europa</p>
      <p sl="nl">De handel in personen en hun uitbuiting door gedwongen arbeid is de laatste jaren op het niveau van de Europese Unie toegenomen. Zowel Europese burgers als immigranten zijn het slachtoffer van deze nieuwe vorm van slavernij. Welke maatregelen is de Commissie van plan te treffen om dit fenomeen een halt toe te roepen? Dat de lidstaten er niet in slagen de wettelijke voorschriften inzake arbeid en arbeidsbescherming volledig te doen naleven door de werkgevers, werkt dit soort van handel in de hand. Wat is de Commissie van plan te doen om dit probleem op te lossen?</p>
    </intervention>
    <intervention id="2-239" speaker_id="photo_generic" name="Franco Frattini" is_mep="True" mode="spoken">
      <p sl="en">vicevoorzitter van de Commissie . − Mevrouw de Voorzitter, gedwongen arbeid en mensenhandel zijn twee grove inbreuken op de fundamentele rechten en we zijn dan ook vastbesloten alles in het werk te stellen om deze misdaden te voorkomen en te bestrijden.</p>
      <p sl="en">Volgens schattingen van internationale arbeidsorganisaties waren in 2005 wereldwijd ten minste 12,3 miljoen mensen slachtoffer van dwangarbeid, en is ongeveer een vijfde van deze mensen verhandeld.</p>
      <p sl="en">Mensenhandel ten behoeve van dwangarbeid is in de meeste gevallen een activiteit van de georganiseerde misdaad, en genereert jaarlijks een omzet van naar schatting 12 miljard dollar. We weten eveneens dat de handel in mensen de daders nog altijd slechts weinig risico oplevert.</p>
      <p sl="en">Het is de bedoeling om met behulp van een Europese strategie hier een risicovolle en slecht renderende activiteit van te maken. Er is een geïntegreerde strategie tegen mensenhandel ten behoeve van dwangarbeid nodig, waarin zaken worden aangepakt als preventie, vervolging, bescherming en bijstand van slachtoffers.</p>
      <p sl="en">De Commissie wenst zich op te stellen als faciliterende partij bij het creëren van een netwerk dat alle betrokken partijen en instellingen omvat en preventief te werk gaat. In de eerste plaats gaat het om diensten voor de arbeidsinspectie, werkgeversorganisaties en vakbonden.</p>
      <p sl="en">Wat preventie betreft is ons belangrijkste doel ervoor te zorgen dat overal waar gewerkt wordt de arbeidswetgeving wordt nageleefd. Dat houdt dus in dat we optreden tegen illegale arbeid, met name in sectoren waar dit over het algemeen vaker voorkomt, zoals in de landbouw, de bouw, de voedselverwerkende industrie en bij thuiswerk.</p>
      <p sl="en">Ik ben tevens voornemens om nieuwe wetgeving ter bestrijding van mensenhandel in, en dwangarbeid van arbeidsmigranten op stellen. Een voorbeeld hiervan is het recente voorstel voor een richtlijn dat voorziet in sancties tegen werkgevers van illegalen. Met het voorstel wordt beoogd doeltreffender op te treden tegen de uitbuiting van arbeidsmigranten door middel van ontmoedigende administratieve sancties. Voor de meest schrijnende gevallen, zoals mensenhandel en grove uitbuiting op de arbeidsplek, is tevens voorzien in strafrechtelijke sancties,</p>
      <p sl="en">Onderzoek en vervolging dienen doeltreffender te worden vormgegeven. Elke overheidsdienaar belast met de rechtshandhaving dient de wetgeving tegen uitbuiting op het werk in zijn volle omvang toe te passen. Men denke hier bijvoorbeeld aan wetgeving overeenkomstig het kaderbesluit inzake mensenhandel en de richtlijn inzake verblijfsvergunning voor slachtoffers van mensenhandel.</p>
      <p sl="en">Uit goede praktijken op nationaal niveau komt naar voren dat bijstand voor slachtoffers van mensenhandel van cruciaal belang is voor zowel de bescherming van hun fundamentele rechten als de succesvolle vervolging van daders. Wanneer deze slachtoffers hulp wordt geboden, een verblijfsvergunning, alsook steun bij hun zoektocht naar een beter alternatief voor leven en werken, dan zijn zij veel meer bereid tot meewerken aan gerechtelijke onderzoeken, en kunnen daders veel makkelijker worden gestraft.</p>
      <p sl="en">Dan nog tot slot het volgende: ter gelegenheid van de eerste Europese dag tegen de mensenhandel op 18 oktober aanstaande zal de Commissie een aantal aanbevelingen doen uitgaan naar de lidstaten met betrekking tot de identificatie en steun aan slachtoffers – in eerste lijn kwetsbare categorieën zoals kinderen – op basis van nauwe samenwerking tussen opsporingsdiensten, openbaar ministeries, ngo’s en andere dienstverleners.</p>
    </intervention>
    <intervention id="2-240" speaker_id="33995" name="Silvia Ciornei" is_mep="True" mode="spoken">
      <p sl="ro">Mevrouw de Voorzitter, staat u mij toe mij bij commissaris Frattini voor zijn antwoord te bedanken. Nadat ik de commissaris mijn vraag heb toegezonden, hebben we elkaar ontmoet en gesproken over diverse aspecten van mensenhandel. Ik ben erg blij met de inspanningen van de Commissie en van de commissaris voor de bestrijding van dit verschijnsel en ik ben blij dat de Europese Commissie op 18 oktober nieuwe acties zal voorstellen om mensenhandel aan banden te leggen, waartoe ook de maatregelen horen die de commissaris noemde, zoals de invoering van strafrechtelijke sancties voor ernstige gevallen van illegale arbeid.</p>
      <p sl="ro">Ik zou de commissaris willen vragen of hij namens de Europese Commissie voornemens is de Raad te verzoeken opdracht te geven om namens de Europese Gemeenschappen het Verdrag inzake de bestrijding van mensenhandel van de Raad van Europa te ratificeren, een uitermate effectief rechtsinstrument voor de bestrijding van mensenhandel.</p>
    </intervention>
    <intervention id="2-241" speaker_id="photo_generic" name="Franco Frattini" is_mep="True" mode="spoken">
      <p sl="it">vicevoorzitter van de Commissie . − Mevrouw de Voorzitter, dames en heren, het antwoord luidt: “ja”. Dat zullen we gaan doen en ik kan u persoonlijk verzekeren dat alle internationale instrumenten Europa beschouwen als een belangrijke partij en als voorvechter in de strijd tegen mensenhandel.</p>
      <p sl="it">Voor wat betreft het instrument dat u noemde, en dat geldt, dames en heren, ook voor de andere concrete initiatieven, kan de Commissie onmogelijk alles alleen doen. Daarom zou ik graag een richtlijn betreffende de strafrechtelijke maatregelen tegen mensenhandelaren, of beter gezegd slavenhandelaren, willen voorstellen, die slachtoffers van mensenhandel gebruiken en misbruiken, mits de lidstaten ons hun inwilliging geven en mits het netwerk van kleine, grote en middelgrote organisaties in Europa ons daarbij ondersteunt, want anders zijn dit soort maatregelen duidelijk minder effectief. Wat ik wil zeggen is dat we moeten gaan samenwerken.</p>
    </intervention>
    <intervention id="2-242" speaker_id="2206" name="Reinhard Rack" is_mep="True" mode="spoken">
      <p sl="de">Het EK voetbal 2008 vindt plaats in Oostenrijk en Zwitserland. Mensen- en vrouwenhandelaren zijn er klaar voor. Geldt dit ook voor de Commissie?</p>
    </intervention>
    <intervention id="2-243" speaker_id="photo_generic" name="Franco Frattini" is_mep="True" mode="spoken">
      <p sl="en">vicevoorzitter van de Commissie . − Dit is een buitengewoon belangrijke vraag. We hadden er in 2006 tijdens de wereldkampioenschappen voetbal in Duitsland behoorlijk goede ervaringen mee. We hebben toen zeer nauw samengewerkt met alle lidstaten, politieautoriteiten en de Duitse overheid, en zijn er toen in die periode in geslaagd om te voorkomen dat op z’n minst drie- tot vierduizend jonge slachtoffers naar Duitsland werden gesmokkeld. We staan klaar om dat nog eens over te doen.</p>
      <p sl="en">Momenteel werken we aan een binnenkort uit te brengen verslag over de buitengewoon belangrijke resultaten van de Europese samenwerking. U weet wellicht dat ten minste twaalf lidstaten hebben samengewerkt om maatregelen goedgekeurd te krijgen waarmee mensen aan de grenzen kunnen worden aangehouden en de toegang wordt geweigerd als er de verdenking bestaat dat jonge slachtoffers van mensenhandel het land in proberen te krijgen. We staan er klaar voor om volgend jaar in samenwerking met Duitsland, Oostenrijk en Zwitserland, landen die eveneens een kampioenschap zullen ontvangen, hetzelfde te doen. Duitsland heeft in ieder geval toentertijd erg goed werk verricht.</p>
    </intervention>
    <intervention id="2-244" speaker_id="28268" name="Danutė Budreikaitė" is_mep="True" mode="spoken">
      <p sl="lt">Het verschijnsel waarbij mensen worden ontvoerd en dwangarbeid moeten verrichten en waarbij ze dus worden beroofd van hun vrijheid van vrij verkeer en welke activiteiten dan ook, en waarbij het niet mogelijk is om eraan te ontkomen, zoals in een gevangenis, is al erg oud. We weten van het bestaan ervan uit de media en uit andere bronnen. Beschikt de Commissie over algemene statistische gegevens over landen waarin dit verschijnsel bestaat en is zij niet ook van mening dat dit een strafrechtelijke kwestie is? Een lidstaat heeft niet het recht om mensen die anderen van hun vrijheid beroven, niet te bestraffen.</p>
    </intervention>
    <intervention id="2-245" speaker_id="photo_generic" name="Franco Frattini" is_mep="True" mode="spoken">
      <p sl="it">vicevoorzitter van de Commissie . − Mevrouw de Voorzitter, dames en heren, we zijn ons bewust van de meest verontrustende ontwikkelingen. We zijn ons er ook van bewust dat sommige lidstaten de samenwerking op het gebied van preventie en beteugeling intensiveren. De wijze waarop deze strafbare feiten zijn gedefinieerd is volgens mij echter een Europawijd probleem.</p>
      <p sl="it">Wanneer, zoals u stelde, mensen worden gedwongen om onder vreselijke omstandigheden te werken, dan zijn ze gijzelaars, en mogen we de verantwoordelijken niet alleen bestraffen op basis van de regels inzake illegale arbeid, aangezien dit soort strafbare feiten ook moeten worden beschouwd als slavernij. Alleen zo kunnen we verbetering brengen in de situatie. Om een voorbeeld te geven: alleen wanneer we dit soort misdrijven overeenkomstig hun aard definiëren, kunnen we het Europees aanhoudingsbevel toepassen.</p>
      <p sl="it">Dit is slechts een voorbeeld, maar zoals u weet kan het Europees aanhoudingsbevel enkel worden toegepast op één categorie van misdaden, namelijk de ernstige strafbare feiten. Het geeft aan dat de lidstaten, waar ik een beroep op doe, bereid moeten zijn om hun nationale strafwetgevingen zodanig aan te passen dat dit soort misdrijven eindelijk ernstige strafbare feiten worden genoemd, wat thans in sommige lidstaten gebeurt. Zodoende verkrijgt de Europese samenwerking instrumenten die we ten slotte in het leven hebben geroepen opdat ze worden gebruikt. Dit is een essentiële voorwaarde.</p>
    </intervention>
    <intervention id="2-246" speaker_id="4544" name="De Voorzitter" is_mep="True" mode="spoken">
      <p sl="en">Vraag nr. 32 van Manuel Medina Ortega (H-0518/07)</p>
      <p sl="en">Betreft: Bestrijding van de internationale criminaliteit en het Hof van Justitie van de EU</p>
      <p sl="en">De ontwikkeling van de Europese Unie was steeds gegrondvest op de toepassing van rechtsregels, maar bij de bestrijding van de internationale criminaliteit zijn de laatste tijd besluiten genomen in het kader van de derde pijler, op basis van intergouvernementele samenwerking dus, zonder dat hierop het noodzakelijke toezicht wordt gehouden door het Hof van Justitie van de Europese Unie. Denkt de Commissie dat het mogelijk is maatregelen die worden genomen in het kader van de derde pijler aan meer gerechtelijk toezicht te onderwerpen om de rechtszekerheid in de Unie te vergroten?</p>
    </intervention>
    <intervention id="2-247" speaker_id="photo_generic" name="Franco Frattini" is_mep="True" mode="spoken">
      <p sl="en">vicevoorzitter van de Commissie . − Mevrouw de Voorzitter, het Europese Hof van Justitie speelt een belangrijke rol bij het bewaken van de rechtmatigheid, de tenuitvoerlegging, en toepassing van de instrumenten van de derde pijler.</p>
      <p sl="en">Krachtens artikel 35 van het Verdrag heeft het Hof de bevoegdheid om op verzoek van een rechtbank uit een bepaalde lidstaat bij wijze van prejudiciële beslissing een uitspraak te doen over zowel de geldigheid of uitlegging van kaderbesluiten en beschikkingen, de uitlegging van krachtens Titel VI van het Verdrag gesloten verdragen, als over de geldigheid en de interpretatie van de uitvoeringsmaatregelen hiertoe.</p>
      <p sl="en">Deze jurisprudentie geldt slechts voor de lidstaten die hebben verklaard de rechtsbevoegdheid van het Hof terzake te aanvaarden. Bovendien kunnen de lidstaten die de rechtsbevoegdheid hebben aanvaard deze beperken tot de hoogste nationale gerechtelijke instanties. Tot op heden hebben helaas slechts zestien lidstaten verklaard de rechtsbevoegdheid van het Europese Hof tot het doen van uitspraken over instrumenten van de derde pijler te aanvaarden, waarvan twee hebben aangegeven hieraan beperkingen op te zullen leggen. Dit is naar mijn mening absoluut ontoereikend; hiermee kan nooit een goed werkende dagelijkse dialoog tot stand komen tussen het Hof aan de ene kant en de nationale rechtbanken door wie het Europees recht wordt toegepast aan de andere.</p>
      <p sl="en">Bovendien heeft het Europees Hof de bevoegdheid om de rechtmatigheid van kaderbesluiten en beschikkingen te toetsen. Zowel de lidstaten als de Commissie hebben de mogelijkheid om via een rechtszaak bij het Europees Hof de rechtmatigheid van deze maatregelen aan te vechten. De Commissie heeft hier in de praktijk twee keer gebruik van gemaakt. Ik heb het hier over de zaken met betrekking tot het verzoek tot vernietiging van het kaderbesluit inzake de toepassing van het strafrecht in verband met de bescherming van het milieu en de bestrijding van verontreiniging vanaf schepen. Maar ook deze bepalingen zijn wat mij betreft vatbaar voor verbetering. Het gaat hierbij met name om het feit dat het huidige Verdrag niet voorziet in soortgelijke mechanismes als de procedures die kunnen worden opgestart nadat een inbreuk is geconstateerd op de communautaire wetgeving, procedures waarmee kan worden toegezien op de opname van de instrumenten in de nationale wetgeving.</p>
      <p sl="en">In twee mededelingen met betrekking tot de tenuitvoerlegging van het programma van Den Haag die ik in 2006 en juli 2007 aan de Commissie heb voorgelegd, heb ik mijn standpunten met betrekking tot de lacunes in de rechtsbevoegdheid van het Hof op het vlak van vrijheid, veiligheid en rechtvaardigheid medegedeeld. De Commissie is dan ook ingenomen met het mandaat dat de lidstaten overeen zijn gekomen ten behoeve van een intergouvernementele conferentie om de laatste bijzonderheden vast te leggen van een hervormd Verdrag. Ik verwacht normaliter dat het Hof van Justitie krachtens het nieuwe Verdrag volledig bevoegd zijn zal inzake alle kwesties met betrekking tot justitie, vrijheid en veiligheid. Dat is van belang om iets te kunnen doen aan de onvolkomen tenuitvoerlegging op nationaal niveau van eerder gezamenlijk overeengekomen zaken</p>
    </intervention>
    <intervention id="2-248" speaker_id="1337" name="Manuel Medina Ortega" is_mep="True" mode="spoken">
      <p sl="es">Mevrouw de Voorzitter, het antwoord van de commissaris was zoals ik had verwacht, want ik weet welke waarde hij hecht aan de fundamentele rechtsinstellingen.</p>
      <p sl="es">Het probleem is dat het Constitutioneel Verdrag nog steeds niet rond is en we weten niet of het ooit tot stand zal komen. In de tussentijd gaat het leven in de gemeenschap wel gewoon door, en moeten we enerzijds terreurdaden aanpakken en anderzijds rechtszekerheid waarborgen.</p>
      <p sl="es">De vraag die ik graag wil stellen aan de commissaris is of hij gezien het feit dat in sommige lidstaten de wil ontbreekt beloften te doen tegenover het Hof van Justitie, gelooft dat we er goed aan doen om alsmaar maatregelen ter bestrijding van het terrorisme te nemen wanneer deze maatregelen niet gepaard gaan met een versterking van de gerechten. Met andere woorden: telkens wanneer zo’n maatregel is aangenomen, moeten de lidstaten zich ertoe verplichten de bevoegdheid van het Hof van Justitie te erkennen. Anders lopen we het risico dat autoritaire of dwangmethoden worden ingevoerd en we niet de mogelijkheid hebben het Hof in te schakelen</p>
    </intervention>
    <intervention id="2-249" speaker_id="photo_generic" name="Franco Frattini" is_mep="True" mode="spoken">
      <p sl="it">vicevoorzitter van de Commissie . − Mevrouw de Voorzitter, dames en heren, dit is een uitermate gevoelige kwestie. Enerzijds geloof ik dat de lidstaten zelf hun verantwoordelijkheden moeten dragen en daarom is het volgens mij eerste vereiste dat ze in oktober, tijdens het Portugese voorzitterschap, akkoord gaan met het voorstel dat de intergouvernementele conferentie ontving van de Europese Raad – een uiterst duidelijke opdracht die ook de nieuwe bevoegdheden van het Hof van Justitie bevat.</p>
      <p sl="it">Zonder enige twijfel is dat een enorme stap in de goede richting, vooral op het gebied van de gevoeligste kwesties, de gevoeligste sectoren, zoals die van de huidige derde pijler, waarop het Hof uiteindelijk bevoegd zal worden. Dan hebben we de mogelijkheid tot volledige herziening door het Hof.</p>
      <p sl="it">Ik wil erop wijzen dat de lidstaten in sommige gevallen afkerig staan tegenover uitspraken van het Hof. Het Hof van Justitie vertelde ons dat op sommige gebieden het strafrecht ook een Europees instrument kan zijn; als voorbeeld noemde het Hof milieuvervuiling, wat een heel gevoelig thema is. Sommige lidstaten verzetten zich onverminderd tegen een dergelijk akkoord, dat helaas met algemene stemmen aangenomen moet worden en dat bovendien voorvloeit uit een uitspraak van het Hof; niettemin blijven ze zich ertegen verzetten.</p>
      <p sl="it">We kunnen die probleem alleen oplossen wanneer het Portugese voorzitterschap de lidstaten in oktober alsnog op één lijn krijgt, wat niet alleen een geweldig succes zou zijn, maar ook die sprong zou betekenen waar u het over had en die ik volledig steun.</p>
    </intervention>
    <intervention id="2-250" speaker_id="28255" name="Andreas Mölzer" is_mep="True" mode="spoken">
      <p sl="de">Mevrouw de Voorzitter, commissaris, het is een publiek geheim dat in enkele van de nieuwe lidstaten de krachten achter de georganiseerde criminaliteit goede betrekkingen onderhouden met de hoogste politieke kringen. In hoeverre en hoe wil de Unie deze Oost- en Zuidoost-Europese landen helpen, die met enorme monetaire en financiële problemen te kampen hebben, bij de bestrijding van de interactie tussen politiek en georganiseerde criminaliteit?</p>
    </intervention>
    <intervention id="2-251" speaker_id="photo_generic" name="Franco Frattini" is_mep="True" mode="spoken">
      <p sl="it">vicevoorzitter van de Commissie . − Mevrouw de Voorzitter, dames en heren, mijns inziens gaat het hier niet alleen om de Oost-Europese landen, aangezien de algemene doelstelling bestaat in het bevorderen van een vastberaden, onbuigzaam en continue strijd tegen corruptie .</p>
      <p sl="it">Corruptiebestrijding mag niet worden gestaakt wanneer bijvoorbeeld een land lid wordt van de Europese Unie. We hebben met tal van kandidaat-lidstaten samengewerkt die uiteindelijk zijn toegetreden tot de Unie. Deze landen hebben heel goede resultaten bereikt, en nu is het voor ons van belang dat we bijvoorbeeld met die landen gaan samenwerken die geen kandidaat-lidstaten, maar gewoon onze buren zijn: de landen van de westelijke Balkan, belangrijke partners zoals de Oekraïne, landen waarmee we belangrijke betrekkingen onderhouden. Ik ben van mening dat het altijd van voor ons belang is om deze landen te helpen bij het uitroeien van corruptie, en dat het bedrijfsleven en de politiek altijd verweven zijn met corruptie.</p>
      <p sl="it">Mijn antwoord op uw vraag luidt “ja”. De Europese Unie heeft hier oog voor en ik denk dat het in ons eigen belang is, en ook in het belang van de mensen in die landen, omdat zij die gebukt gaan onder aan politiek gerelateerde corruptie hun rechten dag in dag uit met voeten getreden zien. Dat is iets wat we Europa en de mensen in die landen schuldig zijn.</p>
    </intervention>
    <intervention id="2-252" speaker_id="2307" name="Hubert Pirker" is_mep="True" mode="spoken">
      <p sl="de">Mevrouw de Voorzitter, commissaris, het organiseren van illegale immigratie en mensenhandel zijn belangrijke activiteiten van de georganiseerde criminaliteit. Wij als Europese Unie hebben Frontex ingevoerd op basis van uw initiatief – een goed idee dat helaas gepaard gaat met omzettingsproblemen: lidstaten komen hun verplichtingen niet na, acties worden onderbroken in juli en pas weer voortgezet in september. Wat denkt u te doen om ervoor te zorgen dat Frontex effectief wordt en de lidstaten het gehele jaar door steun biedt die ze nodig hebben, zodat we een effectief instrument ter bestrijding van illegale immigratie hebben, iets wat u immers ook graag zou zien gebeuren?</p>
    </intervention>
    <intervention id="2-253" speaker_id="photo_generic" name="Franco Frattini" is_mep="True" mode="spoken">
      <p sl="it">vicevoorzitter van de Commissie . − Mevrouw de Voorzitter, dames en heren, volgens mij hebben we al wezenlijke resultaten bereikt. Wanneer u de statistieken van 2006 vergelijkt met die van eerste acht maanden van 2007, dus van januari tot en met eind augustus, zult u zien dat het aantal illegale immigranten dat in 2007 via de centrale Middellandse Zee de EU binnenkwam met veertig procent is gedaald ten opzichte van 2006 en voor wat de Canarische Eilanden betreft zelfs met zestig procent. Hieruit blijkt dat Frontex effect begint te sorteren.</p>
      <p sl="it">Later in deze week zal de tweede Frontex -missie, Nautilus II genaamd, in de centrale Middellandse Zee worden gestart. Ik heb intussen ook het voorstel gedaan voor een derde Frontex -missie in de westelijke Middellandse Zee, tussen de Balearen, Spanje, Marokko en Sardinië. Dit zijn operaties die meer samenwerking vereisen in termen van personeel, vaartuigen, helikopters en vliegtuigen.</p>
      <p sl="it">De samenwerking tussen de lidstaten neemt van dag tot dag toe omdat ze nu resultaten zien. Het personeel voor Frontex dient echter te worden uitgebreid aangezien, zoals u waarschijnlijk al weet, Frontex momenteel door minder dan 90 mensen wordt gerund, die alle operaties langs de buitengrenzen moeten coördineren. Als we dit afzetten tegen de eerste resultaten kunnen we twijfelloos stellen dat hier sprake is van recordefficiëntie.</p>
      <p sl="it">We rekenen op de steun van dit Huis zodat Frontex op financieel vlak wordt versterkt en ook op het gebied van de kennis, waarover het weliswaar al wel beschikt maar nog niet in de mate die nodig is.</p>
    </intervention>
    <intervention id="2-254" speaker_id="4544" name="De Voorzitter" is_mep="True" mode="spoken">
      <p sl="en">Vraag nr. 33 van Mairead McGuinness (H-0541/07)</p>
      <p sl="en">Betreft: Rol van EU-onderzoek in verband met het Europese levensmiddelenbeleid</p>
      <p sl="en">Kan de Commissie, gezien de tegenstrijdige opvattingen in de EU over genetisch gemodificeerde (GM) levensmiddelen, haar mening geven over de rol die onderzoek op dit specifieke terrein moet spelen?</p>
      <p sl="en">Kan de Commissie verklaren of het wetenschappelijk gezien mogelijk is dat een EU-lidstaat zichzelf tot “GM-vrije zone” verklaart? Zo ja, zou een dergelijk predicaat stroken met de desbetreffende EU-wetgeving en hoe zou een dergelijk predicaat rechtsgeldig verklaard kunnen worden als het gaat om veeteeltproducten?</p>
      <p sl="en">Blijkt uit het onderzoek van de Commissie dat de EU gebaat zou zijn bij goedkeuring van een “GGO-vrije” status, en zo ja, wat zou dat voor mogelijke gevolgen kunnen hebben?</p>
    </intervention>
    <intervention id="2-255" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Ik zou graag de geachte afgevaardigde, mevrouw McGuinness, willen bedanken voor haar vraag. Allereerst zou ik in willen gaan op de vraag met betrekking tot GGO-onderzoek in het algemeen. De Commissie heeft in het verleden in het kader van het vijfde kaderprogramma onderzoeksprojecten gefinancierd op het gebied van genetisch gemodificeerd voedsel. In het zesde kaderprogramma was er eveneens financiering, en wel voor enkele projecten die hun licht moesten werpen op de veiligheid van genetisch gemodificeerd voedsel.</p>
      <p sl="en">Er was tevens financiering voor onderzoeksprojecten naar het naast elkaar bestaan van conventionele gewassen en genetisch gemodificeerde gewassen, waarin tevens gekeken werd naar traceerbaarheidsmaatregelen. Deze projecten zullen er uiteindelijk toe bijdragen dat de kosten worden teruggebracht, en ervoor zorgen dat de consument overeenkomstig de communautaire wetgeving een geïnformeerde keuze kan maken. Dit jaar heeft de Commissie in haar eerste oproep voor voorstellen voor het zevende kaderprogramma gevraagd voorstellen in te dienen voor onderzoek naar de korte- en langetermijneffecten van GGO’s op de gezondheid van mens en dier, dit met het oog op de ontwikkeling van steeds betere technieken voor monitoring van producten nadat deze in de handel zijn gebracht, alsook een analyse van de mogelijke beperkingen daarvan. De beoordeling van de voorstellen is inmiddels afgerond, maar er moet nog worden bepaald welke projecten daadwerkelijk zullen worden gefinancierd.</p>
      <p sl="en">Tevens is er een aanvullende studie opgezet door DG Milieu van de Commissie naar de effecten op lange termijn van genetisch gemodificeerde gewassen op de gezondheid, biodiversiteit en het milieu. Met de studie wordt met name beoogd de potentiële risico’s van de belangrijkste in de wereld verbouwde gewassen te achterhalen door middel van het vergaren en analyseren van informatie uit gereviseerde wetenschappelijke publicaties en van verschillende organisaties op dit gebied, zowel binnen als buiten de Europese Unie. Met de nodige ervaring op het gebied van onderzoek naar, en het verbouwen van genetische gemodificeerde gewassen, worden de resultaten hiervan volgend voorjaar verwacht.</p>
      <p sl="en">In de toekomst zal er bij door de Commissie gefinancierd onderzoek tevens kunnen worden gekeken naar instrumenten voor de beoordeling van de veiligheid, kosten-batenanalyses, met inbegrip van de communicatie over en de perceptie van risico’s, alsook opsporingsmethodes en methodes voor de traceerbaarheid en het naast elkaar bestaan van genetische gemodificeerde en conventionele organismen.</p>
      <p sl="en">Wat het tweede deel van uw vraag over co-existentie betreft, zou ik graag nog het volgende willen zeggen. Er dient te worden opgemerkt dat goedgekeurde GGO’s vrij in de hele EU kunnen worden verhandeld en gebruikt onder in de goedkeuring verwoorde voorwaarden. Het wetgevend kader voor de goedkeuring van het op de markt brengen en doelbewust in het milieu introduceren van genetisch gemodificeerde organismen voorziet niet in de mogelijkheid om zones in te stellen waar het verbouwen en het op de markt brengen van GGO’s algeheel verboden is. Een algeheel verbod druist in tegen de communautaire wetgeving, met name tegen Richtlijn 2001/18/EG inzake de doelbewuste introductie van genetisch gemodificeerde organismen in het milieu.</p>
      <p sl="en">Het is echter wel zo dat alleen die genetische gemodificeerde gewassen in de handel mogen worden gebracht waarvan wetenschappelijk is aangetoond dat ze veilig zijn voor het milieu en de gezondheid van dieren en mensen. Een specifiek verbod op een bepaald product dient wetenschappelijk te worden onderbouwd overeenkomstig artikel 23 van deze richtlijn, het zogeheten vrijwaringsclausuleartikel.</p>
      <p sl="en">Bij EU-onderzoek naar co-existentie wordt gekeken naar de nodige maatregelen om goedgekeurde GGO-gewassen op een haalbare en praktische wijze gescheiden te houden van conventionele en biologisch geteelde gewassen. Uit dat onderzoek komt naar voren dat bij de grotere tot nog toe bestudeerde gewassen, namelijk maïs en suikerbiet, deze scheiding haalbaar is. Gezien echter de steeds grotere hoeveelheid voor commerciële doeleinden verbouwde genetisch gemodificeerde gewassen in de EU en de invoer van genetisch gemodificeerd voedsel en veevoeder, zal onvoorziene aanwezigheid als gevolg van genetische uitwisseling en vermenging onvermijdbaar zijn.</p>
      <p sl="en">Wat betreft uw vraag over de mogelijkheid tot goedkeuring van de aanduiding GGO-vrij met betrekking tot veeteeltproducten zou ik u graag willen wijzen op het bulletin van de Europese Autoriteit voor voedselveiligheid van 20 juli 2007, waarin deze verklaart dat er op dit moment geen enkele techniek bestaat waarmee zou kunnen worden gezorgd voor een valide en betrouwbare tracering van dierlijke producten als vlees, melk of eieren, die afkomstig zijn van dieren waarvan het voer genetisch gemodificeerde planten bevatte. Anders gezegd: men is met de huidige beschikbare technieken niet in staat om DNA-fragmenten of proteïnes van genetisch gemodificeerde gewassen aan te tonen in voedsel van dierlijk oorsprong.</p>
      <p sl="en">En om me nog even op het terrein van mijn collega’s te begeven: de Commissie zal zich verder blijven buigen over door de lidstaten gemelde co-existentiemaatregelen als het gaat om de verenigbaarheid daarvan met de communautaire wetgeving. De Raad heeft de Commissie gevraagd om samen met de lidstaten richtsnoeren op te stellen voor gewasspecifieke co-existentiemaatregelen van technische aard.</p>
      <p sl="en">De Commissie werkt op dit moment aan het opzetten van een Europees co-existentiebureau dat deze technische werkzaamheden gezamenlijk met nationale deskundigen en betrokken partijen zal uitvoeren. De geplande start van de werkzaamheden is eind 2007. Het eerste gewas waarnaar zal worden gekeken is maïs.</p>
      <p sl="en">Wat de verdere stappen richting harmonisatie betreft, is de Commissie van plan om de ontwikkelingen in de lidstaten met betrekking tot het ontwikkelen van regelgeving en de opgedane ervaring met de gemengde verbouw van genetisch gemodificeerde gewassen neer te leggen in een verslag dat in 2008 het levenslicht zou moeten zien. Op basis van dit verslag zal worden besloten hoe in deze kwestie verder te gaan.</p>
      <p sl="en">Dan wat betreft het laatste deel van de vraag met betrekking tot de mogelijke consequenties van een GGO-vrije status nog het volgende: het staat boeren vrij om in onderling overleg te besluiten geen GGO’s te verbouwen of om op vrijwillige basis zones in te stellen waarin geen genetisch gemodificeerde gewassen worden verbouwd. Het is echter alleen mogelijk deze in te stellen op basis van een vrijwillige en unanieme overeenkomst van alle betrokken boeren in een bepaald gebied. Daarbij moet het voor de deelnemende boeren te allen tijde mogelijk zijn zich uit deze overeenkomst terug te trekken en goedgekeurde GGO’s te verbouwen als hij of zij dit wenst.</p>
      <p sl="en">De regio’s en boeren die geen GGO’s wensen te verbouwen of die voor een GGO-vrije status wensen te opteren, zullen ongetwijfeld hun voordeel kunnen doen met de onderzoekresultaten van de kaderprogramma’s voor onderzoek. Tot op heden is er echter geen enkele aanwijzing dat een GGO-vrije status goed is voor de volksgezondheid of het milieu.</p>
      <p sl="en">Dan nog andere zaken met betrekking tot uw vragen, zoals de economische implicaties van het vrijwillig niet verbouwen van genetisch gemodificeerde gewassen: deze zijn afhankelijk van verschillende factoren zoals de verkoopprijzen van genetisch gemodificeerde gewassen en conventionele gewassen, agronomische verschillen tussen genetisch gemodificeerde gewassen en conventionele gewassen, verschillen in marge, zaadprijzen, enzovoort. Dan zijn er ook nog lokale factoren, ziektedruk, klimaatsomstandigheden, de structuur van de landbouwproductie, enzovoort, alsook het regelgevend kader om te zorgen voor een goede co-existentie van genetisch gemodificeerde gewassen met conventionele en biologische gewassen.</p>
      <p sl="en">De economische impact zal naar alle waarschijnlijkheid van regio tot regio en van lidstaat tot lidstaat verschillen. Dit soort verschillen is tevens zichtbaar in de snelheid waarmee genetisch gemodificeerde gewassen in de verschillende Europese regio’s worden ingevoerd.</p>
      <p sl="en">De veeteelt in de EU is in hoge mate afhankelijk van de invoer van dierenvoeders op basis van sojabonen, maïs en andere gewassen. Het leeuwendeel van deze ingevoerde diervoeders draagt het label GGO. Gecertificeerde GGO-vrije sojabonenmeel is op dit moment slechts voor een klein marktsegment beschikbaar. Gezien het feit dat wereldwijd het aandeel GM-soja stijgt, kan deze hoeveelheid weliswaar worden vergroot, maar dan natuurlijk wel tegen een hogere kostprijs.</p>
    </intervention>
    <intervention id="2-256" speaker_id="4544" name="De Voorzitter" is_mep="True" mode="spoken">
      <p sl="nl">Dank uw wel, commissaris, heel hartelijk dank voor uw antwoord, maar het was nogal lang. Dat mag ik denk ik niet onvermeld laten – bijna negen minuten.</p>
    </intervention>
    <intervention id="2-257" speaker_id="28115" name="Mairead McGuinness" is_mep="True" mode="spoken">
      <p sl="en">Mevrouw de Voorzitter, ik zal kort zijn. U spreekt de commissaris dan wel bestraffend toe, maar ik zou hem juist heel erg willen bedanken, want maar al te vaak krijgen we geen informatie, en ik ben dus erg ingenomen met zijn duidelijke antwoorden. Ik zal deze nog nader moeten bestuderen, maar ik heb nu al twee opmerkingen en een vraag, en zal daarbij de tijd in de gaten houden.</p>
      <p sl="en">Zou een land vrijwillig voor een GGO-vrije status moeten kiezen? Dat is in ieder geval wel het voorstel in Ierland. Het maakt onderdeel uit van het regeringsprogramma en wordt momenteel nader bestudeerd. Is het voor ons mogelijk als land te besluiten om geen voedsel in te voeren dat bijvoorbeeld is gemaakt van vlees van dieren die GGO-producten hebben gegeten, of welk andere soort voedsel dan ook, omdat wij onszelf GGO-vrij willen houden? Maakt u zich zorgen over de invloed van een dergelijk beleid op de graanprijzen?</p>
    </intervention>
    <intervention id="2-258" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Ik moet eerlijk toegeven dat dit een beetje een moeilijke vraag is voor mij. Natuurlijk dient een dergelijk beleid in overeenstemming te zijn met bestaande EU-wetgeving. Dat is denk ik het meest eerlijke antwoord. Indien de vraag over onderzoek en ontwikkeling zou zijn gegaan, zou het makkelijker voor mij geweest zijn te antwoorden, maar ik denk dat het antwoord open en eerlijk is: het geheel moet in lijn zijn met de huidige communautaire wetgeving.</p>
    </intervention>
    <intervention id="2-259" speaker_id="28512" name="Jim Allister" is_mep="True" mode="spoken">
      <p sl="en">Is het niet zo dat mede als gevolg van de uitermate trage goedkeuring door de Commissie van genetisch gemodificeerde derivaten, de voederprijzen in de EU onnodig hoog zijn? Om een voorbeeld te noemen: de ongelooflijk lange goedkeuringstijd voor het maïsbijproduct Hercules; dat is enorm schadelijk voor de concurrentiepositie van onze graanhandel. Zet dit af tegen het feit dat GA 21, een GGO-product uit Argentinië, in de EU is vrijgegeven voor menselijke consumptie, maar niet voor toepassing in dierenvoeders, en u ziet dat het de allerhoogste tijd is om een beetje logica aan te brengen in het geheel. Het is nodig de zaak op orde te krijgen en de gekunstelde politieke correctheid die erachter zit achter ons te laten.</p>
    </intervention>
    <intervention id="2-260" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Als u het mij vraagt dan is het toch wel zo dat we ons allergrootste best doen om al het nodige te doen voor het verkrijgen van inzicht in het GGO-vraagstuk.</p>
      <p sl="en">Besluiten van de Commissie zijn te allen tijde gebaseerd op bestaande inzichten. Dat is voor ons een vast gegeven en we proberen ons hier aan te houden. We hebben tot dusverre nog nooit gekeken naar dergelijke door u genoemde beleidsimplicaties.</p>
    </intervention>
    <intervention id="2-261" speaker_id="729" name="John Purvis" is_mep="True" mode="spoken">
      <p sl="en">Ook ik zou net als mevrouw McGuinness de commissaris hartelijk willen bedanken voor zijn uitmuntende en zeer interessante antwoord. Het vormt een soort precedent dat we uitermate goed zullen moeten bestuderen, in die zin dat de commissaris naar mijn idee onomwonden pleit voor wetenschappelijke onderbouwing van de goedkeuring van genetische gemodificeerde gewassen in Europa waar zij wetenschappelijk zijn goedgekeurd en geautoriseerd.</p>
      <p sl="en">Tevens maakte de commissaris gewag van de vrijwaringsclausule. Wanneer is de Commissie van plan om al haar beslissingen te baseren op het wetenschappelijk onderzoek dat de Directoraat-generaal van de commissaris aan het uitvoeren is om tegengas te kunnen geven aan de publieke opinie die tegen het gebruik van GGO’s ageert, ten nadele van onze boeren, de voedselprijzen en de Europese economie?</p>
    </intervention>
    <intervention id="2-262" speaker_id="photo_generic" name="Janez Potočnik" is_mep="True" mode="spoken">
      <p sl="en">lid van de Commissie . − Zoals u weet is dit een zeer complex onderwerp. Het is belangrijk in te zien dat sommige mensen er huiverig tegenover staan. Om die reden is het van belang om het kennisniveau en de bewustwording over het onderwerp op een zo’n hoog mogelijk plan te tillen, want het is van cruciaal belang dat wij onze beslissingen baseren op de kennis die ons ter beschikking staat. Ik zal mijn allergrootste best doen ervoor te zorgen dat deze kennis op een zo hoog mogelijk pijl komt te staan.</p>
    </intervention>
    <intervention id="2-263" speaker_id="4544" name="De Voorzitter" is_mep="True" mode="spoken">
      <p sl="nl">Dank uw wel, commissaris, ik wilde u niet terechtwijzen, maar we moeten het juiste evenwicht zien te vinden tussen gedetailleerdheid en tijd, en dat is niet makkelijk.</p>
      <p sl="nl">Deel twee</p>
    </intervention>
    <intervention id="2-264" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 34 van Brian Crowley (H-0548/07)</p>
      <p sl="nl">Betreft: Beheer van de EU-begroting</p>
      <p sl="nl">Kan de Commissie aangeven op welke manier ze gelooft dat de besluitvormingsprocedures over de jaarlijkse besteding van de EU-begroting in de toekomst kunnen worden vereenvoudigd en gestroomlijnd?</p>
    </intervention>
    <intervention id="2-265" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">lid van de Commissie . − Ik zou graag deze vraag willen beantwoorden met het antwoord dat ik de heer Crowley reeds heb doen toekomen met betrekking tot de jaarlijkse procedures en de begrotingsprocedures in het algemeen, en hoe deze zouden kunnen worden verbeterd. Ik zou mijn antwoord graag in twee delen willen opsplitsen. Allereerst de huidige lezing, wat er nog gedaan kan worden, hoe de middelen doeltreffender kunnen worden ingezet en, uiteraard, de toekomstige voorstellen in ons herziene verdrag dat het resultaat is van de Raad van juni dit jaar.</p>
      <p sl="en">We kunnen stellen dat we uitgaande van de bestaande verdragsprocedures over het algemeen tevreden zijn met de resultaten, want krachtens het huidige Verdrag beschikken we over de mogelijkheid om indien er sprake is van noodsituaties de versnelde procedure te verbeteren en toe te passen. Recente voorbeelden daarvan zijn de tsunami van vorig jaar en Palestina en gedeeltelijk Kosovo dit jaar. Door in een versnelde procedure het geheel in een lezing te behandelen is het mogelijk een oplossing te vinden, ook al kost dat enige tijd. Veel hangt namelijk af van geconsolideerde, trilaterale onderhandelingen tussen de twee begrotingsautoriteiten en de Commissie.</p>
      <p sl="en">De geachte afgevaardigde slaat desalniettemin de spijker op de kop als hij zegt dat er binnen het huidige Verdrag reeds veel ruimte aanwezig is voor verbetering. Men denke bijvoorbeeld aan het pragmatisch tijdschema in het kader van de jaarlijkse begrotingsprocedure waarvan al sinds 1975 gebruik wordt gemaakt. Wij zijn, wij allemaal tezamen, dus alle begrotingsautoriteiten en de Commissie, toentertijd overeengekomen om bovenop hetgeen voortvloeit uit het Verdrag, nog eens twee maanden aan de procedure toe te voegen, hoofdzakelijk omdat er toentertijd nog geen elektronische post bestond. Nu hebben we die extra tijd niet meer nodig, maar star en stijf als we zijn, werken we nog steeds volgens het oude schema, en niemand die probeert er iets aan te doen. Uiteraard kan deze productiviteitswinst reeds op dit voorbeeld worden toegepast.</p>
      <p sl="en">Maar er is nog een andere interessant element, namelijk het nieuwe Financieel Reglement en de uitvoeringsbepalingen ervan, dat we in samenspraak met het Parlement en de Raad - uiteindelijk bekrachtigd door de Raad - hebben goedgekeurd. Deze zijn sinds mei van dit jaar, 2007, van kracht. Deze bieden ons op jaarbasis al enige vereenvoudiging en stroomlijning van de uitvoering van de Europese begroting.</p>
      <p sl="en">Maar de voorstellen voor het herziene Verdrag geven denk ik toch wel het meeste uitzicht op verbetering. Ik zou graag even stil willen staan bij vier elementen waarmee het democratisch toezicht, de verantwoording, alsook de transparantie van de begrotingsprocedure kan worden verbeterd.</p>
      <p sl="en">De eerste voorgestelde vernieuwing in het herziene Verdrag betreft het afschaffen van het onderscheid tussen verplichte en niet-verplichte uitgaven. Hierdoor blijft er slechts nog één procedure over voor de goedkeuring van de jaarlijkse begroting door de begrotingsautoriteiten.</p>
      <p sl="en">Dan ten tweede het zogeheten “maximumstijgingspercentage” van artikel 27 van het EG-Verdrag – meestal een bron van conflict in het jaarlijkse onderhandelingsproces. Daar zal geen gebruik meer van worden gemaakt, aangezien het meerjarig financieel kader, in de praktijk het alternatief voor het maximumstijgingspercentage, in de Verdragen zal worden opgenomen, hetgeen op dit moment nog niet het geval is.</p>
      <p sl="en">Tot slot zal er in toekomstige financiële reglementen sprake zijn van een ander goedkeuringsproces, namelijk via medebeslissing samen met het Parlement. Tot 2007 was slechts unanieme goedkeuring van de Raad nodig – dus van de lidstaten. Dat zou dus een enorme verandering zijn.</p>
      <p sl="en">Met al deze voorstellen bij elkaar, in combinatie met de mogelijkheid om de zaken dagelijks en op jaarlijkse basis te verbeteren, verkrijgt het democratisch verkozen Europees Parlement meer bevoegdheden. Hierdoor zal het besluitvormingsproces verder worden gedemocratiseerd.</p>
    </intervention>
    <intervention id="2-266" speaker_id="2109" name="Brian Crowley" is_mep="True" mode="spoken">
      <p sl="en">Mijn hartelijke dank aan de commissaris voor haar antwoord en voor het feit dat er nog een vraag gesteld kan worden.</p>
      <p sl="en">Ik zou graag willen vragen wat het nieuwe hervormingverdrag ons op het gebied van de meerjarenfinanciering en de algehele werking van de begroting opbrengt. Zoals u weet is er elk jaar weer gebakkelei over bepaalde eigen middelen en andere middelen die ter beschikking worden gesteld, alsook over de vraag hoe dat geld verdeeld moet worden over de verschillende rubrieken, zoals landbouw, sociale structuur, structuurbeleid, regionaal beleid, enzovoort.</p>
      <p sl="en">Een van de meest voorkomende klachten die we hier in het Parlement altijd te horen krijgen, is dat de mensen niet weten waaraan het Europees geld uitgegeven wordt. Ze weten niet precies hoe hun geld, zoals zij dat zien, wordt verdeeld over de verschillende lidstaten en waaraan. Ik weet dat de lidstaten zelf hier een verantwoordelijkheid in dragen, maar bestaan er geen mechanismen waarmee de Commissie beter kan aangeven naar welke uitgaveposten het geld toe gaat?</p>
    </intervention>
    <intervention id="2-267" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">lid van de Commissie . − Ik zou graag willen melden dat we uit hoofde van ons transparantie-initiatief nu juist met betrekking tot het nieuwe Financiële Reglement een overeenstemming hebben weten te sluiten met de Raad. De lidstaten hebben ermee ingestemd om alle informatie over alle ontvangers van EU-gelden, niet alleen voor landbouw, maar voor alle uitgavenposten, openbaar te maken. Voor landbouw zal dat van kracht gaan in 2009 en voor de andere onderwerpen in 2008, 2009 en 2010.</p>
      <p sl="en">Dat is van enorme waarde voor meer transparantie, verantwoording, openheid en communicatie jegens de burger. Zij zullen nu elke cent kunnen traceren en kunnen achterhalen wie deze krijgt, zodat het ook voor de lidstaten beduidend makkelijker wordt om een antwoord te geven.</p>
    </intervention>
    <intervention id="2-268" speaker_id="2278" name="Paul Rübig" is_mep="True" mode="spoken">
      <p sl="de">Commissaris, mijn vraag betreft de Richtlijn betalingsachterstanden. Tal van MKB’s en ook veel onderzoekers klagen voortdurend over de tijd die verstrijkt tussen de goedkeuring van een project en de betaling ervan. Prefinanciering is voor veel MKB’s niet haalbaar. Denkt u dat de Europese Commissie haar betalingscondities in overeenstemming brengt met Richtlijn betalingsachterstanden, die in heel Europa van toepassing is en waar we allemaal mee akkoord zijn gegaan?</p>
    </intervention>
    <intervention id="2-269" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">lid van de Commissie . − We zijn bekend met het probleem en hebben getracht hier iets aan te doen met behulp van nieuwe regelingen en uitvoeringsbepalingen. Deze zijn sinds mei dit jaar van kracht, en we hopen dat ze zullen leiden tot een vereenvoudiging van de procedure en uiteraard ook tot een verantwoordelijkere reactie van de kant van de Commissie. Laten we wel zijn, de regels behoren voor iedereen hetzelfde te zijn, niet alleen voor lidstaten en de ontvangers van gelden, maar ook voor de Commissie.</p>
    </intervention>
    <intervention id="2-270" speaker_id="2206" name="Reinhard Rack" is_mep="True" mode="spoken">
      <p sl="de">Commissaris, u verwees naar politieke crises. Er waren dit jaar tal van natuurrampen in Griekenland, het Verenigd Koninkrijk en elders. Het is van groot belang dat begrotingsmiddelen in dit soort gevallen snel beschikbaar zijn. Zijn de huidige instrumenten wel adequaat of zijn er verbeteringen nodig? Kan het totale financiële volume verder worden vergroot, aangezien uit de cijfers van deze zomer blijkt dat de huidige middelen niet toereikend zijn?</p>
    </intervention>
    <intervention id="2-271" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">lid van de Commissie . − Wat Griekenland betreft, kijken we naar op z’n minst drie verschillende bronnen van financiering. Zo hebben we in het kader van het regionale beleid een speciaal fonds van meer dan één miljard euro per jaar dat we hiervoor kunnen inzetten, en verder onderzoeken we de mogelijkheden tot herprogrammering van eerder geplande programma’s. Volgende week vinden er besprekingen plaats tussen de Griekse regering en onze technische mensen over welke programma’s zij wensen te wijzigen of te vervangen door andere, of aan welke prioriteit dient te worden verleend.</p>
      <p sl="en">Verder is het mogelijk om landbouwgeld in te zetten voor het herstel van de grond, met name grond die in gebruik was als landbouwgrond. We kijken dus naar drie of vier mogelijke bronnen van financiering die mogelijk kunnen worden gecombineerd.</p>
      <p sl="en">Maar wat de procedurele kant van de zaak betreft, in aansluiting op hetgeen de steller van de hoofdvraag vroeg, kunnen we als we eerlijk tegen onszelf durven te zijn en ervoor uit durven te komen, toch wel toegeven dat sommige procedures wel heel erg lang duren. Ja, we krijgen ongeveer tien dagen na uitvoering van alle berekeningen een concreet definitief verzoek van de Griekse regering. Maar de uitbetaling vindt gewoonlijk zo tussen de zes en acht maanden na de gebeurtenis plaats, en uiteraard is dat voor de lidstaten in kwestie en voor het lenigen van de nood niet echt ideaal. Het is weliswaar voor ons mogelijk om met de procedures die ons krachtens het huidige Verdrag ter beschikking staan sneller te werken, maar dan hebben we nog altijd de politieke wil nodig van alle begrotingsautoriteiten. Met het voorgestelde nieuwe Verdrag kan het straks wellicht allemaal wat sneller. Maar wat zo de bedragen betreft, dat is echt hele andere koek. We krijgen continu het verzoek om de begroting flexibeler in te zetten. Zo hebben we een aantal nieuwe begrotingsposten en een aantal reserves die tegen het einde van het jaar teruggegeven zullen zijn. Maar de Raad en het Parlement biedt deze flexibiliteit nog niet. Ik zou het zeer op prijs stellen indien ik zou kunnen beschikken over een dergelijke flexibiliteit, en mijn medecommissarissen ongetwijfeld met mij, want door de starheid van de begroting zijn onze handen nu wel erg gebonden.</p>
      <p sl="en">Er is dus een aantal bronnen: flexibiliteit, algemene bedragen en snelheid, en een snelle reactie bij alle begrotingsprocedures. Ziehier de drie bronnen waarmee het mogelijk moet zijn doeltreffender te werk te gaan.</p>
    </intervention>
    <intervention id="2-272" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 35 van Marie Panayotopoulos-Cassiotou (H-0521/07)</p>
      <p sl="nl">Betreft: Plaats van wetenschappen en vakken in het kader van “Onderwijs en opleiding 2010”</p>
      <p sl="nl">“Onderwijs en opleiding 2010” beoogt een goede basis te creëren voor samenwerking op het gebied van en steun voor onderwijs, ook in het licht van de strategie voor levenslang leren. Kan de Commissie in dit verband aangeven welke plaats in de algemene planning is weggelegd voor wetenschappen en vakken die geen rechtstreekse band met de arbeidsmarkt hebben, zoals oud-Grieks en Latijn, geschiedenis en archeologie en taalkunde? Hoe zal de Europese burger overtuigd kunnen worden van het belang van het overdragen en doorgeven van kennis die zich niet direct ‘uitbetaalt’, in het bijzonder van de klassieke talen en historische studies?</p>
    </intervention>
    <intervention id="2-273" speaker_id="photo_generic" name="Ján Figeľ" is_mep="True" mode="spoken">
      <p sl="en">lid van de Commissie . − Zoals we allemaal wel weten is de inhoud van het onderwijsprogramma krachtens artikel 149 van het EG-Verdrag een bevoegdheid van de lidstaten. Dat houdt in dat de lidstaten en de lidstaten alleen, zélf bepalen hoe de inhoud van de door onderwijsinstellingen onderwezen curricula eruit ziet.</p>
      <p sl="en">Het is de taak van de Commissie om de lidstaten waar nodig ondersteuning te geven bij het organiseren van kwalitatief goed onderwijs. Krachtens ons werkprogramma “Algemene en beroepsopleiding 2010” speelt de Commissie een centrale rol bij de uitwisseling van goede praktijken tussen de lidstaten, om er zo mede voor te zorgen dat hun onderwijs- en opleidingsstelsels helemaal klaar zijn voor de 21e eeuw.</p>
      <p sl="en">Uit het feit dat het onderwerp arbeidsmarkt een belangrijk onderdeel uitmaakt van de strategie van Lissabon vloeit voort dat de onderdelen van het onderwijsbeleid die betrekking hebben op de arbeidsmarkt, en concurrentievermogen meer in het algemeen, wat dat betreft een belangrijke rol vervullen.</p>
      <p sl="en">Dat betekent echter niet dat vakken als oud-Grieks, Latijn, geschiedenis, archeologie en letteren helemaal los zouden staan van de arbeidsmarkt. Afgezien van directe werkgelegenheid in veel van deze aandachtsgebieden, wordt middels de studie van dit soort vakken een hele reeks generieke vaardigheden als analytisch denken en redeneren ontwikkeld en overgedragen.</p>
      <p sl="en">Een van de belangrijke leidende documenten bij het werkprogramma is de aanbeveling van het Parlement en de Raad van 18 december 2006 over de kerncompetenties voor levenslang leren. Deze omvatten vaardigheden als “communicatie in vreemde talen” en “cultureel bewustzijn en culturele expressie”. Daarbij gaat het om het zich bewust zijn van het lokale, nationale en Europese culturele erfgoed en de plaats daarvan in de wereld. Civiele competenties, zoals omschreven in de resolutie, omvatten onder meer kennis van belangrijke gebeurtenissen in de moderne geschiedenis, alsook de belangrijkste gebeurtenissen in de transnationale, Europese en wereldgeschiedenis. Ik denk dat ik me hiermee geheel en ondubbelzinnig heb aangesloten bij de denkrichting waarvoor hier gepleit word door mevrouw Panayotopoulos-Cassiotou, en naar ik aanneming niet alleen door haar, maar ook door vele andere afgevaardigden van dit Parlement.</p>
    </intervention>
    <intervention id="2-274" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Commissaris, hartelijk dank voor uw antwoord. U hebt mij overtuigd van uw continue interesse. Hoeveel middelen zijn echter bestemd voor de bevordering van het “Onderwijs en opleiding 2010”-programma?</p>
      <p sl="el">U bent de commissaris voor cultuur. Welk deel van het onderzoek van het zevende programma zal worden gebruikt voor de door u genoemde gebieden – dus voor het bevorderen van kennis op het gebied van taal, cultuur, geschiedenis en taalwetenschap?</p>
    </intervention>
    <intervention id="2-275" speaker_id="photo_generic" name="Ján Figeľ" is_mep="True" mode="spoken">
      <p sl="en">lid van de Commissie . − Er is op dit moment geen sprake van een specifieke onderverdeling, maar zoals u weet is op basis van de voorhanden rechtsgrond het programma onderverdeeld in vier hoofdelementen met betrekking tot levenslang leren, namelijk Erasmus, Comenius, Leonardo da Vinci en Grundtvig, plus nog horizontale acties en andere aanvullende maatregelen. Hetzelfde geldt min of meer voor onderzoek en ontwikkeling en samenwerking. Het is echter buitengewoon belangrijk dat partners zelf – instellingen – zich inzetten voor vakgebieden die nauw verbonden zijn met zaken als humaniora, cultureel bewustzijn, en normen en waarden. Dus steunen wij in concreto bijvoorbeeld in het kader van het programma voor levenslang leren de organisatie EUROCLIO (Europese vereniging van docenten in geschiedenis en staatsinrichting). Het is erg belangrijk dat er dergelijke organisaties bestaan, dat het aan de regels voldoet, dat het voor steun in aanmerking komt en dat wij er onze steun aan kunnen verlenen.</p>
      <p sl="en">Ik zou niet willen pleiten voor een te groot onderscheid tussen harde en zachte wetenschappen. Burgereducatie bestaat uit basisvaardigheden plus de vakkundigheid, kennis en houding die zowel nodig zijn op de arbeidsmarkt als voor het samenleven in een steeds diverser wordende Gemeenschap op lokaal, regionaal en Europees niveau.</p>
    </intervention>
    <intervention id="2-276" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 36 van Silvia-Adriana Ticau (H-0522/07)</p>
      <p sl="nl">Betreft: Voortijdige schoolverlaters</p>
      <p sl="nl">Volgens de officiële statistische cijfers die door Eurostat gepubliceerd zijn voor het jaar 2006, bedraagt het percentage van Europese jongeren in de leeftijdsgroep tussen 18 en 24 jaar die de school voortijdig verlaten 15,3 procent.</p>
      <p sl="nl">In 14 lidstaten ligt dit cijfer echter boven het Europese gemiddelde. De hoogste percentages voor het voortijdig verlaten van de school worden geregistreerd in Malta (41 procent), Portugal (39,2 procent), Spanje (29,9 procent), IJsland (26,3 procent), Italië (20,8 procent), Letland (19 procent) en Roemenië (19 procent).</p>
      <p sl="nl">In het kader van de Strategie van Lissabon heeft de Europese Unie voorgesteld om tegen 2020 een werkgelegenheidsniveau van 70 procent te halen. In het kader van de productiviteitsgroei moet de arbeidsbevolking dus steeds beter worden voorbereid.</p>
      <p sl="nl">Kan de Commissie mededelen welke maatregelen zij van plan is te nemen om het percentage voortijdige schoolverlaters te verminderen?</p>
    </intervention>
    <intervention id="2-277" speaker_id="photo_generic" name="Ján Figeľ" is_mep="True" mode="spoken">
      <p sl="en">lid van de Commissie . − Mevrouw de Voorzitter, in 2000, het millenniumjaar, had 17,6 procent van de bevolking tussen 18 en 24 jaar oud geen lager voortgezet onderwijs. Vorig jaar, in 2006, was dat gedaald naar 15,3 procent. Zes nieuwe lidstaten waren op dat moment al beter dan de doelstelling voor 2010, namelijk minder dan 10 procent. Zoals reeds eerder gezegd valt dit onderwerp krachtens artikel 149 geheel onder de bevoegdheid van de lidstaten. De inhoud en opzet van onderwijs is de exclusieve bevoegdheid van de lidstaten. Onze rol is om de lidstaten te steunen en waar nodig aan te vullen. We hebben dat op velerlei wijze gedaan, waarvan ik wat voorbeelden noemen wil. De Commissie heeft met name ondersteuning verleend aan de ontwikkeling van wetenschappelijke kennis waarop beleid gestoeld kan worden door middel van de cofinanciering van een aantal onderzoeken over dit onderwerp.</p>
      <p sl="en">Verder heeft de Commissie vorig jaar in 2006 in haar mededeling over doelmatigheid en rechtvaardigheid in de Europese onderwijs- en opleidingsstelsels, gewezen op het belang van voorschools onderwijs als een doeltreffende manier om het aantal voortijdige schoolverlaters terug te dringen. Tevens heeft zij gewezen op de gevaren die verbonden zijn aan een te vroeg onderverdelen van leerlingen op basis van aanleg.</p>
      <p sl="en">Verder is de Commissie vrij onlangs gestart met een openbare raadpleging over de modernisering van het schoolonderwijs. De bedoeling is om te achterhalen hoe bij de problematiek betrokken partijen denken dat schooluitval het beste kan worden aangepakt. In het kader van de analyse van de nationale Lissabonhervormingsprogramma’s heeft de Commissie waar zij dat nodig achtte sommige lidstaten de nodige aanbevelingen gedaan, specifiek met betrekking tot schooluitval.</p>
      <p sl="en">Zij heeft via het werkprogramma “Algemene en beroepsopleiding 2010” op open wijze getracht de ontwikkeling van goede praktijken en het uitwisselen van ervaringen over schooluitval te coördineren.</p>
      <p sl="en">Ook is er bij de lidstaten op aangedrongen uit de structuurfondsen te putten ter financiering van doelgerichte acties ter bestrijding van de buitengewoon hoge aantallen voortijdige schoolverlaters, alsook om deel te nemen aan projecten die worden gefinancierd door middel van het levenslang-lerenprogramma waarin aan dit specifieke onderwerp aandacht besteed wordt.</p>
      <p sl="en">Dan nog tot slot dit: er is duidelijke en meetbare vooruitgang geboekt, maar het is nog niet genoeg. We moeten er echt harder aan gaan trekken.</p>
    </intervention>
    <intervention id="2-278" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mevrouw de Voorzitter, commissaris, hartelijk dank voor uw antwoord. Onderwijs valt weliswaar onder de bevoegdheden van de lidstaten zelf, maar toch zou de Commissie zich ermee bezig moeten houden om de toekomst van de Europese Unie te waarborgen. Aanbevelingen horen bij “zachte wetgeving”. De Europese Commissie moet de lidstaten uitdrukkelijk verzoeken actieplannen tegen schooluitval te ontwikkelen.</p>
      <p sl="ro">De Europese Unie heeft goed opgeleide mensen nodig. Het is niet acceptabel dat jonge mensen uit arme gezinnen of uit landelijke gebieden hun schoolloopbaan eerder moeten staken als gevolg van hun financiële situatie. De EU vergrijst en om de duurzaamheid van de sociale bijstand te waarborgen moet de arbeidsproductiviteit worden verhoogd.</p>
      <p sl="ro">Hier komt mijn vraag: Mijnheer de commissaris, welke maatregelen neemt u om de lidstaten te ondersteunen bij hun taak kinderen, met name uit arme gezinnen of uit landelijke gebieden, financieel onder de armen te grijpen zodat zij hun opleiding of studie kunnen voortzetten? Dit is een echt probleem en ten slotte gaat het hier om de toekomst van Europa.</p>
    </intervention>
    <intervention id="2-279" speaker_id="photo_generic" name="Ján Figeľ" is_mep="True" mode="spoken">
      <p sl="en">lid van de Commissie . − Hier zou ik een heel lang antwoord op kunnen geven maar kort gezegd zullen we proberen om samen te werken en de middelen en het beleid te bundelen, om jonge mensen zo betere kansen te bieden.</p>
      <p sl="en">Zo zal de Commissie morgen bijvoorbeeld een schriftelijke procedure goedkeuren, een beleidsstuk over jeugdwerkgelegenheid. We zijn ervan overtuigd dat de jeugd onze toekomst is en dat de toekomst nu reeds begonnen is. We moedigen met name de nieuwe lidstaten ertoe aan om ter ondersteuning van onderwijsprogramma’s voor studentenmobiliteit in ruimere mate te putten uit de structuurfondsen. Natuurlijk, als ik zeg dat de verantwoordelijkheid van de lidstaten vooral gelegen is in het systeem en de inhoud ervan, dan neemt dat niet weg dat met het leveren van kwaliteit en doeltreffendheid alsook een eerlijk systeem de lidstaten concrete en betere oplossingen zouden kunnen bieden aan onze burgers, en dus ook aan jongeren.</p>
      <p sl="en">Ik ben ervan overtuigd dat investeren in menselijke middelen, met name door middel van onderwijs en scholing, de meeste waardevolle en doeltreffende investering in sociale cohesie en toekomstig concurrentievermogen is. Ik zeg dat niet alleen als commissaris verantwoordelijk voor deze beleidsgebieden, maar ook als politicus en vader. Wat ons betreft staat buiten kijf dat we ons samen meer zouden moeten inspannen.</p>
    </intervention>
    <intervention id="2-280" speaker_id="28119" name="Kathy Sinnott" is_mep="True" mode="spoken">
      <p sl="en">U heeft meerdere malen gewag gemaakt van de structuurfondsen. Wat kunt u als commissaris doen om landen ertoe te bewegen deze fondsen in te zetten voor mensen, voor sociale programma’s en dergelijke? Ik weet namelijk dat in Ierland het grootste gedeelte van deze middelen is ingezet voor de bouw van wegen en grote infrastructurele projecten. Bijna niets hiervan is aan mensen uitgegeven.</p>
    </intervention>
    <intervention id="2-281" speaker_id="photo_generic" name="Ján Figeľ" is_mep="True" mode="spoken">
      <p sl="en">lid van de Commissie . − We zijn vrije mensen in een vrije samenleving, en het is een uitdaging om op redelijke wijze met deze vrijheid om te gaan. Ik heb gezegd dat investeringen in menselijk potentieel de beste investeringen zijn.</p>
      <p sl="en">Ik heb niks tegen investeringen in moderne infrastructuur, of het vervoer of het milieu, want dat is ook belangrijk. Maar als u kijkt naar de mededeling waarvan ik in mijn eerste antwoord gewag maakte, dan ziet u dat volgens ons - en overigens niet alleen volgens ons, maar ook volgens de wetenschap - investeren in voorschools onderwijs voor kinderen afkomstig uit zwakkere milieus de meest doeltreffende manier is om iets te doen aan hun achterstandspositie. Het rendement van investeringen in voorschools onderwijs is over de langere termijn hoger dan bijvoorbeeld het rendement van investeringen van soortgelijke bedragen in financiële instellingen.</p>
      <p sl="en">Dit is dus al met al een uitnodiging aan ministers en de geachte leden van het Parlement om zich te gedragen als redelijke vaders en moeders, en om te denken aan de toekomstige generaties en niet alleen aan morgen, de meest nabije toekomst of de opiniepeilingen voor de volgende verkiezingen. Ik denk dat een dergelijke op de lange termijn, de toekomstige generaties gerichte benadering broodnodig is. Bovendien is een dergelijke benadering ook nog eens buitengewoon financieel voordelig. Maar helaas kijken we maar al te vaak, met de oogkleppen op, alleen maar naar de korte termijn.</p>
      <p sl="en">Maar gelukkig barst Europa van de goede voorbeelden. Europa is een soort mozaïek, met daarin lidstaten die dingen voor elkaar krijgen die nu wereldwijd een referentie vormen. Kijk naar het PISA-onderzoek, of naar het binnenkort in september te publiceren onderzoek van de OESO. We zullen zien waar we over drie jaar staan, maar zeker is dat een aantal van de Europese landen tot de allerbesten in de hele wereld behoren. Dit soort voorbeelden is broodnodig, en we moeten er nog veel meer van zien te krijgen.</p>
    </intervention>
    <intervention id="2-282" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 37 van Esko Seppänen (H-0528/07)</p>
      <p sl="nl">Betreft: ETI</p>
      <p sl="nl">In verband met de oprichting van het Europees Technologie Instituut hebben de instellingen van de Gemeenschap onderhandeld over de financiering van het project. Het is de bedoeling om hiervoor ook financiering van de privé-sector te verwerven. Hoe kan de Commissie waarborgen dat met ETI niet hetzelfde gebeurt als met het programma Galileo, namelijk dat de privé-sector uiteindelijk toch niet deelneemt aan de financiering van het project?</p>
    </intervention>
    <intervention id="2-283" speaker_id="photo_generic" name="Ján Figeľ" is_mep="True" mode="spoken">
      <p sl="en">lid van de Commissie . − Mevrouw de Voorzitter het betreft hier een vraag over de private financiering van het Europees Technologieinstituut. We zijn ervan overtuigd dat in de huidige kenniseconomie publiek-private samenwerkingsvormen van cruciaal belang zijn voor de uitwisseling van informatie. Lukt ons dat niet, dan zijn we gedoemd te mislukken.</p>
      <p sl="en">Die privésector levert niet alleen extra geldelijke middelen, maar is bovendien in staat om strategische koerswijzigingen in het innovatieproces tot stand te brengen. Het gaat hier niet zozeer om het geld an sich , maar om de manier waarop we samenwerken, dus de manier waarop we de partners en belangen bij elkaar weten te brengen.</p>
      <p sl="en">Veel EU landen doen het nodige om de structurele betrekkingen tussen de publieke en private sector te bevorderen, dit ter stimulering van kennisoverdracht tussen universiteit en bedrijfsleven. Op een soortgelijke wijze zullen de activiteiten van het Europees Technologieinstituut, en dan met name kennis- en innovatiegemeenschappen, ten uitvoer worden gelegd door middel van innovatieve publiek-private samenwerkingsverbanden en worden gefinancierd door middel van een veelvoud aan publiek-private financieringsinstrumenten. Het is niet mogelijk nu reeds de precieze vorm van financiering te bepalen, dat is iets dat zich in de loop van de tijd verder moet uitkristalliseren. Maar het doel is hoe dan ook om de privésector een zo groot mogelijke aandeel te geven.</p>
      <p sl="en">De EU-bijdrage aan het geheel, in de volgende financiële vooruitzichten ingeboekt voor een bedrag van 308 miljoen euro, is dan ook bedoeld als aanjager voor het genereren van financiering uit de privésector. De Commissie was er met name voor het Europees Technologieinstituut en de kennis- en innovatiegemeenschappen veel aan gelegen om private financiering aan te trekken.</p>
      <p sl="en">Om een voorbeeld te geven: een van de hoofdcriteria voor het uitkiezen van de kennis- en innovatiegemeenschappen betreft het al dan niet in staat zijn zelf te zorgen voor een gezonde financiering op de lange termijn, met inbegrip van substantiële private financiering. Het bestuur van het Europees Technologieinstituut zal zorgvuldig moeten bekijken met welke aandachtsgebieden de potentiële kennis- en innovatiegemeenschappen een breed scala aan deelnemers, waaronder uit de privésector, zullen weten aan te trekken.</p>
      <p sl="en">Bovendien krijgt het Europees Technologieinstituut de bevoegdheid om een stichting op te richten speciaal ten behoeve van de werving van financiële middelen van zowel individuele donoren als van bedrijven.</p>
    </intervention>
    <intervention id="2-284" speaker_id="2304" name="Esko Seppänen" is_mep="True" mode="spoken">
      <p sl="fi">Mevrouw de Voorzitter, commissaris, naar verluidt komen er ook middelen uit de Amerikaanse privésector en wordt Microsoft genoemd als een sponsor van het Europees Technologie Instituut. Vindt u het niet verontrustend dat dergelijke grote Amerikaanse bedrijven profiteren van het werk van het Europees Technologie Instituut dan wel hier een poging toe doen? Verder wil ik u graag vragen of deze privésponsors voorwaarden gaan koppelen aan de middelen die ze ter beschikking stellen?</p>
    </intervention>
    <intervention id="2-285" speaker_id="photo_generic" name="Ján Figeľ" is_mep="True" mode="spoken">
      <p sl="en">lid van de Commissie . − Het lijkt me nogal saai indien alleen bedrijven uit de Verenigde Staten geïnteresseerd zouden zijn in dialoog, samenwerking en mogelijke investeringen. Er zijn nog veel meer andere bedrijven waaronder eveneens uit Europa. Veel van deze bedrijven, of ze nu uit Europa afkomstig zijn, de Verenigde Staten of van elders, doen nu al hele grote investeringen in Europa.</p>
      <p sl="en">Het Europees Technologieinstituut zal moeten zorgdragen voor nog meer stimulansen en gunstigere voorwaarden voor innovatie in Europa. Belangstelling van buitenaf wil ik niet zonder meer uitsluiten, maar ik zou nauwe betrokkenheid van het Parlement, de Raad, en de Commissie bij het vinden van een definitieve oplossing zeer waarderen. Ook zou ik het op prijs stellen indien zij het volledige voorstel zouden goedkeuren, om aldus Europese investeringen in grensoverschrijdende samenwerking los te maken. Maar alle positieve en constructieve signalen, zowel intern als van buitenaf, zijn uiteraard meer dan welkom.</p>
    </intervention>
    <intervention id="2-286" speaker_id="729" name="John Purvis" is_mep="True" mode="spoken">
      <p sl="en">Mijnheer de commissaris, begrijp ik het uit uw antwoord aan de heer Seppänen van zojuist goed dat u daadwerkelijk beschikt over aanwijzingen dat er bij bedrijven substantiële belangstelling bestaat om in het Europees Technologieinstituut te investeren? Want zoniet, dus indien u niet ruime of op zijn minst voldoende financiële middelen weet aan te trekken van de privésector, dan zou ik u willen vragen geen graai te doen in de EU-begroting, en u tevens willen vragen daar dan lering uit te trekken, namelijk dat er allicht niet zoveel belangstelling bestaat voor het financieren van het Europees Technologieinstituut.</p>
      <p sl="en">Maar uiteraard hoor ik liever van u dat u reeds beschikt over serieuze kandidaten.</p>
    </intervention>
    <intervention id="2-287" speaker_id="photo_generic" name="Ján Figeľ" is_mep="True" mode="spoken">
      <p sl="en">lid van de Commissie . − Er is de laatste tijd sprake van toenemende belangstelling, zeker nu het voorstel het huidige stadium bereikt heeft. In het begin was het eerder een wat vaag idee, een concept, maar nu is het een concreet en tastbaar voorstel.</p>
      <p sl="en">Dit is weliswaar nog geen officieel voorstel - we hopen aan het eind van het jaar zover te zijn - maar desondanks worden de signalen van bedrijven en bedrijfsorganisaties die bij ons binnen komen almaar concreter en positiever. Ze geven dus aan dat ze mogelijk in de toekomst nauwer bij het geheel betrokken willen worden.</p>
      <p sl="en">We hebben besprekingen gevoerd met de European Round Table of Industrialists, met Business Europe, met Eurochambers en met vele andere organisaties zoals de European Association of Research and Technology Organisations (EARTO). Ik mag toch wel zeggen dat de signalen daar almaar concreter werden. Natuurlijk, geen mens schrijft zo maar een blanco cheque uit of legt zich van tevoren helemaal vast, en uiteraard dient datgeen waar we mee bezig zijn niet in de plaats te komen van al het goeds dat reeds binnen sommige centra of samenwerkingsverbanden tot stand is gebracht. Dat neemt niet weg dat het Europees Technologieinstituut meer momentum moet zien te creëren voor een innovatief Europa, meer stimulerende en meer doelgerichte maatregelen. Dat is waar we naartoe willen, en daar zijn we met z’n allen verantwoordelijk voor.</p>
    </intervention>
    <intervention id="2-288" speaker_id="28268" name="Danutė Budreikaitė" is_mep="True" mode="spoken">
      <p sl="lt">Het Europees Technologie Instituut wil innovaties voortbrengen die het concurrentievermogen van de Europese Unie verbeteren. Als grote particuliere bedrijven gaan deelnemen in de activiteiten van het Instituut, kunnen dan ook andere marktdeelnemers vrijelijk beschikken over deze innovaties? En hoe staat het met de lidstaten? Zouden niet de lidstaten en de Gemeenschap de hoofdfinanciers van een Europese instelling moeten zijn?</p>
    </intervention>
    <intervention id="2-289" speaker_id="photo_generic" name="Ján Figeľ" is_mep="True" mode="spoken">
      <p sl="en">lid van de Commissie . − We moeten een goede definitie maken van de rol van het Europees Technologieinstituut, de instantie die belast is met zowel de organisatie van de selectieprocedure, de monitoring van de evaluatie, als het vaststellen van het kader voor een groot aantal kennis- en innovatiegemeenschappen. Maar als we het hebben over innovatie, dan dient de meest intensieve samenwerking toch wel plaats te vinden op het niveau van de kennis- en innovatiegemeenschappen. Men denke wat dat betreft bijvoorbeeld aan verregaande samenwerkingsverbanden met het midden- en kleinbedrijf. Niet alleen is de interne regeling hun recht, maar werkt deze tevens in hun voordeel. Het midden- en kleinbedrijf moet namelijk vertrouwen zien te kweken ten behoeve van meer of ook nieuwe samenwerking onder de auspiciën van het Europees Technologieinstituut. Dan wat kwesties met betrekking tot het intellectueel eigendom betreft: in het voorstel wordt verwezen naar de onderliggende principes van het zevende kaderprogramma.</p>
      <p sl="en">Partners binnen samenwerkingsverbanden dienen absoluut te beschikken over voldoende vrijheid en flexibiliteit om onderling afspraken te maken over kwesties met betrekking tot het intellectuele eigendom. Daar is hun samenwerking alsook de betrekkingen tussen kennis- en innovatiegemeenschappen - jegens of met het Europees Technologieinstituut - mee gebaat, en innovatie als zodanig dan uiteraard ook.</p>
      <p sl="en">Er bestaan veel verschillende modellen in Europa. Ik denk dat een beetje inspiratie helemaal niet weggenomen is. Wat dat betreft zou het Europees Technologieinstituut als een soort ijsbreker kunnen fungeren en de weg kunnen banen voor een innovatiever Europa. Bijvoorbeeld door beter om te gaan met intellectueel eigendom, EU-octrooien, of met beleid dat zo broodnodig is om te komen tot daadwerkelijke kennisoverdracht tussen partners.</p>
    </intervention>
    <intervention id="2-290" speaker_id="4544" name="De Voorzitter" is_mep="True" mode="spoken">
      <p sl="nl">De vragen 38 en 39 zullen schriftelijk worden beantwoord.</p>
      <p sl="nl">Vraag nr. 41 van Dimitrios Papadimoulis (H-0532/07)</p>
      <p sl="nl">Betreft: Absoluut verbod om arbeidsovereenkomsten voor bepaalde tijd om te zetten in arbeidsovereenkomsten voor onbepaalde tijd in de openbare sector in Griekenland</p>
      <p sl="nl">Zes jaar na de inwerkingtreding van Richtlijn 1999/70/EG in 2001 heeft Griekenland zijn nationale regelgeving nog steeds niet aangepast. Ondanks gerechtelijke uitspraken ten gunste van werknemers met arbeidovereenkomsten voor bepaalde tijd heeft het Griekse Hooggerechtshof in weerwil van alle jurisdictie tot op heden en onder verwijzing naar de Griekse grondwet een absoluut verbod afgekondigd op de omzetting van arbeidsovereenkomsten voor bepaalde tijd in arbeidsovereenkomsten voor onbepaalde tijd in de Griekse openbare sector. Dit besluit is in strijd met de letter en de geest van Richtlijn 1999/70/EG en de uitspraak van het Hof van Justitie (Zaak C-212/04) volgens welke Richtlijn 1999/70/EG “in de weg staat aan de toepassing van een nationale wettelijke regeling die alleen voor de openbare sector geldt en voorziet in een absoluut verbod van omzetting in een arbeidsovereenkomst voor onbepaalde tijd van opeenvolgende overeenkomsten voor bepaalde tijd, die in werkelijkheid „permanente en blijvende behoeften” van de werkgever dekten en moeten worden geacht een misbruik op te leveren”.</p>
      <p sl="nl">Hoe staat de Commissie tegenover deze duidelijke weigering van Griekenland om Richtlijn 1999/70/EG om te zetten? Overweegt zij de zaak aan het Hof van Justitie voor te leggen?</p>
    </intervention>
    <intervention id="2-291" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . − Geachte Voorzitter, geachte dames en heren afgevaardigden. Uit hoofde van richtlijn 1999/70/EG betreffende arbeidsovereenkomsten voor bepaalde tijd dienen de lidstaten de nodige maatregelen te treffen om misbruik van achtereenvolgende arbeidsovereenkomsten voor bepaalde tijd te voorkomen. Lidstaten zijn echter niet verplicht om arbeidsovereenkomsten voor bepaalde tijd om te zetten in arbeidsovereenkomsten voor onbepaalde tijd, aangezien er andere doeltreffende maatregelen bestaan om een dergelijk misbruik te voorkomen of te bestraffen.</p>
      <p sl="cs">Dit werd als zodanig door het Europese Hof van Justitie bevestigd in haar vonnis van 4 juli 2006 inzake C-212/04 Adeneler in verband met Griekse wetgeving.</p>
      <p sl="cs">Het Europese Hof van Justitie voegde hieraan toe dat ze niet bevoegd is zich inhoudelijk uit te spreken over de desbetreffende nationale wetgeving. De interpretatie van deze wetgeving is een exclusieve aangelegenheid van de Griekse rechter. Tevens is dit degene die dient na te gaan of de voorschriften voldoen aan de in de richtlijn gestelde vereisten met betrekking tot het instellen van doeltreffende maatregelen ter voorkoming en bestraffing van misbruik van opeenvolgende arbeidsovereenkomsten voor bepaalde tijd.</p>
      <p sl="cs">Griekenland heeft de richtlijn in de eerste plaats omgezet met behulp van presidentieel decreet 164/2004 inzake de openbare sector. De Commissie heeft een grondige analyse gemaakt van dit decreet en is tot de conclusie gekomen dat deze verenigbaar is met de in de richtlijn gestelde vereisten.</p>
      <p sl="cs">Aangezien de richtlijn pas op 19 juli 2004, dus met vertraging, met behulp van het presidentiële decreet werd omgezet, bevat deze een speciale bepaling uit hoofde waarvan onder speciale voorwaarden achtereenvolgende arbeidsovereenkomsten voor bepaalde tijd die zijn afgesloten vóór de inwerkingtreding van het genoemde decreet kunnen worden omgezet in een arbeidsovereenkomst voor onbepaalde tijd.</p>
      <p sl="cs">Het is mij zeker niet ontgaan dat de hele regelgeving met betrekking tot het misbruik van arbeidsovereenkomsten voor bepaalde tijd in de Griekse publieke sector de afgelopen jaren een groot twistpunt was. Dit blijkt tevens uit het onlangs op 11 juli 2007 door het Griekse Hooggerechtshof gevelde vonnis waarmee deze haar voorgaande jurisprudentie op dit vlak herriep.</p>
      <p sl="cs">Zoals eerder gezegd vloeit uit een besluit van het Europees Hof van Justitie voort dat het aan de nationale rechter is om de desbetreffende Griekse wetgeving, inclusief de grondwet van het land, te interpreteren en toe te passen, en dat rekening houdend met de specifieke elementen van de concrete gevallen waarover zij een uitspraak moeten doen. Daarbij dienen zij echter wel de vigerende EU-regelgeving toe te passen, met name richtlijn 1999/70/EG.</p>
      <p sl="cs">De Commissie volgt de ontwikkelingen in Griekenland nauwgezet. Zij werkt momenteel aan een zorgvuldige analyse van het vonnis van het Hooggerechtshof en zal de verdere door de Griekse organen getroffen maatregelen blijven monitoren.</p>
      <p sl="cs">Tot slot wil ik erop wijzen dat volgens inlichtingen waarover de Commissie beschikt er reeds een aantal Griekse rechters omtrent dit onderwerp prejudiciële vragen heeft ingediend bij het Europese Hof van Justitie. Op die manier wordt het Europese Hof van Justitie de kans geboden een standpunt in te nemen met betrekking tot de interpretatie van de desbetreffende communautaire wetgeving.</p>
    </intervention>
    <intervention id="2-292" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Mijnheer de commissaris, u is bekend dat Griekenland het enige land is dat nog steeds een richtlijn niet heeft omgezet die al sinds zes jaar van kracht is. Tienduizenden contractpartijen gaan gebukt onder een regering waarvan u zegt dat zij de uitspraken van gerechten moet respecteren, maar die desondanks wetten aanneemt en zodoende weigert de eindbeslissingen van de gerechten en de jurisprudentie van het Europees Hof van Justitie te respecteren.</p>
      <p sl="el">Tal van personen die dit jaar zijn omgekomen bij de bosbranden in Griekenland waren bosbrandbestrijders met meer dan tien jaar dienstervaring, werkzaam op basis van een tijdelijke contract en zonder toereikende opleiding. Al sinds maanden zegt u zich bezig te willen houden met deze kwestie. Bent u als hoeders van de Europese wetgeving voornemens hieraan iets te doen?</p>
    </intervention>
    <intervention id="2-293" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . − De Europese Commissie is de hoeder van de Europese verdragen alsook van het Europees recht. Uit dien hoofde zijn wij uiteraard bereid om alle mogelijk benodigde stappen te ondernemen.</p>
      <p sl="cs">Wat het presidentiële decreet betreft, heeft de Commissie vele problemen geconstateerd, waaronder problemen zoals die aan de orde kwamen in de zaak Adeneler. Deze problemen waren in 2004 voor de Commissie aanleiding om contact op te nemen met de Griekse instanties. Daar blijkt toch wel duidelijk uit dat wij veel aandacht besteden aan deze kwestie. De laatste uitspraak van het Griekse Hooggerechtshof wordt op dit moment uiterst nauwgezet door ons bestudeerd. Blijken er gegronde redenen te bestaan voor ingrijpen van onze kant, dan zal de Commissie zich zeker niet tweemaal bedenken.</p>
      <p sl="cs">Natuurlijk zitten we ook nog met veel vraagtekens omtrent het misbruik van arbeidsovereenkomsten voor bepaalde tijd die voor de inwerkingtreding van het decreet zijn afgesloten, met inbegrip van de arbeidsovereenkomsten die geldig waren per 10 juli 2002, voor zover de tijdelijke bepaling van het decreet geen betrekking heeft op deze overeenkomsten.</p>
      <p sl="cs">Maar wat ik hier in ieder geval duidelijk gezegd wil hebben, is dat wij veel aandacht besteden aan deze kwestie, en dat we al het nodige doen ter bescherming van de verdragen.</p>
    </intervention>
    <intervention id="2-294" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 42 van Sarah Ludford (H-0534/07)</p>
      <p sl="nl">Betreft: Gelijke kansen</p>
      <p sl="nl">Is de Commissie van mening dat er, in het Europees Jaar voor gelijke kansen, werkelijke vooruitgang is geboekt in zowel de “nieuwe” als de “oude” lidstaten op weg naar gelijkheid tussen mensen van verschillende etnische achtergronden en seksuele oriëntatie?</p>
      <p sl="nl">Welke specifieke initiatieven onderneemt de Commissie in het licht van voortdurende homofobe acties in bepaalde EU-landen, alsmede in niet-EU-landen, zoals het verbieden van een gay pride-demonstratie in Vilnius en de poging tot het opbreken van een demonstratie voor gelijke kansen in Roemenië?</p>
      <p sl="nl">Welke maatregelen treft de Commissie om te waarborgen dat de instellingen en lidstaten van de EU hun beloftes gestand doen op het gebied van raciale non-discriminatie en bescherming van minderheden, met name wat betreft het Roma-volk, met het oog op het verontrustende electorale succes van extremistische en intolerante partijen?</p>
    </intervention>
    <intervention id="2-295" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . − Mevrouw de Voorzitter, dames en heren. Tien jaar na invoering van artikel 13 van het EG-verdrag is er veel vooruitgang geboekt op het gebied van de bescherming van de burger tegen discriminatie naar aanleiding van bijvoorbeeld ras en etnische oorsprong of seksuele geaardheid. Desalniettemin is er nog altijd geen sprake van volledige bescherming, noch van de door de geachte afgevaardigde genoemde daadwerkelijke “gelijkheid”.</p>
      <p sl="cs">Alle lidstaten zijn gebonden aan de zogeheten “richtlijn rassengelijkheid” en de “richtlijn inzake gelijke behandeling in arbeid en beroep”. Het is de taak van de Commissie om toe te zien op de juiste omzetting van beide genoemde richtlijnen in nationale wetgeving, alsook op de handhaving ervan. Om die reden heeft de Commissie op 27 juli 2007 aan 14 lidstaten die richtlijn 2000/43/EG niet correct hebben omgezet, een met redenen omkleed advies gestuurd.</p>
      <p sl="cs">Uiteraard bestaan er van lidstaat tot lidstaat verschillende redenen voor deze met redenen omklede adviezen en zijn niet alle gevallen even ernstig van aard. Dat neemt niet weg dat het om niet minder dan 14 lidstaten gaat.</p>
      <p sl="cs">2007 Is het Europese Jaar van de gelijke kansen voor iedereen en biedt overheidsinstellingen en het maatschappelijk middenveld een aanleiding allerlei evenementen en campagnes te organiseren waarin wordt gewezen op de voordelen van verscheidenheid en non-discriminatie.</p>
      <p sl="cs">De strijd tegen discriminatie verdient echter onze onverminderde aandacht, en daarom is de Commissie voornemens om in aansluiting op het Europese Jaar in 2008 een aantal voorstellen in te dienen voor verdere maatregelen. In concreto overwegen wij een aantal maatregelen ter vervolmaking van het wettelijk kader van de antidiscriminatiewetgeving. In het kader van de effectrapportage is in juli een raadpleging via internet opgestart die nog tot half oktober lopen zal.</p>
      <p sl="cs">Verder wil ik erop wijzen dat de Commissie elke vorm van homofobie afwijst en dat zij voorstander is van een samenleving gebaseerd op tolerantie en respect. Ze was dan ook zeer ingenomen met de resolutie van het Europees Parlement van 26 april 2007 over homofobie in Europa. De Commissie betreurt het dan ook ten zeerste dat de lokale Litouwse instanties geen vergunning hebben afgegeven voor het op 25 mei aan Vilnius geplande bezoek van de truck ter bevordering van de diversiteit in Europa, en dat zij tevens een verbod hebben afgekondigd op de in samenhang met dit bezoek geplande gay parade. De Commissie betreurt het eveneens ten zeerste dat de deelnemers voor de mars voor diversiteit in het kader van het Roemeense festival GayFest 2007 op 11 juni van dit jaar - dat de morele steun genoot van de Commissie en het logo gebruikte van het Europese Jaar - bedreigd werden door extremistische groeperingen en beschermd moesten worden door de politie.</p>
      <p sl="cs">De “richtlijn rassengelijkheid” die ik zonet al noemde is gericht tegen discriminatie op basis van ras of etnische afkomst. Ik wil hier benadrukken dat dit ook in volle omvang betrekking heeft op de Roma.</p>
      <p sl="cs">Verder is de Commissie van mening dat de EU-regelgeving op dit vlak niet alleen goed ten uitvoer moet worden gebracht, maar tevens dient te worden aangevuld met zowel een informatiecampagne waarin de Roma worden geïnformeerd over hun rechten, als allerlei initiatieven waardoor het algemeen publiek wordt geïnformeerd over de rechten en plichten die voor hen voortvloeien uit de antidiscriminatiewetgeving. Gedurende 2007 zijn er in het kader van het Europese Jaar voor gelijke kansen voor iedereen allerlei op de Roma gerichte initiatieven in Bulgarije, de Tsjechische Republiek, Griekenland, Spanje, Frankrijk, Ierland, Italië, Litouwen, Polen, Roemenië, Finland en Slowakije.</p>
      <p sl="cs">Deze initiatieven ter bestrijding van de discriminatie van Roma worden medegefinancierd door het Europees sociaal fonds. Ten behoeve van capaciteitsopbouw van het Roma maatschappelijk middenveld wordt verder geput uit het programma voor werkgelegenheid en sociale solidariteit PROGRESS 2007–2013</p>
    </intervention>
    <intervention id="2-296" speaker_id="4529" name="Sarah Ludford" is_mep="True" mode="spoken">
      <p sl="en">Hoewel het op zich natuurlijk betreurenswaardig is dat 14 lidstaten een met redenen omkleed advies hebben gekregen, doet het mij buitengewoon deugd dat de Commissie met zoveel verve een inbreukprocedure heeft ingesteld, en wel omdat er is sprake van een regelrechte kloof tussen wat er in de wet geschreven staat en wat er in de praktijk gebeurt. Commissaris Špidla noemde onder meer het probleem met de gelijkheidstruck die de toegang ontzegd werd tot Vilnius. Klaarblijkelijk is de helft van de Litouwse Parlementariërs van mening dat homoseksualiteit een perverse afwijking is. Er zijn in de publieke sector en in het landsbestuur dus echt nog grote problemen.</p>
      <p sl="en">Vorige week meldde het Europees Bureau voor de grondrechten dat in veel lidstaten onvoldoende wordt toegezien op de naleving van de wetgeving tegen rassendiscriminatie. Ik hoop dan ook dat u niet zult verslappen, want ferm optreden is bitterhard nodig. Bent u van plan om in het kader van de inbreukprocedures iets te doen met de verschillende uitlatingen van ministers en andere overheidsdienaren, alsook met hun tolerante houding jegens extremisme?</p>
    </intervention>
    <intervention id="2-297" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . − Naar mijn gevoel bevatte de bijdrage van de geachte afgevaardigde geen enkele vraag. Wel wil ik mij aansluiten bij de door haar uitgesproken mening.</p>
      <p sl="cs">Beide antidiscriminatierichtlijnen zijn fundamentele Europese rechtsregels. Er moet op worden toegezien dat deze volledig ten uitvoer worden gelegd en dat de waarden van antidiscriminatie, gelijke kansen en tolerantie fundamenteel en actief worden toegepast. Dat is dan ook de reden waarom de Commissie een inbreukprocedure heeft ingesteld tegen de 14 lidstaten.</p>
      <p sl="cs">Ik wil echter benadrukken dat alle lidstaten deze hoogstaande waarden wel degelijk onderschrijven, maar dat het merendeel van de problemen waarover we gesproken hebben en die aanleiding waren voor deze procedure, van technische, organisatorische en juridische aard zijn. Het is niet zo dat de lidstaten deze richtlijnen zouden afwijzen.</p>
    </intervention>
    <intervention id="2-298" speaker_id="4544" name="De Voorzitter" is_mep="True" mode="spoken">
      <p sl="nl">Hierna volgt een vijftal vragen met betrekking tot personen met een handicap. Ik geloof dat de vragenstellers verwachtten dat alle vragen eventueel tegelijk zouden worden beantwoord. Ik zou weliswaar niet op mijn geweten willen hebben dat een van hen geen antwoord op zijn vraag krijgt, maar als u de vragen allemaal tegelijk zou willen behandelen dan vind ik dat ook goed. Maar vooraleer we beginnen zou ik graag eerst wat meer willen horen van een van de vragenstellers.</p>
    </intervention>
    <intervention id="2-299" speaker_id="1289" name="Proinsias De Rossa" is_mep="True" mode="spoken">
      <p sl="en">Ik vind het ook prima als de commissaris antwoord geeft op alle vragen tegelijk als dat mogelijk is voor hem. Zo niet, dan zou u de commissaris misschien de mogelijkheid kunnen geven om de antwoorden op alle vragen voor te lezen - tenminste, als hij aparte antwoorden heeft. Aan het eind van de vijf vragen kunnen we dan ingaan op eventuele andere kwesties.</p>
    </intervention>
    <intervention id="2-300" speaker_id="4544" name="De Voorzitter" is_mep="True" mode="spoken">
      <p sl="nl">Dat is geen enkel probleem. Hoe de commissaris er het liefst voor zorgt dat alle afgevaardigden een antwoord krijgen op hun vraag maakt mij eigenlijk niet zo veel uit. Wat we echter niet uit het oog dienen te verliezen, is dat alle vragen met elkaar samenhangen en dat er het risico bestaat dat we straks in rondjes blijven draaien. Maar ik sluit me zoals gezegd aan bij datgene de commissaris het beste acht.</p>
    </intervention>
    <intervention id="2-301" speaker_id="4544" name="De Voorzitter" is_mep="True" mode="spoken">
      <p sl="nl">Vraag nr. 43 van Richard Howitt (H-0560/07)</p>
      <p sl="nl">Betreft: Zelfstandig wonen met daden ondersteunen</p>
      <p sl="nl">Is de Europese Commissie voornemens samen met de steller van deze vraag mensen met ernstige en meervoudige handicaps die deel uitmaken van het European Network for Independent Living (ENIL) deze week in Straatsburg te verwelkomen?</p>
      <p sl="nl">Kan de Commissie, in antwoord op de resolutie (P6_TA(2006)0527) van het Parlement over de situatie van personen met een handicap in de uitgebreide Europese Unie, meedelen welke vooruitgang zij heeft geboekt bij de bevordering van het begrip “onafhankelijk leven” voor gehandicapten, met inbegrip van het recht op financiering van “persoonlijke bijstand” bij verhuizing tussen EU-lidstaten om te werken, te studeren of te wonen? Is de Commissie voornemens te komen met een in geheel Europa geldend beleid voor persoonlijke bijstand?</p>
      <p sl="nl">Vraag nr. 44 van Evangelia Tzampazi (H-0562/07)</p>
      <p sl="nl">Betreft: Bevordering van het zelfstandig wonen van gehandicapten</p>
      <p sl="nl">De-institutionalisering en bevordering van het autonoom wonen behoren tot de prioriteiten van de Europese strategie voor gehandicapten. Welke vooruitgang heeft de Commissie geboekt bij de aanbevelingen uit de studie die zij heeft gedaan naar de vermaatschappelijking van de gehandicapten? Is de Commissie het met mij eens dat nog steeds een groot aantal gehandicapten in instellingen wordt ondergebracht, en welke verdere maatregelen wil zij nemen om deze uitdaging te kunnen aangaan?</p>
      <p sl="nl">Vraag nr. 45 van Proinsias De Rossa (H-0569/07)</p>
      <p sl="nl">Betreft: Rechten van personen met een handicap</p>
      <p sl="nl">Indiener is tevreden met het feit dat de Commissie zich sinds haar mededeling van 1996 inzet voor een mensenrechtelijke aanpak van invaliditeit en hij weet dat het Europees netwerk voor zelfstandig wonen (European Network for Independent Living) aanwezig is in Straatsburg. Is de Commissie het er niettemin mee eens dat de mensenrechten van personen met een handicap worden geschonden, zowel in de Europese Unie als in de rest van de wereld? Welke stappen plant zij nog om schendingen in de EU op dit gebied aan te pakken?</p>
      <p sl="nl">Vraag nr. 46 van Grazyna Staniszewska (H-0570/07)</p>
      <p sl="nl">Betreft: Mainstreaming voor gehandicapten</p>
      <p sl="nl">Ik ben verheugd over de steun die de Commissie geeft aan het beginsel van mainstreaming voor gehandicapten. Kan zij zeggen bij hoeveel gelegenheden de door DG werkgelegenheid en sociale zaken georganiseerde dienstenoverschrijdende werkgroep in 2007 bijeen is gekomen en welke directoraten-generaal van de Commissie niet bij deze bijeenkomsten aanwezig zijn geweest? In verband met het bezoek dat het “European Network for Independent Living” deze week aan Straatsburg bracht en tevens verheugd over de belofte van de Commissie een vast percentage van haar overzeese ontwikkelingshulp onherroepelijk te bestemmen voor gezondheid, opleiding en sociale diensten zou ik de Commissie willen vragen welke stappen zij neemt om ervoor te zorgen dat communautaire ontwikkelingsprojecten voor gehandicapten van deze fondsen profiteren?</p>
      <p sl="nl">Vraag nr. 47 van Kathy Sinnott (H-0589/07)</p>
      <p sl="nl">Betreft: Vertegenwoordiging van mensen met een handicap</p>
      <p sl="nl">Kan de Commissie uiteenzetten welke regelingen er bestaan om te waarborgen dat mensen met een handicap en organisaties van gehandicapten vertegenwoordigd zijn in Europese strategieën voor sociale integratie? Welke verdere stappen is de Commissie van plan te nemen, in lijn met het door haar onderschreven beginsel “niets over ons zonder ons”?</p>
    </intervention>
    <intervention id="2-302" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . − Ik zal proberen om kort en bondig te antwoorden op alle vragen tegelijk, en zal mijn aandacht dus richten op de meest belangrijke elementen.</p>
      <p sl="cs">Met het Europees actieplan voor mensen met een handicap wordt vanaf 2006, uitgaande van het recht van mensen met een handicap op een zelfstandig bestaan, getracht mensen met een lichamelijke handicap actief bij het maatschappelijk leven te betrekken.</p>
      <p sl="cs">Tevens onderzoekt de Commissie alternatieven voor de door ingesloten instellingen verstrekte zorg, want de algehele strategie bestaat eruit deze zorg zogezegd te ontinstitutionaliseren. In het kader daarvan financiert de Commissie onderzoek naar geschikte methoden hiertoe. Om mensen met een handicap een zelfstandig bestaan te kunnen bieden, zijn er hoogstaande maatschappelijke diensten voor deze mensen nodig. Ik denk dan niet zozeer aan hoogstaand op materiaal vlak, maar aan eerbied voor de menselijke waardigheid.</p>
      <p sl="cs">Ik kan u uit eigen ervaring vertellen dat de kwaliteit van sociale diensten sterk afhankelijk is van de opleiding en scholing van degenen die deze diensten aan mensen met een handicap verlenen. De concrete naleving van de fundamentele rechten van mensen met beperkingen en hun levenskwaliteit is dus in sterke mate hiervan afhankelijk.</p>
      <p sl="cs">Verder wil ik erop wijzen dat de Commissie, zoals reeds eerder gezegd en voor zover zij daar bevoegdheden toe heeft, de ontwikkeling van maatschappelijke diensten actief ondersteunt, diensten die te allen tijde gericht zijn op de levenskwaliteit van het individu. Want ontinstitutionalisering brengt niet automatisch met zich mee dat de levenskwaliteit en de autonomie worden verbeterd. Dat is alleen het geval indien hiervoor maatschappelijke diensten van de benodigde kwaliteit en niveau in de plaats komen. Om die reden heeft de Commissie een onderzoek laten uitvoeren met als titel “Included in Society”. Het heeft tot doel een analyse te maken van de omstandigheden waaronder mensen met een handicap leven in grote gesloten instellingen. Zoals algemeen bekend voldoen deze vaak niet aan de vereisten. Ook is de levenskwaliteit van de mensen aldaar vaak beneden de maat. Omdat dit ten goede te kunnen keren, is onze voortdurende aandacht vereist.</p>
      <p sl="cs">De Commissie kan berichten dat het aantal mensen in gesloten inrichtingen zou stijgen echter niet bevestigen. Er zijn geen gegevens die in die richting wijzen. Maar zoals gezegd is “ontinstitutionalisering” het sleutelwoord, en dat is dan ook de weg die wij verder zullen bewandelen.</p>
      <p sl="cs">Verder zijn we buitengewoon ingenomen met de initiatieven waarmee de hele kwestie van de aan de kwalitatief hoogstaande sociale diensten ten grondslag liggende basisprincipes naar het Europees niveau worden getild. Verder is het een enorme stap voorwaarts dat de rechten van mensen met een handicap dankzij het VN-Verdrag inzake de rechten van mensen met een handicap ook op internationaal niveau body heeft gekregen. De Commissie doet haar best de lidstaten ertoe aan te sporen het verdrag zo snel mogelijk te ratificeren en het zo snel mogelijk om te zetten in concrete maatregelen.</p>
      <p sl="cs">De Commissie heeft zich ertoe verbonden toe te zien op de behoeften en de rechten van mensen met een handicap en zal zich in het kader van alle desbetreffende EU-strategieën hiervoor blijven inzetten. Deze hele problematiek wordt op Europees niveau aangepakt middels de interdepartementale groep voor mensen met een handicap, alsook in samenwerking met de lidstaten en de betrokken partijen, waaronder mensen met een handicap zelf, in het kader van de werkgroep op hoog niveau voor mensen met een handicap in de EU (D-HLG).</p>
      <p sl="cs">Vanaf 2000 tot op heden heeft de Europese Gemeenschap ongeveer 160 projecten voor mensen met een handicap in ontwikkelingslanden medegefinancierd, in totaal voor een bedrag van 100 miljoen euro. Dit zijn projecten in Oost-Europa, Centraal-Azië en de ACS-landen, onder meer gericht op mensen met een geestelijke of lichamelijke handicap, op capaciteitsopbouw, gemeenschapsopbouw, op kwesties met betrekking tot de rechten van mensen met een handicap, sociale integratie, strijd tegen armoede, ontinstitutionalisering, en dergelijke.</p>
      <p sl="cs">Dames en heren, al met al moge het eenieder duidelijk zijn dat de Commissie een buitengewoon actief beleid voert ten behoeve mensen met een handicap, en dat we reeds veel vooruitgang hebben weten te boeken binnen de Europese Unie. Dat neemt niet weg dat we, zoals ik al eerder zei in een voorgaand antwoord, nog een lange weg te gaan hebben. We zullen moeten kijken hoe wij het huidige Europees rechtssysteem op dit vlak verder kunnen uitbouwen. In mijn antwoord op de vraag over de antidiscriminatierichtlijnen heb ik daar reeds over gesproken.</p>
      <p sl="cs">Dames en heren, ik heb echt getracht om kort en bondig in te gaan op de allerbelangrijkste vragen. Ik ben mij ervan bewust dat ik door deze wat geïmproviseerde manier wellicht niet op een aantal kwesties ben ingegaan, en dat ik daardoor tevens een aantal zaken wellicht niet voldoende heb uitgelegd. Daarom stel ik voor om, als u daarmee akkoord gaat, u de gelegenheid te geven aanvullende vragen te stellen waarop ik u dan antwoord geef. Dat neemt niet weg dat ik de vragen waarop ik nu mondeling heb geantwoord nog eens schriftelijk zal beantwoorden, zodat deze kwestie alle aandacht krijgt die deze verdient.</p>
    </intervention>
    <intervention id="2-303" speaker_id="2073" name="Richard Howitt" is_mep="True" mode="spoken">
      <p sl="en">Mevrouw de Voorzitter, ik wil de commissaris hartelijk bedanken voor zijn flexibele opstelling. Een aantal onder ons die zitting hebben in de Interwerkgroep gehandicapten van het Europees Parlement hebben besloten deze vragen te stellen om de aandacht te vestigen op het feit dat er hier in Straatsburg zo’n 200 mensen aanwezig zijn met ernstige en meervoudige handicaps. Zij leven in instellingen in heel Europa en maken deel uit van het zogeheten European Network on Independent Living. Ik weet dat zij er buitengewoon trots op zijn dat het Parlement tijdens dit vragenuur aandacht besteedt aan hun zorgen en behoeften.</p>
      <p sl="en">Ik zou de commissaris en u, mevrouw de Voorzitter, willen vragen om samen met mij hun vertegenwoordigers te verwelkomen in dit Parlement. Zou u, mijnheer de commissaris, zich bij mij aan willen sluiten met te zeggen dat deze organisatie, European Network on Independent Living, van voor en door mensen met een handicap een uitermate belangrijke belangengroepering is voor mensen met een handicap in Europa? En zou u samen met mij de hoop willen uitspreken dat zij in de toekomst, net zoals de European Blind Union en the European Union of the Deaf nu reeds, steun zal mogen ontvangen uit het potje voor de coördinatie van organisaties voor gehandicapten in heel Europa?</p>
      <p sl="en">Ten tweede en tot slot, mijnheer de commissaris, wil ik mijn dank uitspreken voor uw zeer wijze woorden over zelfstandig wonen en gemeenschapszorg voor de mens met een handicap. In mijn vraag over een Europese strategie voor persoonlijke hulpverlening - waardoor professionele krachten onder leiding en in dienst van gehandicapte personen kunnen voorzien in hun zorgbehoefte - gaat het om een uitermate belangrijke doelstelling van deze door het European Network on Independent Living georganiseerde vrijheidstocht. Ik hoop dan ook van harte dat u zich wat dat betreft zult willen inzetten voor hun zaak.</p>
    </intervention>
    <intervention id="2-304" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . − Mevrouw de Voorzitter, mijnheer de afgevaardigde, waarde vertegenwoordigers van mensen met een handicap. De basis van welhaast elke Europese strategie is een dialoog met degenen die rond de tafel behoren te zitten, degenen waarop de kwestie rechtstreeks betrekking heeft. Zonder een dergelijke dialoog is geen enkele strategie of maatregel voor mij denkbaar. En ook al gaat het om een hoogstaande en diepgravende dialoog, toch denk ik dat we nog doeltreffendere oplossingen moeten zien te vinden.</p>
      <p sl="cs">De Commissie wil door middel van het faciliteren van intercollegiale toetsing en andere activiteiten om van elkaar te leren de hele kwestie op een hoger plan brengen. Tevens zal zij het niet nalaten de lidstaten te wijzen op de verbintenissen die deze zijn aangegaan bij het opstellen van de richtsnoeren voor de voorbereiding van de nieuwe strategie, die als het goed is in de herfst van 2008 zal worden gepresenteerd. Er is met andere woorden nog veel werk aan de winkel.</p>
    </intervention>
    <intervention id="2-305" speaker_id="28581" name="Evangelia Tzampazi" is_mep="True" mode="spoken">
      <p sl="el">Mijnheer de commissaris, in tegenspraak met het recht van alle Europese burgers wordt een aanzienlijk aantal mensen met een handicap gedwongen in tehuizen te leven en dat ongeacht hun eigen voorkeur. Aangezien de actieve integratie van mensen met een handicap in het economische en sociale leven afhankelijk is van hun mogelijkheden zelfstandig te leven, zou ik graag willen weten of de Commissie voornemens is bestuursrechtelijke maatregelen te nemen om dit recht te waarborgen.</p>
    </intervention>
    <intervention id="2-306" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . − Mevrouw de Voorzitter, dames en heren, ik denk dat als we de Europese wetgeving vergelijken met die in de rest van de wereld, wij op dit moment overal met kop en schouders bovenuit steken. Het feit dat we nu een nieuw VN-verdrag inzake de rechten van mensen met een handicap hebben, is tegen deze achtergrond van buitengewoon belang.</p>
      <p sl="cs">Ontinstitutionalisering is een onlosmakelijk onderdeel van alle Europese strategieën op dit gebied, met inbegrip van de strategieën die met onze financiële instrumenten worden gefinancierd.</p>
      <p sl="cs">Laat er geen twijfel over bestaan, ontinstitutionalisering is een haalbare kaart. Er zijn landen waar de institutionele zorg geheel is afgebouwd, hetgeen zeer positief heeft uitgepakt voor mensen met een handicap. Het gaat weliswaar slechts om een klein aantal gevallen, maar ze bestaan dus wel, waarmee is aangetoond dat dit een haalbaar doel is. Het dient echter wel geleidelijk en op zeer organische wijze te worden gerealiseerd, want zoals ik reeds gezegd heb, kan ontinstitutionalisering zonder flankerende maatregelen juist leiden tot een verslechtering van de levensomstandigheden van mensen met een lichamelijke handicap. Dat blijkt wel uit ervaringen in landen elders in de wereld. Ik denk hier in het bijzonder aan de ontinstitutionalisering van de zorg voor geestelijk gehandicapten in de Verenigde Staten, waar bij gebrek aan flankerende maatregelen het hele proces van ontinstitutionalisering niet al te best heeft uitgepakt.</p>
    </intervention>
    <intervention id="2-307" speaker_id="1289" name="Proinsias De Rossa" is_mep="True" mode="spoken">
      <p sl="en">Het is waar dat er vooruitgang is geboekt, maar dat ging wel tergend langzaam. Van veel van de vooruitgang die er geboekt is zou niet eens sprake zijn geweest als de mensen met een handicap zelf er niet zo hard hun best voor hadden gedaan.</p>
      <p sl="en">Mijnheer de commissaris, ik zou u graag met betrekking tot het door u genoemde onderzoek betreffende de integratie in de samenleving het volgende willen vragen: wordt er in deze studie ook gekeken naar de kwestie van zelfstandig wonen? Uiteraard is het van extreem belang dat er goede gemeenschapsvoorzieningen zijn om zo de mensen uit de inrichtingen te kunnen halen. Maar deze gemeenschapsvoorzieningen moeten dan wel erop gericht zijn mensen met een handicap de mogelijkheid te bieden een zelfstandig leven te leiden, iets dat voor mensen met een handicap van cruciaal belang is.</p>
      <p sl="en">Daarmee hangt samen dat wij als Europese Unie bijvoorbeeld dienen te bekijken hoe wij, ongeacht waar mensen met een handicap in de Europese Unie naartoe verhuizen, het recht op persoonlijke hulpverlening door hen kunnen doen uitoefenen. Ik zou graag willen vragen of dat aspect van zelfstandig wonen in de studie behandeld wordt, en zoniet, of u kunt beloven dat er onderzoek zal worden gedaan naar de beschikbaarheid van persoonlijke hulpverlening, de verspreiding van een dergelijk systeem over de hele Europese Unie, en dus ook naar de overdraagbaarheid ervan?</p>
    </intervention>
    <intervention id="2-308" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie. − Mijnheer de afgevaardigde, ik denk dat u hier een aantal buitengewoon belangrijke kwesties met betrekking tot het gehandicaptenvraagstuk heeft aangestipt.</p>
      <p sl="cs">Allereerst dien ik erop te wijzen dat wij op dit moment helaas nog niet beschikken over onderling vergelijkbare gegevens, gegevens die een goede basis zouden kunnen vormen voor een betrouwbare Europese strategie. De Commissie streeft ernaar dergelijke onderling vergelijkbare en interpreteerbare gegevens te vergaren. Ook dienen we niet te vergeten dat de discussie die u heeft geopend, of de kwestie die u heeft aangekaart, nauw samenhangt met het debat over de sociale diensten van algemeen belang. Ik zie hier dus een volgend thema dat met deze kwestie samenhangt. Verder wil ik er nog op wijzen dat er in het kader van de mobiliteit van werknemers of de mobiliteit van mensen binnen de Europese Unie een richtlijn is opgesteld met betrekking tot het luchtverkeer. Uiteraard wordt er gekeken naar de mogelijkheid om deze voorschriften uit te breiden naar andere vervoersvormen. Dat is niet meer dan logisch.</p>
      <p sl="cs">Verder wordt er bij de ontwikkeling van verordening 1408 inzake de coördinatie van sociale diensten de nodige aandacht besteed aan de kwestie van overdraagbaarheid en toegankelijkheid van sociale diensten, en meer in het bijzonder aan de kwestie van sociale uitkeringen voor mensen met een handicap. Dat geldt eveneens voor de richtlijnen inzake de overdraagbaarheid van pensioenen in het kader van aanvullende stelsels.</p>
      <p sl="cs">Met al deze instrumenten worden de waarden en de mogelijkheden tot het leiden van een autonoom leven met het bijbehorende veiligheidsniveau, waar dan ook in de Europese Unie, fundamenteel versterkt.</p>
    </intervention>
    <intervention id="2-309" speaker_id="28119" name="Kathy Sinnott" is_mep="True" mode="spoken">
      <p sl="en">Ik kan het kort houden, aangezien veel van mijn vragen reeds gesteld zijn.</p>
      <p sl="en">Een aantal lidstaten zal welwillend en actief overgaan tot de erkenning van de rechten van burgers met een handicap. Anderen daarentegen zullen zich blijven verzetten tegen de verbetering van hulpstandaarden, en werpen zelfs obstakels op of tolereren die. We hebben hele mooie strategieën en actieplannen, maar alleen met behulp van een af te dwingen richtlijn voor mensen met een handicap kunnen tegenwerkende lidstaten - zoals degene waar ik vandaan kom - in het gareel worden gebracht. Wanneer kunnen wij deze richtlijn tegemoet zien, mijnheer de commissaris?</p>
      <p sl="en">En zou u tot slot kunnen zeggen of u inderdaad schriftelijk op de vijf vragen antwoorden zult?</p>
    </intervention>
    <intervention id="2-310" speaker_id="photo_generic" name="Vladimír Špidla" is_mep="True" mode="spoken">
      <p sl="cs">lid van de Commissie . − eachte afgevaardigden, in mijn eerste antwoord met betrekking tot de antidiscriminatierichtlijn heb ik verteld dat er op dit moment in het kader van de analyse van zowel de tenuitvoerlegging als de doeltreffendheid van deze richtlijn gewerkt wordt aan een onderzoek naar de wenselijkheid van uitbreiding van de Europese wetgeving op dit gebied, en zo ja, hoe dat dient te worden vormgegeven. Een van de kwesties waaraan in dit onderzoek zonder enige twijfel aandacht wordt besteed, is de mogelijkheid van een zelfstandige richtlijn ten behoeve van mensen met een handicap.</p>
      <p sl="cs">Met andere woorden, deze mogelijkheid wordt tegen het licht gehouden, en zoals te doen gebruikelijk bij Europese processen doen wij er alles aan om te achterhalen welke methode het best het doel dienen zal.</p>
      <p sl="cs">Zoals ik reeds in mijn voorgaande antwoord heb gezegd, zal ik alle vragen eveneens schriftelijk beantwoorden. Het kan door deze min of meer geïmproviseerde manier van antwoord geven maar zo gebeurd zijn dat een aantal vragen onvoldoende is beantwoord. Goed, tot zover dan, op alle vragen die tijdens dit debat naar voren zijn gebracht, kunt u aanvullend schriftelijk antwoord verwachten.</p>
    </intervention>
    <intervention id="2-311" speaker_id="4544" name="De Voorzitter" is_mep="True" mode="spoken">
      <p sl="nl">Dank u wel, commissaris, en dank u wel voor de manier waarop wij deze laatste vragen hebben kunnen behandelen. Ik geloof dat het zeer nuttig is geweest en naar ik hoop ook bevredigend.</p>
      <p sl="nl">De vragen waarop bij gebrek aan tijd geen antwoord is gegeven zullen schriftelijk worden beantwoord, met uitzondering van vraag 58 die ingetrokken is, en vraag 73 die niet ontvankelijk is (zie Bijlage).</p>
      <p sl="nl">Het vragenuur is nu gesloten.</p>
    </intervention>
  </section>
  <section id="creitem26" title="18. Samenstelling Parlement: zie notulen"/>
  <section id="creitem27" title="19. Ingekomen stukken: zie notulen"/>
  <section id="creitem28" title="20. EU-strategie ter ondersteuning van de lidstaten bij het beperken van aan alcohol gerelateerde schade (debat)">
    <intervention id="2-316" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is het verslag van Alessandro Foglietta, namens de Commissie milieubeheer, volksgezondheid en voedselveiligheid, over de EU-strategie ter ondersteuning van de lidstaten bij het beperken van aan alcohol gerelateerde schade (2007/2005(INI)) (A6-0303/2007).</p>
    </intervention>
    <intervention id="2-317" speaker_id="28425" name="Alessandro Foglietta" is_mep="True" mode="spoken" role="rapporteur">
      <p sl="it">Mijnheer de Voorzitter, dames en heren, het is verheugend te zien waarin een dergelijk belangrijk verslag resulteert. Ik wil me daarvoor bedanken bij mijn collega’s, de schaduwrapporteurs, de fracties en de ambtenaren die dit resultaat mogelijk hebben gemaakt.</p>
      <p sl="it">Overal in de wereld is het beperken van alcoholconsumptie in de afgelopen jaren een van de prioriteiten geworden in het gezondheids- en sociaal beleid. De Europese Unie speelt hierin ook een rol. De Commissie deed ons een tekst toekomen die heel wat stof tot nadenken bevat, waarop we geprobeerd hebben voort te borduren en die we hebben aangevuld.</p>
      <p sl="it">Een nadere bestudering van schade als gevolg van drankmisbruik levert een uitermate somber en verontrustend beeld op: een zeer hoog sterftecijfer onder jongeren, met name als gevolg van verkeersongevallen, huiselijk geweld, een groeiend aantal gevallen van FASD (Foetal Alcohol Spectrum Disorders), een toenemende uitbreiding van leveraandoeningen en alcoholverslaving, ook onder jongeren, in alle lidstaten. De kosten van medische behandeling in Europa belopen 17 miljard euro, naast de 5 miljard euro die worden uitgegeven voor maatregelen en preventie.</p>
      <p sl="it">We moeten wel weten dat drankmisbruik het grootste probleem is; alcoholconsumptie op zichzelf mogen we niet verdoemen, want dit hoort bij de cultuur, geschiedenis en tradities van de meeste lidstaten. Sterker nog, de kwaliteit van sommige alcoholische producten is vaak zelfs het paradepaardje van een producerend land. We mogen ook het werkgelegenheidsaspect niet vergeten. Volgens schattingen zijn in Europa meer dan een miljoen werkzaam in de alcoholproducerende sector.</p>
      <p sl="it">De Europese Commissie heeft een mededeling voorgelegd, waarvoor ik me nog eens wil bedanken, die gefocust is op een aantal prioriteiten. Tegelijkertijd pogen we de reikwijdte ervan te vergroten aan de hand van diverse belangrijke overwegingen: diepgaand onderzoek naar het probleem van alcoholconsumptie onder jongeren, heldere en begrijpelijke informatieverstrekking, hulp en preventie, betere voorlichtingscampagnes om het publiek bewust te maken van de risico’s die ze lopen door onverantwoorde alcoholconsumptie, en onderzoek naar het probleem van geweld, met name binnen het gezin, als gevolg van alcoholconsumptie.</p>
      <p sl="it">Tot de maatregelen ter bestrijding van aan alcohol gerelateerde schade behoren met name: bewustmakingscampagnes en lesprogramma’s op school over de risico’s van alcoholconsumptie, die ook gericht zijn op de ouders, het beschikbaar stellen van openbaar vervoer als alternatief voor mensen die ‘s nachts onderweg zijn, en steun voor initiatieven van individuele lidstaten die gericht zijn op het beginsel “wie rijdt, drinkt niet”, een Europese prijs voor de beste campagne tegen drankmisbruik voor scholen, financiële steun voor het beschikbaar stellen van apparaten zodat mensen zelf hun bloedalcoholgehalte kunnen meten, en strikte acties tegen “alcopops”.</p>
      <p sl="it">Een andere innovatieve overweging in het verslag, waarover de Commissie overigens zeer verheugd was, is het idee om gebruik te maken van zogeheten “brief intervention ” voor een verantwoorde aanpak van alcoholconsumptie. Het regelmatige en directe contact dat huisartsen hebben met hun patiënten kan een waardevolle bron zijn voor de identificatie van alcoholproblemen, zelfs voordat mensen zelf erkennen dat ze dit probleem hebben. Een simpel vragenformulier, bekend als AUDIT, dat al werd getest in enkele Europese steden, kan een aanvulling zijn op acties van bijvoorbeeld hulpverleners.</p>
      <p sl="it">Tot de overige maatregelen horen met name het bevorderen van maatregelen ter verlaging van het aantal verkeersongevallen als gevolg van drankmisbruik, door bijvoorbeeld het intensiveren van verkeerscontroles, het verspreiden van tests aan de hand waarvan mensen zelf hun bloedalcoholgehalte kunnen vaststellen, het stimuleren van Bob-programma’s, het verlagen van het maximaal toegestane bloedalcoholgehalte en de invoering van zwaardere straffen voor rijden onder invloed.</p>
      <p sl="it">Het verslag stelt voor, en op dit punt lijkt het de steun te hebben van alle fracties van het Europees Parlement, een maximum bloedalcoholgehalte voor jonge bestuurders in te voeren dat zo dicht mogelijk bij 0 procent ligt, om een concrete basis te creëren voor een strategie die verder gaat dan simpele beginselverklaring en waarschuwing, zoals in de tekst van de Commissie. We moeten wel bedenken dat tal van maatregelen ter bestrijding van drankmisbruik binnen de bevoegdheid van de lidstaten vallen, met name maatregelen op het gebied van gezondheid en veiligheid.</p>
      <p sl="it">De Europese Unie kan een en ander stimuleren, middelen beschikbaar stellen, bevorderend optreden en voorstellen doen voor het nemen van bepaalde maatregelen. Een van de kwesties waarover geen overeenstemming bestaat zijn waarschuwingsetiketten op drank om te wijzen op de risico’s en gevaren van excessieve alcoholconsumptie. Ik zou de Commissie willen verzoeken gedetailleerd onderzoek in te stellen op basis waarvan diverse informatie- en waarschuwingssystemen, inclusief etikettering, opgesteld kunnen worden.</p>
      <p sl="it">Tot slot kan de strategie zoals aangenomen door het Parlement een aanzienlijke meerwaarde betekenen voor het nationale beleid van de lidstaten, vooral omdat het dan mogelijk is om de activiteiten van de lidstaten in de richting van de gemeenschappelijke doelstellingen te sturen.</p>
      <p sl="it">In heb vooral gepoogd deze kwestie op een evenwichtige en verstandige wijze aan te pakken, om te voorkomen dat gematigde alcoholconsumptie wordt verdoemd en om rekening te houden met eeuwenoude tradities van verantwoord drankgebruik, en door voorstellen voor maatregelen te doen om de problemen aan te pakken die intussen helaas bestaan in Europa en elders in de wereld. Ik wil graag een ieder bedanken voor zijn en haar steun en de samenwerking.</p>
    </intervention>
    <intervention id="2-318" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie . − Mijnheer de Voorzitter, allereerst zou ik de rapporteur graag willen bedanken voor zijn uitmuntende werk en dito verslag, en tevens mijn dank willen betuigen aan de overige leden van de commissie die hem hebben gesteund bij het opstellen van dit buitengewoon interessant, nuttig en constructief verslag.</p>
      <p sl="en">Het is niet mijn bedoeling om datgene dat in de mededeling of in het verslag vermeld staat nog eens dunnetjes over te doen, en dus wil ik beginnen met te zeggen hoe gelukkig ik ben met het feit dat hier zwart op wit staat hoe een dusdanig moeilijke en belangrijke kwestie kan worden aangepakt en opgelost. De cijfers zijn bekend. Ze zijn uitermate zorgwekkend. Per jaar sterven er in de Europese Unie bijna 200 000 mensen aan ziektes ten gevolge van buitensporig alcoholgebruik. Er zijn zo’n 43 tot 45 miljoen mensen in de Europese Unie die gevaarlijk veel drinken. Zij vertegenwoordigen 70,4 procent van alle gezondheidsproblemen en vroegtijdige sterfgevallen. Tevens is overmatig drankgebruik een van de grootste doodsoorzaken bij jonge mensen. De cijfers zijn dus al met al zorgwekkend, maar we dienen wel heel duidelijk te stellen dat het hier niet gaat over alcohol als een product an sich . Neen, het gaat hier om de buitensporige consumptie en het misbruik ervan. Dáár ligt de oorzaak van alle problemen. Het is niet altijd even makkelijk om mensen te leren op een verstandigere, gematigdere wijze om te gaan met een product dat er al eeuwenlang is. Maar het zijn dus de excessen en het misbruik waardoor er problemen ontstaan.</p>
      <p sl="en">Het doet mij buitengewoon deugd dat ook het Parlement van mening is dat een Europese strategie en Europese maatregelen op dit vlak onontbeerlijk zijn. Weliswaar is het zo dat wij een aanvulling dienen te vormen op het beleid van de lidstaten, zoals ook in artikel 152 staat, maar dat betekent niet dat we dan maar moeten gaan stilzitten. Absoluut niet. Het is juist onze taak de door de lidstaten getroffen maatregelen te ondersteunen, te flankeren, en waar nodig aan te vullen. Verder zijn culturen en tradities inderdaad van lidstaat tot lidstaat verschillend, maar aan de andere kant zien we dat problemen die tot voor kort slechts in enkele lidstaten voorkwamen zich nu ook naar andere lidstaten uitbreiden. Slechte gewoonten reizen helaas met de snelheid van het licht en worden erg makkelijk overgenomen, vooral door jongeren.</p>
      <p sl="en">Door samen te werken, door samen de schouders eronder te zetten, kunnen wij, voordat het te laat is, goede praktijken uitwisselen. We kunnen ingrijpen voordat het probleem ons boven het hoofd groeit, en dat is dan wat mij betreft een van de belangrijkste aspecten van deze strategie.</p>
      <p sl="en">We dienen ons op de jongeren te richten. Onder jongeren is het zogeheten comazuipen nu een groot probleem, maar ook rijden onder invloed is één van de grootste doodsoorzaken onder jongeren.</p>
      <p sl="en">Tegelijkertijd is het van cruciaal belang dat wij ons concentreren op de prioriteiten. Ik ben dan ook blij dat het verslag zich aansluit bij de Commissie wat betreft de voornaamste prioriteiten, die zoals gezegd voornamelijk betrekking hebben op jongeren, maar ook zwangere vrouwen. Helaas worden er in de Europese Unie nog altijd kinderen geboren met aandoeningen die het rechtstreekse gevolg zijn van alcoholconsumptie tijdens de zwangerschap. Je zou zeggen dat zoiets in de huidige moderne tijd, waarin het onderwijsniveau van de mensen in de EU nog nooit zo hoog is geweest, niet voorkomen zou, maar dat is helaas niet het geval.</p>
      <p sl="en">Met grote belangstelling heb ik kennis genomen van de passage in het verslag over de alcoholproblematiek onder oudere mensen. Dat is iets waar bij het treffen van de toekomstige maatregelen terdege naar zal worden gekeken, want ik realiseer me dat ook dit een ernstig probleem kan opleveren op zowel sociaal vlak als dat van de volksgezondheid.</p>
      <p sl="en">De Europese Unie in zijn geheel werkt op twee niveaus. Ten eerste is er een commissie voor nationaal beleid en maatregelen, waarin de lidstaten vertegenwoordigd zijn. Deze commissie zal zorg dragen voor de coördinatie van het alcoholbeleid van de verschillende lidstaten en de ontwikkeling van verder beleid, met name van het soort dat in de mededeling omschreven staat.</p>
      <p sl="en">En dan is er daarnaast nog het Europees Forum Alcohol en Gezondheid. Daarin zijn alle betrokken partijen vertegenwoordigd. Het is de bedoeling om in het kader ervan op de desbetreffende niveaus de nodige concrete activiteiten te ontwikkelen. Het is echter niet de bedoeling dat dit een soort praatclubje wordt. Integendeel, wij verwachten grote betrokkenheid en inzet, hetgeen tot concrete resultaten dient te leiden. Bovendien zal al hetgeen waar de partijen zich toe verbinden openbaar worden gemaakt, en zal uitermate nauwlettend op het geheel worden toegezien. De resultaten van deze monitoringactiviteiten zullen eveneens openbaar worden gemaakt. Wij hebben er het volste vertrouwen in dat dit forum een aantal complexe kwesties op een hoger plan zal weten te brengen. Men denke daarbij aan eveneens in het verslag genoemde zaken als verantwoorde marketing en verantwoorde reclame, alsook aan verantwoord leren. Dat laatste omdat niet alleen de producenten hierin een verstrekkende verantwoordelijkheid hebben, maar ook degenen die alcohol verkopen. Ook dat is een belangrijk punt van aandacht voor dit forum.</p>
      <p sl="en">Het verslag sluit zich voor het leeuwendeel aan bij de beleidsrichtsnoeren van de in de Commissiemededeling weergegeven strategie. Op een aantal punten wordt getracht deze strategie iets verder uit te werken - iets waaraan ik uiteraard de nodige aandacht besteden zal - en op een aantal andere punten gaat men verder dan de aanbevelingen in de Commissiemededeling, zoals bijvoorbeeld op het vlak van etikettering en accijnzen. Ook hier zullen we goed naar kijken.</p>
      <p sl="en">Dan wat betreft waarschuwingsboodschappen op de etiketten van alcoholische dranken: daar is stevig over gediscussieerd, zowel bij het opstellen van de mededeling, als ook hier in het Parlement. Het is onze bedoeling te putten uit de ervaring van lidstaten die nu al bezig zijn dit soort waarschuwingsboodschappen in te voeren, en we zullen samen met de lidstaten de mogelijkheid bestuderen om in de hele Gemeenschap een officiële gemeenschappelijke methode te ontwikkelen. We beschikken over aanwijzingen dat dit soort waarschuwingen leidt tot meer bewustwording op dit vlak - de reden waarom ze in een aantal Lidstaten worden ingevoerd. Maar dat dient dan wel te gebeuren in het kader van een bredere strategie. Met dit soort waarschuwingen alleen zijn de beoogde doelstellingen niet haalbaar. We hebben dus informatie- en onderwijsprogramma’s nodig. Want we kunnen wel waarschuwingsboodschappen op flesjes laten aanbrengen, maar wat dan te denken van alcoholische dranken die worden geserveerd in een restaurant, bar of thuis? Daar krijgt de consument de fles en dus ook de boodschap niet te zien. Er zijn dus nieuwe ideeën nodig, bijvoorbeeld foldertjes die meegegeven worden bij de verkoop van alcoholische dranken, of voorlichting door dokters, zoals ook in het verslag werd geopperd. Dat is allemaal erg belangrijk: verantwoorde communicatie, verantwoorde verkoop en verantwoorde marketing. Mogelijke middelen daartoe zijn te vinden in de wetgeving voor audiovisuele diensten. Maar met het forum is het mogelijk om daarenboven een gedragscode te ontwikkelen waaraan vervolgens alle betrokken partijen zich dienen te committeren.</p>
      <p sl="en">Ter afsluiting zou ik nog willen zeggen dat het niet makkelijk zal zijn om het vraagstuk alcohol en alle daarmee samenhangende problemen aan te pakken. Waarom? Omdat we iets zullen moeten doen aan een specifiek aspect van dat vraagstuk, namelijk de buitensporige consumptie van alcohol, en niet zozeer iets aan het product zelf. Maar ik geloof dat het nu allemaal de goede kant op gaat, voordat het probleem helemaal uit de hand loopt.</p>
      <p sl="en">Ik hoop al met al dat we concrete resultaten zullen weten te bereiken in de eerder genoemde organen, maar bovenal in nauwe samenwerking met het Parlement. Ik kijk dan ook uit naar uw steun in deze voortdurende strijd.</p>
    </intervention>
    <intervention id="2-319" speaker_id="4282" name="Renate Sommer" is_mep="True" mode="spoken">
      <p sl="de">namens de PPE-DE-Fractie . – Mijnheer de Voorzitter, commissaris, dames en heren, het is een feit dat drankmisbruik niet alleen schadelijk is voor de gezondheid maar ook economische en sociale impacts heeft. Het is echter ook een feit dat alcohol een onderdeel is van het Europese culturele erfgoed en de meerderheid van de Europeanen een verantwoord drinkgedrag vertoont. Daarom willen wij alcohol als zodanig niet veroordelen of nieuwe wetgeving invoeren. Wat we wel willen doen is onze aandacht richten op risicogroepen of risicosituaties. Jongeren die zich bewusteloos drinken, zwangere vrouwen die schade berokkenen aan hun ongeboren kinderen door alcoholconsumptie, of een dronken bestuurder die zichzelf of anderen in gevaar brengt: het zijn juist die gebieden waarop we moeten handelen.</p>
      <p sl="de">Dit verslag biedt hiervoor een uitstekende basis. Het is evenwichtig, doelgericht en betrekt alle belanghebbenden erbij: lidstaten, drankproducenten, winkeliers, horecabranche, artsen, scholen en ouders. Het bakent duidelijk de verschillende bevoegdheden af. De lidstaten zijn de hoofdrolspelers. De EU speelt slechts een ondersteunende rol. Haar taak bestaat in het verzamelen van gegevens, het wijzen op gevestigde praktijken en het opstellen en steunen van informatiecampagnes. Het is aan de lidstaten om de omzetting van de bestaande nationale wetgeving te verbeteren. Wat is immers het nut van wetgeving op het gebied van de jeugdbescherming als deze niet wordt gehandhaafd en overtredingen niet worden bestraft?</p>
      <p sl="de">We bevelen de invoering aan van een alcohollimiet van nul procent voor beginnende bestuurders en vrachtwagenbestuurders. De drankproducenten zouden zich moeten verplichten af te zien van alcoholreclame die gericht is op jongeren. Mijn fractie is echter geen voorstander van verplichte waarschuwingen op alcoholische dranken, en daarom verzoek ik u de ontwerpamendementen te steunen die tot doel hebben overwegingen in die richting te verwijderen uit het verslag.</p>
      <p sl="de">Het is algemeen bekend dat waarschuwingen op etiketten in dit geval geen nut hebben, wat overigens door studies wordt bevestigd. Integendeel, mensen moeten zo vroeg mogelijk worden geïnformeerd over de gevaren van drankmisbruik. We moeten informeren en overtuigen, niet voorschrijven of verbieden. Ik ben van mening dat we een punt hebben bereikt dat we moeten beseffen dat wij slechts de vertegenwoordigers zijn van de burgers, niet hun opvoeders. Ik wil me nog bedanken bij de heer Foglietta, de rapporteur, voor de nauwe samenwerking.</p>
    </intervention>
    <intervention id="2-320" speaker_id="28310" name="Edite Estrela" is_mep="True" mode="spoken">
      <p sl="pt">namens de PSE-Fractie . – Mijnheer de Voorzitter, commissaris, geachte collega’s, ik zou graag eerst de heer Foglietta willen gelukwensen met zijn werk. Hij heeft een evenwichtig verslag opgesteld dat een goed inzicht geeft in het probleem en dat praktische en over het algemeen adequate voorstellen bevat om het hoofd te bieden aan de bestaande situatie.</p>
      <p sl="pt">We zijn het eens met de doelstellingen zoals het bevorderen van verantwoorde alcoholconsumptie en het voorkomen van drankmisbruik in het algemeen en onder jongeren, zwangere vrouwen en bestuurders in het bijzonder – daar zijn we het over eens. De voorstellen die mijn fractie heeft gedaan liggen in het verlengde hiervan: we zijn tegen drankmisbruik, maar is het van belang te onderscheiden tussen gematigde en verantwoorde alcoholconsumptie enerzijds en drankmisbruik anderzijds. Gematigde en verantwoorde alcoholconsumptie is niet slecht, integendeel. De gematigde consumptie van bijvoorbeeld wijn heeft een positieve invloed op de gezondheid.</p>
      <p sl="pt">De gewoonten betreffende de consumptie van alcohol in Europa lopen sterk uiteen. In het zuiden heerst een cultuur van gematigde consumptie van alcoholische dranken, zoals wijn en bier, met een relatief laag alcoholpercentage. Dit soort dranken horen bij de cultuur van sommige Europese landen en leveren een belangrijke bijdrage aan de lokale economie. Daarom is het volgens ons niet erg zinvol om wijnflessen lukraak te voorzien van etiketten met waarschuwingen zoals dat bijvoorbeeld gebeurt bij sigarettendoosjes. Tabak is altijd schadelijk voor de gezondheid, maar alcohol alleen ingeval van misbruik.</p>
      <p sl="pt">We vinden ook dat informatie en bewustmakingscampagnes nodig zijn om mensen te waarschuwen voor de risico’s van drankmisbruik. Deze campagnes moeten worden gestart op scholen. Dit moeten we echter met het nodige gevoel doen, dus zonder bevooroordeelde fundamentalistische ideeën.</p>
      <p sl="pt">We zijn bezorgd over het toenemende alcoholgebruik onder jongeren, over het feit dat steeds meer jongeren op vroege leeftijd beginnen te drinken, alcohol en drugs gecombineerd gebruiken en rijden onder invloed. Aan deze situaties moeten we hoofd bieden met alle middelen die we hebben, zowel op nationaal als op Europees niveau, omdat de toekomst van onze jongeren op het spel staat. We zijn het eens met de meeste voorgestelde maatregelen, bijvoorbeeld om te wijzen op de risico’s van excessieve alcoholconsumptie onder jongeren, en de noodzaak van maatregelen om de schadelijke sociale effecten van alcohol, met name huiselijk geweld, aan te pakken – we weten dat het aantal gevallen van huiselijk geweld als gevolg van drankmisbruik zeer hoog is.</p>
      <p sl="pt">De meeste lidstaten beschikken over een goed werkende wetgeving die de verkoop van alcoholische dranken aan jongeren verbiedt; het probleem zit hem echter in de beperkte mate van naleving. De lidstaten moeten hun controles intensiveren en naleving van de wetgeving, ook door het bedrijfsleven, waarborgen. Met andere woorden: we moeten allemaal een stukje verantwoordelijkheid dragen en drankmisbruik bestrijden, maar we mogen gematigde of verantwoorde alcoholconsumptie niet veroordelen.</p>
    </intervention>
    <intervention id="2-321" speaker_id="4501" name="Jules Maaten" is_mep="True" mode="spoken">
      <p sl="nl">namens de ALDE-Fractie. – Voorzitter, de Europese Commissie schat de totale economische waarde van alcoholmisbruik in Europa op 125 miljard euro per jaar en acht alcoholmisbruik verantwoordelijk voor 25 procent van alle geweldsdelicten. Nog een paar cijfers: het drinken tijdens de zwangerschap is de belangrijkste oorzaak van mentale en fysieke tekortkomingen bij kinderen. Ongeveer één procent van de Europese bevolking ondervindt de gevolgen van het foetaal alcohol syndroom. Dat komt neer op bijna 5 miljoen Europeanen, en dat terwijl foetaal alcohol syndroom volledig te voorkomen is. 60 procent van de mensen die aan foetaal alcohol syndroom leiden eindigen in de gevangenis of in psychiatrische instellingen. Vanmiddag nog hadden we bij een met Eurocare georganiseerde bijeenkomst dr. Nico van der Lely uit mijn land, Nederland, op bezoek. Hij vertelde daar dat het aantal mensen dat in zijn ziekenhuis, het Reinier de Graaf Gasthuis in Delft, moest worden behandeld na een alcoholvergiftiging, in vijf jaar tijd is verdubbeld en dat er bij kinderen tussen de 10 en 15 jaar zelfs sprake is van een verzesvoudiging. Vooral “comazuipen”, drinken tot je er letterlijk bij neervalt, blijkt populair te zijn. In de eerste helft van dit jaar moesten al ruim 80 kinderen worden opgenomen in het Reinier de Graaf Gasthuis in Delft als gevolg van overmatig drinken.</p>
      <p sl="nl">Er zijn veel maatregelen mogelijk en nodig. Waarschijnlijk zijn prijs en verkrijgbaarheid en daarnaast natuurlijk educatie en informatie daarbij de belangrijkste. De vraag is alleen: wie kan dat het beste doen? De verschillen tussen de lidstaten zijn heel groot, daar heeft de commissaris ook terecht op gewezen. Dus heel vaak zal er lokale hulpverlening zijn in gemeentes en zullen het de artsen of de lidstaten zijn die de meest effectieve maatregelen kunnen nemen. Het Verdrag laat trouwens ook niet veel anders toe. Het is belangrijk om een ambitieuze Europese alcoholstrategie te hebben, maar daarbij de lidstaten niet voor de voeten te lopen. Europa moet over de grote lijnen gaan en die moeten helder zijn. Misbruik van alcohol moet sterk worden aangepakt, vooral onder jongeren, en Europa moet daarbij alle mogelijke ondersteuning geven aan de lidstaten. Ik heb wel grote aarzeling bij het aankondigen van wetgeving die we vervolgens niet kunnen tot stand brengen, omdat dat het vertrouwen in onze instituties niet groter maakt.</p>
      <p sl="nl">Voorzitter, ik heb het gehad over foetaal alcohol syndroom en drankmisbruik onder kinderen. Inderdaad, een Europees probleem, de commissaris zegt dat terecht. Ik vind dan ook dat de lidstaten daar hun verantwoordelijkheid moeten nemen en dat zij die op Europees niveau moeten nemen. Ik vind dat zij zich op Europees niveau moeten vastleggen op duidelijke doelstellingen voor het terugdringen van het foetaal alcohol syndroom en drankmisbruik onder kinderen. Het staat trouwens ook in de resolutie. Wat mij betreft had het wat concreter gemogen dan hoe het er nu in staat. Maar als de lidstaten bereid zijn om een dergelijke afspraak te maken, dan hebben we tenminste ergens concreet resultaat. Want roepen dat subsidiariteit belangrijk is en daarom maar helemaal niks doen, daar geloof ik niet in.</p>
      <p sl="nl">Ten slotte ben ik heel nieuwsgierig naar de resultaten van de etikettering. In Frankrijk staan nu op de etiketten waarschuwingen tegen drankgebruik door zwangere vrouwen. Als we de resultaten daarvan hebben en als blijkt dat dit werkt, vind ik dat we een dergelijke maatregel ook op Europees vlak moeten overwegen. Er zijn ook interne marktredenen om dat te doen. Wij mogen dat doen en wij kunnen dat doen. Maar ik vind dat wij het alleen moeten doen als het effectief is, en dan ben ik graag bereid om het te overwegen.</p>
    </intervention>
    <intervention id="2-322" speaker_id="1941" name="Roberta Angelilli" is_mep="True" mode="spoken">
      <p sl="it">namens de UEN-Fractie . – Mijnheer de Voorzitter, dames en heren, allereerst wil ik de heer Foglietta feliciteren met het uitstekende werk dat hij heeft geleverd: zijn verslag bevat een effectieve aanpak van een probleem dat helaas actueel is, namelijk alcoholmisbruik, met name onder jongeren. Er is al gezegd dat het geenszins de bedoeling is om de consumptie van alcohol te criminaliseren. Een matig gebruik kan ook een gunstig effect hebben op de gezondheid. Het doel is vooral om de toenemende alcoholconsumptie onder zeer jeugdigen een krachtig halt toe te roepen.</p>
      <p sl="it">Alcohol wordt vaak gebruikt in combinatie met drugs of kan zelf een drug worden. Alcoholmisbruik door jongeren is een groot maatschappelijk probleem, omdat het de lichamelijke en geestelijke gezondheid ernstige schade toebrengt, om maar te zwijgen van de slachtoffers van verkeersongelukken die in toenemende mate worden veroorzaakt door het rijden onder invloed. Met betrekking tot het aantal verkeersongelukken spant Italië in Europa helaas de kroon. De helft van de slachtoffers is jonger dan dertig jaar. De meesten van hen komen in het weekend, ‘s avonds of ‘s nachts om het leven. Vaak komen ze terug van een feest of een discotheek waar ze exorbitante hoeveelheden alcohol hebben gedronken.</p>
      <p sl="it">Samenvattend, mijnheer de Voorzitter: dit is een uitstekend verslag. Wij steunen de aanpak die het voorstaat, omdat het preventieve activiteiten op het gebied van voorlichting en informatie combineert met zero tolerance tegenover degenen die zich niet aan de regels houden.</p>
    </intervention>
    <intervention id="2-323" speaker_id="1059" name="Hiltrud Breyer" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, we hebben erg lang moeten wachten op een Europese alcoholstrategie en wat ons betreft had die strategie kordater en gedurfder mogen zijn. We hebben gehoord van de buitensporige kosten van 125 miljard euro per jaar, om maar te zwijgen van het enorme menselijke leed als gevolg van ongelukken of huiselijk geweld, of van de tien miljoen kinderen in gezinnen met een alcoholprobleem. Daarom is het belangrijk om niet te zwichten voor de enorme druk die door de alcohollobby wordt uitgeoefend.</p>
      <p sl="de">De verklaringen van de spreeksters namens de twee grote fracties stellen mij zwaar teleur. Zij onderschrijven kennelijk niet het standpunt van de Commissie milieubeheer, volksgezondheid en voedselveiligheid, waarvan waarschuwingsetiketten en een verbod op reclame de kern vormen. De heer Maaten wees ons op de gevaren, op het ernstige probleem van het drinken tijdens de zwangerschap, op het foetaal alcoholsyndroom en de onherstelbare schade die dat toebrengt aan de hersenen van het kind. We zijn op de hoogte van de ervaringen die in de Verenigde Staten zijn opgedaan. Vandaag werd door deskundigen nogmaals bevestigd dat waarschuwingen het gewenste effect hebben, met name wanneer het erom gaat zwangere vrouwen te wijzen op de catastrofale gevolgen van alcoholgebruik.</p>
      <p sl="de">Waarom zijn we dan niet zo moedig om te zeggen dat we bereid zijn om deze bevindingen in helder beleid om te zetten en deze vrouwen met behulp van waarschuwingsetiketten op de gevaren te wijzen? Waarom buigen we voor de druk van de industrielobby? Ik meen het oprecht en zeg het nogmaals met nadruk: we zouden ons als lafaards gedragen wanneer we zouden zwichten en niet de moed zouden hebben om de waarschuwingen, die effectief zijn gebleken, in te voeren en ons te scharen achter het standpunt van de Commissie milieubeheer, volksgezondheid en voedselveiligheid. Hetzelfde geldt voor het verbod op reclame. Het is bekend, zoals ook de WHO heeft gezegd, dat de Europese Unie jaarlijks 95 miljard euro zou besparen wanneer we daadwerkelijk een reclameverbod en waarschuwingsetiketten zouden invoeren. We weten immers dat reclame juist jongeren gemakkelijk tot consumptie aanzet. Daarom kan ik alleen maar een dringend appel op u doen en u vragen om morgen de moed op te brengen dit verslag in beleid om te zetten. Zonder wetgevingsmaatregelen op het gebied van waarschuwingsetiketten en een verbod op reclame zal de alcoholstrategie niet meer zijn dan een papieren tijger.</p>
    </intervention>
    <intervention id="2-324" speaker_id="23704" name="Jiří Maštálka" is_mep="True" mode="spoken">
      <p sl="cs">namens de GUE/NGL-Fractie . – Mijnheer de Voorzitter, toen ik met een deskundige in de Tsjechische Republiek sprak over de oorspronkelijke versie van de strategie zei hij kort en bondig “Too little, too late” .</p>
      <p sl="cs">Ik zou graag de rapporteur willen complementeren met het feit dat hij erin geslaagd is de inhoud van deze strategie beduidend te verbeteren en hem daar dan ook voor willen bedanken. Het gaat mij daarbij voornamelijk om de volgende punten: allereerst komt men in het gewijzigde voorstel tegemoet aan de stemmen die zeiden dat ter bestrijding van alcoholisme meer geld opzij moet worden gezet voor van informatie- en preventieprogramma’s. Ten tweede richt de strategie zich op jonge mensen, een groep die een groot risico loopt. In dat verband ben ik met name ingenomen met artikel 7.9 waarin het gaat om universiteitsstudenten, alsook met artikel 16 uit hoofde waarvan verplichte waarschuwingsteksten op de etiketten moeten worden weergeven. Dan ten derde artikel 21, naar mijn mening een belangrijk artikel, aangezien daarin wordt gewezen op het verband tussen arbeidsongeschiktheid en de consumptie van alcohol. We mogen niet vergeten dat in de huidige gemondialiseerde wereld Europa met een mogelijk van alcohol doordrenkte arbeidsbevolking niet bijster concurrentiekrachtig zijn zal.</p>
      <p sl="cs">Verder heb ik enige twijfels bij artikel twee waarin wordt verwezen naar een onderzoek van de wereldgezondheidsorganisatie naar de preventieve werking van alcohol tegen een aantal aandoeningen. Met alle respect voor de WHO wil ik wijzen op het feit dat er zeer gedegen analyses bestaan van bijvoorbeeld Filmor cum suis uit 2006, waarin wordt aangetoond dat het onderzoek naar de positieve gezondheidseffecten van alcohol niet goed was opgezet - bijvoorbeeld omdat er oudere mensen in waren opgenomen die niet meer dronken of gelegenheidsdrinkers. Het onderzoek is dus niet zonder meer betrouwbaar. Het is dan ook de vraag welke boodschap we met de constatering in artikel twee aan de burger willen meegeven. Ik mag hopen dat men niet wil zeggen dat alcohol in welke hoeveelheden dan ook in kleine doses niet gevaarlijk is.</p>
      <p sl="cs">Maar ondanks dit punt van kritiek wil ik de strategie, dus in de versie die samen met de rapporteur is gewijzigd, mijn volle steun meegeven, en ik ben ervan overtuigd dat deze tot voordeel strekken zal van al onze medeburgers.</p>
    </intervention>
    <intervention id="2-325" speaker_id="28146" name="Hélène Goudin" is_mep="True" mode="spoken">
      <p sl="sv">namens de IND/DEM-Fractie . – Mijnheer de Voorzitter, als schaduwrapporteur wil ik de heer Foglietta hartelijk danken voor de voortreffelijke samenwerking. Het verslag bevat een gedetailleerde beschrijving van de maatregelen die de EU zou moeten nemen om aan alcohol gerelateerde schade in de lidstaten te beperken. Strafwetgeving is echter een zaak van de lidstaten, niet van de EU. Het is niet aan ons om te beoordelen wat voor soort straf de lidstaten moeten stellen op rijden onder invloed of voor hoelang het rijbewijs bij dit soort overtredingen kan worden ingetrokken. Het strafrecht is het exclusieve domein van de lidstaten en dat moet zo blijven. Er wordt ook voorgesteld om op EU-niveau voorlichtingscampagnes te voeren, hoewel feitelijk wordt erkend dat iedere lidstaat zijn eigen drinkcultuur heeft. Elk land weet op grond van de ervaringen en tradities in de eigen samenleving en op basis van de beschikbare middelen zelf het best hoe aan alcohol gerelateerde schade kan worden voorkomen. Het is nuttig om informatie uit te wisselen, maar het initiatief moet van de lidstaten komen, niet van Brussel. Het instellen van een Europese prijs is ook een manier om de invloed van de EU op dit terrein te vergroten. We moeten de samenwerking opnieuw bekijken op terreinen waarop de EU bevoegd is, bijvoorbeeld waar het gaat om samenwerking via de interne markt. De Commissie milieubeheer, volksgezondheid en voedselveiligheid probeert zich te mengen in nationale aangelegenheden. Ik roep dus iedereen op de commissie op de vingers te tikken. Wat het maximaal toegestane bloedalcoholgehalte betreft: iedereen die heeft gedronken en aan het verkeer deelneemt is even gevaarlijk, of de bestuurder nu een jongere, een oudere of een beroepschauffeur is.</p>
    </intervention>
    <intervention id="2-326" speaker_id="4527" name="John Bowis" is_mep="True" mode="spoken">
      <p sl="en">Mijnheer de Voorzitter, ik ben zeer ingenomen met het verslag alsook met het compromisstandpunt dat de Commissie milieubeheer, volksgezondheid en voedselveiligheid heeft weten te bereiken, met uitzondering van die ene bepaling over etikettering. Dat laatste zullen we morgen proberen bij de stemming recht te zetten.</p>
      <p sl="en">Mijn uitgangspunt is dat alcohol goed voor je zijn kan mits regelmatig in beperkte hoeveelheden ingenomen. En dat al helemaal als men zoals u en ik de jaren des onderscheids heeft bereikt. Alcohol is goed voor mensen naarmate ze ouder worden.</p>
      <p sl="en">Maar alcohol kan ook slecht voor ons zijn, en daar gaat dit verslag over. Het gaat over comazuipen, over alcoholgebruik door minderjarigen en over rijden onder invloed. Het gaat ook over de 195 000 mensen die in Europa overlijden als gevolg van met alcohol in verband te brengen ongevallen, geweld, leverziekten, longziekten, borstkanker, geestesziekten, verslaving, hart- en vaatziekten, schade aan de foetus, voortplantingsproblemen, enzovoort, enzovoort. Alcohol is de op twee na belangrijkste doodsoorzaak. Daarom hebben wij een goed doordacht alcoholbeleid nodig, en daarom roepen wij de commissaris ertoe op om zich te houden aan de wijze woorden waarmee hij begon, en om niet te gaan proberen het strafrecht te harmoniseren, niet in de laatste plaats omdat het toezicht op de naleving van het strafrecht niet kan worden geharmoniseerd. We weten dat wat betreft alcohol achter het stuur dat een groot probleem vormt tussen de lidstaten. Ook zou het een vergissing zijn om te proberen de etikettering te harmoniseren.</p>
      <p sl="en">Ik zou dan ook willen voorstellen om af te wachten wat Frankrijk doet om vervolgens lering te kunnen trekken uit de ervaringen in dat land. Maar het signaal dat hier vanavond wordt afgegeven, is dat wij zinnig beleid nodig hebben voor verantwoord drinkgedrag, waarbij zowel de voordelen alsook de risico’s en de ernstige gevaren van alcohol worden onderkend. Soms wordt alcohol in excessieve mate gedronken, soms zelfs zodanig dat er sprake is van alcoholisme. Maar hoe dan ook, alcohol is een gegeven, en we moeten ermee zien leren te leven.</p>
    </intervention>
    <intervention id="2-327" speaker_id="4242" name="Karin Scheele" is_mep="True" mode="spoken">
      <p sl="de">Mijnheer de Voorzitter, onze rapporteur en commissaris Kyprianou stelden in hun bijdrage aan het begin van dit debat heel duidelijk dat het ons niet gaat om het veroordelen van alcohol als product, maar om het misbruik ervan. Deze discussie gaat ook niet over het aanbieden van alcohol aan onze burgers, zoals het verslag ook duidelijk maakt. Ik hoef de leden slechts te herinneren aan de verordening inzake voedings- en gezondheidsclaims voor levensmiddelen die het Parlement vorig jaar heeft aangenomen. De verordening verbiedt dat alcoholische dranken worden voorzien van gezondheidsclaims. Ook dat heeft het Europees Parlement op grond van zeer goede argumenten onderschreven.</p>
      <p sl="de">De ontwerpresolutie neemt de prioriteiten uit de mededeling van de Commissie van oktober vorig jaar over, namelijk het terugdringen van het aantal doden en gewonden als gevolg van aan alcohol gerelateerde verkeersongevallen. Het is belangrijk de aandacht vooral te richten op alcoholmisbruik door jongeren en kinderen, maar het zou een strategische vergissing zijn om te doen alsof in de Europese Unie alleen jongeren te maken hebben met alcoholmisbruik en de nadelige gevolgen daarvan.</p>
      <p sl="de">Juist omdat alcohol en een gematigd gebruik van alcohol zo vervlochten zijn met de Europese cultuur – dat moet zo blijven en niet worden afgekeurd – moeten we ons in de eerste plaats richten op bewustmaking met betrekking tot het gebruik van alcohol tijdens de zwangerschap. Zelfs het nuttigen van kleine hoeveelheden alcohol tijdens de zwangerschap kan de ontwikkeling van het kind negatief beïnvloeden. Ik denk niet dat de stemming morgen een einde maakt aan de discussie of etikettering wel of niet moet worden ingevoerd. Commissaris Kyprianou heeft aangegeven dat de Commissie de ervaringen in de lidstaten op de voet zal volgen en daarna wellicht maatregelen op Europees niveau zal nemen.</p>
    </intervention>
    <intervention id="2-328" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, honderdduizenden EU-burgers per jaar overlijden aan alcoholmisbruik of worden er ziek van. Alcoholconsumptie strijdt met roken om de ereplaats van grootste vermijdbare doodsoorzaak bij mensen. Auto-ongelukken, huiselijk geweld, seksueel misbruik van kinderen, leverkanker, levercirrose en schade aan de foetus zijn slechts enkele van de bekende schadelijke effecten van alcohol.</p>
      <p sl="en">Desalniettemin is alcohol overal in Europa ruim voorhanden tegen goed betaalbare prijzen. Het wordt beschouwd als welhaast onmisbaar bij de meeste sociale gebeurtenissen, waaronder ook hier in het Europees Parlement. De productie ervan wordt gesteund en gesubsidieerd door de EU. Er wordt alom en op directe wijze ervoor geadverteerd op televisie, de radio en in de pers, en op de meeste alcoholische dranken staat geen enkele waarschuwing die wijst op de gevaren ervan voor de gezondheid.</p>
      <p sl="en">Hoe kan dat? Waarom nemen de nationale regeringen, nationale Parlementen en de EU een zo tolerante houding aan tegenover alcohol? komt dat doordat de alcoholindustrie zo’n sterke lobby heeft? Of komt dat doordat er historisch gezien een zekere naïviteit jegens deze stof bestaat? Of ligt hier een tot nog toe nog niet goed begrepen psychologische of culturele factor aan ten grondslag? Triest feit is dat de EU strategie ter vermindering van alcohol schade als gevolg van alcoholgebruik het slachtoffer is geworden van al deze genoemde factoren.</p>
      <p sl="en">Met alle respect durf ik toch wel te beweren dat ondanks alle goede bedoelingen van de rapporteur het probleem met dit verslag allesbehalve drastisch en doeltreffend wordt aangepakt. Het is meer een soort poeslief aaien waarbij stevig alcoholgebruik en extreme drinkgewoonten of drinken onder bepaalde omstandigheden, zoals door kinderen en zwangere vrouwen, mild worden bejegend. Ik ben absoluut geen voorstander van drooglegging, maar ik denk wel dat wij als Parlementsleden niet de kans hebben weten aan te grijpen om iets te doen aan alcohol als dodelijke verslavend middel waarvan het gebruik drastisch en niet met zachte hand dient te worden ingeperkt.</p>
      <p sl="en">Maar helaas heeft de alcohollobby weer eens gezegevierd. Met deze sterk afgezwakte Europese alcoholstrategie trekt de alcoholindustrie aan het langste eind en de EU burger aan het kortste. Alleen maar om u een beeld te geven: het effect van alcohol ontstaat door een verstoring van de werking van de neuronen in het centraal zenuwstelsel en door vernietiging van zenuwcellen die nooit meer kunnen worden vervangen en dus voor altijd weg zijn. Of we nu weinig of veel drinken, we lopen allemaal schade op. Het enige verschil zit hem in de omvang van die schade.</p>
    </intervention>
    <intervention id="2-329" speaker_id="28139" name="Carl Schlyter" is_mep="True" mode="spoken">
      <p sl="sv">Ik dank de Commissie voor de door haar gepresenteerde strategie, waarmee de aanzet wordt gegeven tot een belangrijke en noodzakelijke discussie over alcohol in Europa, ook al mis ik nog een groot aantal praktische maatregelen. Alcohol is geen gewoon product. Alcohol beïnvloedt de gezondheid en daarom moet de interne markt rekening houden met gezondheidsoverwegingen. Dit betekent niet dat alcohol moet worden verboden. Het vraagt om een evenwichtig beleid met waarschuwingsmaatregelen en een eerlijk beleid op het gebied van import en reclame. Niemand pleit voor een nieuwe EU-bevoegdheid op dit terrein, maar alleen voor het beter toepassen van een bevoegdheid. Is een waarschuwingsetiket en een tijdslimiet voor televisiereclame te veel gevraagd? Is het – met inachtneming van het subsidiariteitsbeginsel – te veel gevraagd om ten aanzien van alcohol in het verkeer een zerotolerancebeleid aan te bevelen, waardoor veel levens worden gered? Velen schijnen te denken dat alcohol alleen voor jongeren, zwangere vrouwen, beroepschauffeurs en verslaafden een probleem kan zijn. Dat is niet terecht. Volledige vrijheid voor de handel in alcoholische dranken is geen liberaal beleid. Het beperkt mensen in hun vrijheid en zorgt voor een onnodige stijging van de kosten van de gezondheidszorg. Het beperkt de vrijheid om zich veilig te voelen in het verkeer. Het vermindert het vertrouwen dat men na een bezoek aan het café veilig thuis kan komen en het vermindert de veiligheid van kinderen thuis. Het is antiliberaal om in een alcoholbeleid geen rekening te houden met gezondheidsoverwegingen.</p>
    </intervention>
    <intervention id="2-330" speaker_id="28511" name="Bairbre de Brún" is_mep="True" mode="spoken">
      <p sl="ga">Mijnheer de Voorzitter, graag schaar ik mij achter de oproep in het verslag om als maatschappij het probleem van alcoholmisbruik aan te pakken. De omvang van de sociale en economische schade waartoe alcoholmisbruik in Ierland leidt, is bijna niet te beschrijven. We moeten ook kijken naar goede praktijken in andere lidstaten van de EU omdat we een veel betere langetermijnstrategie zouden kunnen ontwikkelen om aan alcohol gerelateerde schade te beperken. Alcoholmisbruik manifesteert zich in zinloos geweld op straat en in huiselijk geweld.</p>
      <p sl="ga">Er moet worden getolkt!</p>
      <a text="(Spreekster gaat verder in het Engels)"/>
      <p sl="en">Het was bekend dat ik vanavond komen zou, het was bekend dat ik het woord zou voeren en het is ook gevoeglijk bekend dat mijn taal nu een officiële Europese werktaal is. Ik heb het allemaal op correcte wijze gemeld en ik zou dan ook graag willen zien dat er hier vertolking is voor mij. Het zou mij buitengewoon spijten indien er vanavond geen tolken zijn die hetgeen ik zeggen wil, vertalen kunnen.</p>
      <a text="(Spreekster gaat weer verder in het Iers)"/>
      <p sl="ga">We moeten alles kritisch tegen het licht houden. We moeten iets doen aan alcopops en de manier waarop speciale aanbiedingen en andere marketingtrucs worden ingezet om vooral de verkoop van alcoholische dranken aan jongeren te bevorderen. Het zou ook een goede zaak zijn om etiketten te voorzien van een waarschuwing die speciaal bestemd is voor zwangere vrouwen. Er moet nauwlettender worden toegezien op de verkoop van alcoholische dranken.</p>
      <a text="(Spreekster herhaalt haar opmerkingen in het Engels)"/>
      <p sl="en">Dat er speciale aandacht nodig is voor alcoholschade bij jongeren staat buiten kijf. Er dient stringenter te worden toegezien op de naleving van het verbod op de verkoop van alcoholische dranken aan minderjarige kinderen. We moeten echt de hele kwestie van alcohol tegen het licht houden, kijken naar breezers, en naar de manier waarop speciale aanbiedingen en andere marketingtrucs worden ingezet om met name de verkoop van alcoholische dranken aan jongeren te verhogen. Tevens moet worden gekeken naar de beschikbaarheid van openbaar vervoer tijdens de nachtelijke uren, naar de mogelijkheden om programma’s als “Bob jij of Bob ik?” te stimuleren, en zou het eveneens goed zijn om alcoholische dranken te voorzien van etiketten met daarop een speciaal voor zwangere vrouwen bestemde waarschuwingsboodschap.</p>
      <a text="(Spreekster gaat weer verder in het Iers)"/>
      <p sl="ga">Ik ben zeer ontstemd vanwege het feit dat er geen vertolking beschikbaar is!</p>
      <a text="(Spreekster gaat verder in het Engels)"/>
      <p sl="en">Ik ben zeer, zeer teleurgesteld dat er geen vertolking was voor mij. Sinds mijn taal een officiële werktaal is geworden heb ik het spel met het Parlement eerlijk gespeeld, en ik hoopte dan ook dat ook het Parlement het spel eerlijk spelen zou.</p>
      <a text="(Applaus)"/>
    </intervention>
    <intervention id="2-336" speaker_id="28334" name="Urszula Krupa" is_mep="True" mode="spoken">
      <p sl="pl">Mijnheer de Voorzitter, de ontwerpresoluties en andere preventieve maatregelen die bedoeld zijn om de negatieve effecten van alcoholmisbruik tegen te gaan, kunnen niet tegelijkertijd de consumptie van alcohol stimuleren door te stellen dat alcoholgebruik een onderdeel is van het cultureel erfgoed en de levensstijl van Europa of door in te stemmen met aanvechtbare standpunten van de WHO over de gezondheidsbevorderende effecten van alcohol. Dergelijke standpunten zijn problematisch, aangezien de schadelijke effecten van dit product zijn bewezen.</p>
      <p sl="pl">Een liberale wetgeving die toestaat dat kinderen en jongeren verslavende middelen gebruiken, waaronder alcohol in tubes en alcopops, terwijl er tegelijkertijd sprake is van een epidemie van psychologische stoornissen, zou zowel onverantwoord als laakbaar zijn. Een dergelijke wetgeving zou alcoholisme en andere verslavingen bevorderen in plaats van tegengaan. Alcohol en verdovende middelen zijn zelfs in de kleinste hoeveelheden uiterst schadelijk voor kinderen. We zouden ons primair moeten inzetten voor een streng verbod op het maken van reclame voor en de verkoop van alcohol en verdovende middelen aan kinderen en jongeren, ook wanneer dat op een bedekte manier gebeurt.</p>
    </intervention>
    <intervention id="2-337" speaker_id="28299" name="Bogusław Sonik" is_mep="True" mode="spoken">
      <p sl="pl">Mijnheer de Voorzitter, alcoholmisbruik is momenteel een ernstig maatschappelijk probleem in de Europese Unie. Europa kent zelfs het hoogste percentage mensen bij wie sprake is van alcoholmisbruik. Ik vind echter niet dat men alcohol op één lijn kan stellen met tabak. De schadelijkheid van tabaksproducten is wetenschappelijk aangetoond; alcohol is alleen schadelijk wanneer het in uitzonderlijke hoeveelheden wordt geconsumeerd of wanneer het wordt genuttigd door mensen die het niet zouden moeten drinken. Bovendien blijkt uit gerenommeerde studies dat kleine hoeveelheden alcohol een gunstig effect hebben op de bloedcirculatie. Het gaat hier om de drinkcultuur en om het bevorderen van de maatschappelijke verantwoordelijkheid van producenten van alcoholische dranken in Europa.</p>
      <p sl="pl">Nemen we deze overwegingen in aanmerking, dan is er mijns inziens geen reden om alcoholische dranken van waarschuwingsetiketten te voorzien zoals bij tabaksproducten gebeurt. Integendeel: om het alcoholgebruik terug te dringen zou het veel effectiever zijn wanneer we kostbare procedures voor de harmonisatie van de wijze van verpakking zouden vermijden en het geld zouden investeren in voorlichtingscampagnes.</p>
      <p sl="pl">Het is onze verantwoordelijkheid om groepen met een verhoogd risico, zoals zwangere vrouwen, jongeren en bestuurders, door middel van goed gestructureerde voorlichtingsprogramma’s te bereiken. Het zou goed zijn om in standaardcampagnes ook aandacht te vragen voor alcopops, alcoholische dranken die vaak door jongeren worden genuttigd en waarvan in het algemeen wordt gedacht dat ze tamelijk onschuldig zijn of zelfs geen alcohol bevatten.</p>
      <p sl="pl">Wat ik absoluut steun zijn initiatieven om een zo laag mogelijk percentage voor het toegestane bloedalcoholgehalte vast te stellen, niet alleen voor jonge bestuurders, maar ook voor werknemers in het openbaar vervoer. Al dit soort maatregelen, die eigenlijk nauwelijks repressief kunnen worden genoemd, zijn enorm effectief en dragen bij aan de beperking van het alcoholgebruik in de lidstaten. Het is goed om nog te wijzen op een bijkomend aspect: alcoholgebruik en alcoholverslaving gaat vooral bij jongeren gepaard met andere verslavingen, die elkaar versterken en vaak resulteren in een tragedie. Het zou de moeite waard zijn wanneer het Parlement en de Commissie ook aandacht zouden schenken aan deze andere vormen van verslaving onder jongeren.</p>
    </intervention>
    <intervention id="2-338" speaker_id="4558" name="Dorette Corbey" is_mep="True" mode="spoken">
      <p sl="nl">Voorzitter, collega’s, schade door alcohol is een toenemend probleem. De cijfers spreken voor zich. Vijf procent van de mannen en één procent van de vrouwen zijn verslaafd aan alcohol. 25 procent van de sterfte van jonge mensen tussen de 15 en 30 jaar heeft alcohol als oorzaak. Kindermishandeling is vaak terug te voeren op overmatig alcoholgebruik. Achter deze cijfers gaat veel leed schuil. Verslaving, medische problemen, sociale ellende, mishandeling, het is allemaal bekend. Minder bekend zijn de ernstige gevolgen van drankgebruik tijdens de zwangerschap. Ongeboren kinderen kunnen serieuze schade oplopen. Kinderen met het foetaal alcoholsyndroom zijn voor hun leven getekend. Steeds meer wordt ook erkend dat drankgebruik voor kinderen en jongeren zeer schadelijke gevolgen heeft. Alcoholgebruik op jonge leeftijd kan blijvende schade aanrichten en de leerprestaties en het IQ negatief beïnvloeden.</p>
      <p sl="nl">Het is duidelijk, er moeten snel maatregelen komen om drankgebruik onder jongeren en zwangere vrouwen te ontmoedigen. Eén van de effectieve maatregelen kan bestaan uit gezondheidswaarschuwingen op de fles. Ik roep lidstaten dan ook op zo snel mogelijk met voorstellen te komen om gezondheidswaarschuwingen verplicht te stellen. Zolang er geen Europese regelgeving is, staat het elke lidstaat vrij om maatregelen te nemen. Waarschuwingen op de fles zijn effectief en dat heeft onderzoek in de Verenigde Staten al uitgewezen. Ik roep ook de alcoholindustrie op om zelf verantwoordelijkheid te nemen om jongeren en zwangere vrouwen te waarschuwen tegen alcoholgebruik. Beter nu waarschuwen dan over tien jaar allerlei schadeclaims tegemoet zien. Waarschuwingen zijn ook een normaal onderdeel van de maatschappelijke verantwoordelijkheid die ook de alcoholindustrie moet hebben.</p>
      <p sl="nl">Ten slotte roep ik de Commissie op om zo snel mogelijk met adequate voorstellen te komen. Het is moeilijk te begrijpen waarom waarschuwingen op tabak geen vervolg hebben gekregen in de vorm van alcoholwaarschuwingen. Daarom mijn dringende verzoek aan de Commissie: graag op korte termijn maatregelen om gezondheidswaarschuwingen gericht tot jongeren en zwangere vrouwen, verplicht te stellen. Het is belangrijk dat we de volksgezondheid boven de belangen van de wijnindustrie stellen.</p>
    </intervention>
    <intervention id="2-339" speaker_id="28116" name="Marian Harkin" is_mep="True" mode="spoken">
      <p sl="en">Mijnheer de Voorzitter, ik zou graag de rapporteur willen complementeren met dit gewichtige verslag.</p>
      <p sl="en">Ik wil graag uw aandacht vestigen op de rol van alcohol bij zelfmoord. Uit onderzoek komt naar voren dat meer dan 20 procent van de mensen die zelfmoord plegen alcohol tot zich hebben genomen alvorens tot deze daad over te gaan. Welnu, toen de wettelijke minimumleeftijd voor het drinken van alcohol in de Verenigde Staten werd verhoogd van 18 tot 21 jaar had dat met name een vermindering van het aantal ongevallen thuis, op de werkvloer en op de wegen tot gevolg, maar was er eveneens sprake van een vermindering van het aantal zelfmoorden van zeven procent.</p>
      <p sl="en">Dit verslag, dat mijn volledige steun geniet, bevat een groot aantal uitstekende voorstellen. Desalniettemin heb ik toch enige bedenkingen bij het deel van considerans K waarin geschreven staat “overwegende dat er eveneens maatregelen moeten worden genomen om alcoholconsumptie door minderjarigen en zwangere vrouwen te voorkomen”. Ik weet best dat het foetaal alcoholsyndroom niet niks is. Ook ben ik voorstander van informatielabels, van waarschuwingsboodschappen en het opleggen van beperkingen aan reclame voor alcohol, alsook van pre- en postnatale ondersteuning. Maar om te veronderstellen dat we zwangere vrouwen dienen te beletten een glaasje drinken gaat net iets te ver. We moeten hier geen algemene drooglegging gaan zitten propageren, want dat werkt gewoon niet. Wat we wel nodig hebben staat in dit verslag, en nog veel meer dan dat.</p>
    </intervention>
    <intervention id="2-340" speaker_id="2304" name="Esko Seppänen" is_mep="True" mode="spoken">
      <p sl="fi">Mijnheer de Voorzitter, mijnheer de commissaris, in het verslag ontbreekt een zeer belangrijk aspect, namelijk een standpunt over de prijs van alcoholische dranken en de accijnzen op alcohol. In Finland hebben we vastgesteld dat er een duidelijk verband bestaat tussen de prijs en de consumptie van alcohol. Hoe lager de prijs, hoe meer er wordt geconsumeerd, en omgekeerd. Verhoging van de accijnzen op alcohol vermindert het alcoholgebruik.</p>
      <p sl="fi">In ons buurland Estland zijn de accijnzen op alcohol laag. Om die reden, maar ook omdat de EU kwantitatieve invoerbeperkingen verhindert, veroorzaakt Estland een enorm probleem voor de volksgezondheid in Finland. Finnen kunnen in Estland, nog geen honderd kilometer verderop, goedkope sterkedrank krijgen. Daardoor moet Finland noodgedwongen afzien van een maatregel die het meest effectief is gebleken, namelijk het heffen van een relatief hoge accijns op alcohol in het belang van de gezondheid van de burgers. Estlands goedkope sterkedrank, Estlands beleid zo u wilt, en de verlaging van de alcoholaccijns in Finland die daarvan het gevolg is, hebben in mijn land geleid tot bijna duizend aan alcohol gerelateerde sterfgevallen. In die zin worden Finnen door Estland vermoord. We moeten het in dit verband daarom ook hebben over prijzen en accijnzen.</p>
    </intervention>
    <intervention id="2-341" speaker_id="28119" name="Kathy Sinnott" is_mep="True" mode="spoken">
      <p sl="en">Mijnheer de Voorzitter, omdat schade als gevolg van alcoholgebruik daar een groot probleem vormde, wordt in de VS al 20 jaar gewaarschuwd voor de negatieve gevolgen van alcohol op baby’s in de baarmoeder. Nu drinkt slechts 20 procent van de Amerikaanse aanstaande moeders tijdens hun zwangerschap. In Europa staan er geen waarschuwingen op het etiket en drinkt 80 procent van de Ierse moeders alcohol, en in het Verenigd Koninkrijk 70 procent. Ik ken de moeders in Ierland. Ik weet dat veel van hen niet zouden drinken als ze wisten hoe schadelijk het is. Het aanbrengen van waarschuwingen op het etiket levert dan wel niet direct resultaat op, maar uit de ervaringen in de Verenigde Staten blijkt dat na verloop van tijd de incidentie van schade aan foetussen wel degelijk sterk vermindert.</p>
      <p sl="en">Bij volwassenen gaat het om matiging, maar als het gaat om kinderen in de buik, dan bestaat er geen enkele veilige dosis. Want zelfs zeer geringe inname van alcohol kan leiden tot organisch hersenletsel die leidt tot hyperactiviteit, impulsief gedrag en zelfs een verhoogd risico op zelfmoord. Verder is er sprake van leer- en coördinatieproblemen. Een van de andere gevolgen van de blootstelling van de foetus aan alcohol is dat wanneer het kind ouder wordt het zich gemakkelijker overgeeft aan het zogeheten comazuipen. Dat betekent dat we hier met een zichzelf herhalend mechanisme zitten. Het is de hoogste tijd om deze spiraal te doorbreken.</p>
    </intervention>
    <intervention id="2-342" speaker_id="4319" name="Pilar Ayuso" is_mep="True" mode="spoken">
      <p sl="es">Mijnheer de Voorzitter, allereerst wil ik mijn instemming betuigen met de alcoholstrategie die de Commissie voorstelt, juist omdat de oplossing wordt gezocht in preventie en voorlichting door richtlijnen voor een gematigd en verantwoord alcoholgebruik te publiceren.</p>
      <p sl="es">Ik wil ook de heer Foglietta feliciteren met zijn degelijke verslag. Ik wil echter nog eens benadrukken dat niet de alcoholische dranken als zodanig moeten worden gecriminaliseerd, maar het misbruik ervan.</p>
      <p sl="es">Een matig gebruik van alcoholhoudende dranken als wijn en bier door gezonde volwassenen is niet alleen onschadelijk, maar zelfs goed voor de gezondheid en kan onderdeel zijn van een uitgebalanceerd dieet. Een matig gebruik kan het lichaam beschermen tegen hart- en vaatziekten en degeneratieve ziekten, zoals in een groot aantal wetenschappelijke studies is aangetoond.</p>
      <p sl="es">Consumenten hebben recht op volledige en eerlijke informatie over de voor- en nadelen van alcoholgebruik voor de gezondheid. Men moet zich echter afvragen of het introduceren van gezondheidswaarschuwingen op wijn- en bieretiketten de juiste manier is. In landen waar dergelijke waarschuwingen zijn ingevoerd, blijken ze immers geen effect te sorteren.</p>
      <p sl="es">Vooral voor de veronderstelling dat gezondheidswaarschuwingen op etiketten alcoholmisbruik zouden voorkomen, bestaat geen wetenschappelijk bewijs. Daarnaast schijnen ook specifieke waarschuwingen voor zwangere vrouwen geen effect te hebben.</p>
      <p sl="es">De gestelde doelen kunnen het best worden bereikt door middel van bewustmakings- en voorlichtingscampagnes die speciaal zijn gericht op zwangere vrouwen en jongeren.</p>
      <p sl="es">Een zeer geschikt initiatief lijkt mij ook het onlangs ingestelde Forum Alcohol en Gezondheid, dat alle belanghebbenden bij elkaar brengt om overmatig alcoholgebruik en alcoholmisbruik tegen te gaan. Ik hoop dat de conclusies van het Forum ook kunnen bijdragen aan de oplossing van dit probleem.</p>
      <p sl="es">Tot slot wil ik erop wijzen dat het verschijnsel van dronkenschap onder jongeren gepaard gaat met een vermindering van de wijnconsumptie per hoofd van de bevolking in de Europese Unie. Ik denk dat dat iets is om in het achterhoofd te houden, want de problematiek is een stuk complexer dan op het eerste gezicht lijkt.</p>
    </intervention>
    <intervention id="2-343" speaker_id="4545" name="Catherine Stihler" is_mep="True" mode="spoken">
      <p sl="en">Mijnheer de Voorzitter, het debat van vanavond over een EU-strategie ter ondersteuning van de lidstaten bij het terugdringen van door alcoholgebruik veroorzaakte schade, verdient van ons allen een warm onthaal. Het is een voortzetting van mijn verslag van 2001 over jongeren en alcohol en de negatieve gevolgen ervan. De gevolgen van de mondialisering van de markt voor alcoholische dranken en het steeds vaker voorkomen van het zogeheten comazuipen in de EU zijn fenomenen waar politici en instellingen voor de volksgezondheid maar moeilijk grip op weten te krijgen.</p>
      <p sl="en">Het is van cruciaal belang om samen te werken op EU-niveau, om zo beste praktijken uit te kunnen wisselen en te zien hoe andere landen met soortgelijke problemen omgaan. Voor degenen die nog niet zo goed zijn ingevoerd: een op de vier ongevallen kan in verband worden gebruikt met alcoholconsumptie. Dat betekent 10 000 dodelijke verkeersslachtoffers door alcoholgebruik per jaar. 35 tot 45 procent van alle dodelijke verkeersslachtoffers betreft jongeren tussen de 18 en 24 jaar. Bij ongelukken als gevolg van rijden onder invloed is de situatie nog onthutsender: tweederde van de betrokkenen is tussen de 15 en 34 jaar oud, en 96 procent van hen van het mannelijk geslacht.</p>
      <p sl="en">Alcohol is naar schatting verantwoordelijk voor 16 procent van alle gevallen van kindermishandeling en –verwaarlozing. En dan nog het foetale alcoholsyndroom of het FASD (Foetal Alcohol Spectrum Disorders): prenataal alcoholmisbruik is een van de meest voorkomende oorzaken van mentale retardatie. Niet zo lang geleden is door medische onderzoekers vastgesteld dat er tijdens de zwangerschap absoluut geen sprake is van zoiets als veilige alcoholconsumptie, in welke mate dan ook.</p>
      <p sl="en">Toentertijd in 2001, toen ik mijn verslag over jongeren en alcohol schreef, was het foetale alcoholsyndroom een relatief onbekend fenomeen. Nu, zes jaar later, lijkt men over het algemeen veel vatbaarder voor het argument dat wanneer in de VS op het etiket van een fles drank gewaarschuwd wordt tegen dat syndroom, er op het etiket van precies hetzelfde product in de EU eenzelfde waarschuwing zou moeten staan. Er is geen enkel verschil tussen de twee producten, behalve dan dat het ene verkocht wordt in de VS en het andere niet.</p>
      <p sl="en">Zoals mevrouw Sinnott al zei, drinkt in de VS - waar dus op de verpakking van alcohol wordt gewaarschuwd tegen het foetale alcoholsyndroom - 20 procent van de zwangere vrouwen, tegen 80 procent in Ierland, 75 procent in het Verenigd Koninkrijk en 40 procent in de EU in zijn geheel. Het is heel eenvoudig om een dergelijke waarschuwing in te voeren en de preventieve werking ervan tegen het foetale alcoholsyndroom in de EU zou, mits gecombineerd met voorlichtingscampagnes, wel eens substantieel kunnen zijn.</p>
    </intervention>
    <intervention id="2-344" speaker_id="28205" name="Jean Marie Beaupuy" is_mep="True" mode="spoken">
      <p sl="fr">Mijnheer de Voorzitter, mijnheer de commissaris, dames en heren, zowel in de bijdragen van vanavond als in het verslag van de heer Foglietta worden diverse cijfers geciteerd. Ik wil erop wijzen dat achter deze nuchtere statistieken in de allereerste plaats menselijke tragedies schuilgaan. Ik ben enkele jaren directeur geweest van een psychiatrisch ziekenhuis. Veel van onze patiënten waren verslaafd aan alcohol.</p>
      <p sl="fr">Paragraaf 26 van het verslag stelt dat we de oorzaken moeten weten. Daarop zijn we vanavond nog niet voldoende ingegaan. Als we voor jongeren, ouderen, mannen en vrouwen de juiste maatregelen willen nemen, moeten we weten wat de oorzaken zijn.</p>
      <p sl="fr">Ik dring er daarom op aan om voor elke maatregel meer onderzoek te doen, zowel in iedere lidstaat als in de Europese Unie als geheel, zodat we meer inzicht krijgen in de vraag waarom deze jongeren de behoefte voelen tot overmatig drankgebruik. Waarom drinken ouderen, die alleen thuis zitten, te veel? Waarom drinken mannen op hun werk? Zolang we de werkelijke redenen voor dit overmatig alcoholgebruik niet kennen, zullen we niet in staat zijn de juiste antwoorden te geven.</p>
    </intervention>
    <intervention id="2-345" speaker_id="4382" name="Avril Doyle" is_mep="True" mode="spoken">
      <p sl="en">Mijnheer de Voorzitter, ik ben over het algeheel ingenomen met dit verslag. Ik denk dat hier het juiste evenwicht is gevonden wat betreft het onderscheid tussen bestaande culturele gewoontes en de zorgwekkende trend richting steeds meer schadelijk alcoholgebruik, vooral in de vorm van het uiterst gevaarlijke comazuipen onder jongeren.</p>
      <p sl="en">De Commissie onderscheidt bij haar aanpak een aantal speerpunten, namelijk de bescherming van onze kinderen, de strijd tegen comazuipen, het verminderen van het aantal gewonden en dodelijke slachtoffers als gevolg van alcoholmisbruik, verminderen van het aantal verkeersongelukken, alsook allerlei aspecten in verband met zelfmoord. Mijn collega’s voor mij hebben reeds op excellente wijze gewezen op de belangrijkste knelpunten. Ikzelf zou graag apart willen stilstaan bij de risico’s van blootstelling aan alcohol in de moederschoot. Dat dient onverwijld als een van de speerpunten te worden opgenomen in het overzicht van de Commissie van kwesties waaraan gewerkt moet worden. Ook dient het door de Commissie voorgestelde Forum Alcohol en Gezondheid zich in het speciaal over dit onderwerp te buigen. Want het algemene publiek is voor het overgrote deel zeer slecht op de hoogte van de uitermate schadelijke effecten van alcoholgebruik tijdens de zwangerschap.</p>
      <p sl="en">Geen enkele hoeveelheid alcohol tijdens de zwangerschap is veilig. Want alcohol is een teratogeen. Bovendien is alcohol schadelijker tijdens de laatste zes maanden van de zwangerschap dan tijdens de eerste drie, iets wat de meeste zwangere vrouwen niet weten aangezien men het meestal over de eerste drie maanden heeft als het gaat om medicijngebruik, drugsgebruik of het gebruik van andere soortgelijke stoffen. Juist in de laatste zes maanden is alcohol buitengewoon schadelijk. Ik wil niemand bij naam te noemen of aan de schandpaal nagelen, maar er dient er in alle lidstaten een voorlichtingscampagne te worden opgezet via het netwerk van huisartsen om zwangere vrouwen onmiddellijk te waarschuwen voor de gevaren van alcohol voor hun kind. Sommige collega’s hadden het over ADHD, maar het aspergersyndroom is er ook nog. De medische onderzoeksgemeenschap krijgt onderzoek op dit gebied maar moeizaam gepubliceerd, als gevolg van allerlei gekonkel door de alcoholsector. Ik stel voor dat uw forum deze zaak overneemt en er iets aan doet.</p>
      <p sl="en">Dan ten slotte nog een laatste opmerking over alcoholmisbruik in samenhang met het misbruik van andere drugs. In Ierland gebruikt een vijfde van degenen die behandeld worden wegens problematisch alcoholgebruik daarnaast ook nog andere drugs. Verder blijkt uit onderzoek in Frankrijk dat wanneer men rijdt onder invloed van cannabis er twee keer zoveel kans bestaat op een ongeluk. Uw forum, en tevens elke lidstaat, dienen met spoed iets te doen tegen dit meervoudig druggebruik. Verder dienen er meer technische hulpmiddelen ter detectie van meervoudig drugsgebruik te komen, voornamelijk in te zetten bij verkeerscontroles door de politie, en dient dus eveneens de nodige technische ondersteuning te worden verleend aan onze politiekorpsen.</p>
    </intervention>
    <intervention id="2-346" speaker_id="33989" name="Daciana Octavia Sârbu" is_mep="True" mode="spoken">
      <p sl="ro">Mijnheer de Voorzitter, ik wil de rapporteur graag feliciteren. De aanbevelingen van het verslag hebben tot doel om de schade die door alcohol wordt veroorzaakt te verminderen en de gezondheid en het welzijn van EU-burgers te beschermen. Het is immers algemeen bekend dat alcohol als een van de belangrijkste risicofactoren geldt voor ziekte en vroegtijdige dood en bovendien een reeks maatschappelijke problemen veroorzaakt.</p>
      <p sl="ro">Ik ben blij dat het verslag aandacht besteedt aan het verminderen van de schadelijke effecten van alcohol voor zowel consumenten als derden en kwetsbare sociale groepen zoals kinderen, jongeren en zwangere vrouwen. We kunnen daaraan ook de sociale schade toevoegen, zoals huiselijk geweld, verwaarloosde kinderen, werkloosheid en sociale uitsluiting.</p>
      <p sl="ro">Het belang dat wordt toegekend aan informatie- en voorlichtingscampagnes in het voorkomen van de gevaarlijke en schadelijke effecten van alcoholgebruik, en de uitwisseling van beste praktijken op Europees niveau zijn belangrijke elementen waardoor de schadelijke effecten van alcohol kunnen worden verminderd.</p>
      <p sl="ro">Het verslag is er met zijn algemene benadering in geslaagd om de aandacht te vestigen op de belangrijkste problemen in relatie tot alcoholgebruik in de Europese Unie. Het is een belangrijke stap in de strijd tegen overmatig alcoholgebruik.</p>
    </intervention>
    <intervention id="2-347" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Mijnheer de Voorzitter, de afgelopen jaren is er in alle lidstaten van de Europese Unie sprake van een onrustbarende toename van problemen die worden veroorzaakt door gevaarlijk en schadelijk alcoholgebruik. Onze samenleving betaalt daarvoor ieder jaar een hoge prijs. Dat geldt zowel voor de directe als indirecte kosten.</p>
      <p sl="fi">De meest nijpende problemen op het gebied van alcoholgebruik hebben te maken met jongeren. Jongeren zijn gevoeliger voor fysieke en psychische problemen en voor de sociale schade die wordt veroorzaakt door hun eigen drankgebruik en dat van anderen. De problemen van alcoholgebruik betreffen echter niet alleen jongeren. Bij de meeste moordzaken is alcohol in het spel. Alcohol veroorzaakt jaarlijks 17 000 onnodige doden in het verkeer. In de jaren zeventig stierven in Finland elk jaar tweehonderd mensen aan levercirrose; nu zijn dat er duizend per jaar.</p>
      <p sl="fi">Er moet op Europees niveau dringend actie worden ondernomen om de alcoholaccijnzen naar boven toe te harmoniseren. Ik wil de Commissie verzoeken ambitieuze gemeenschappelijke doelstellingen op te stellen waaraan de lidstaten moeten voldoen om gevaarlijk en schadelijk alcoholgebruik terug te dringen.</p>
    </intervention>
    <intervention id="2-348" speaker_id="1929" name="Christa Klaß" is_mep="True" mode="spoken">
      <p sl="de">Mijnheer de Voorzitter, mijnheer de commissaris, dames en heren, Europa moet, mag noch kan alles reguleren. Subsidiariteit van de lidstaten en minder bureaucratie zijn de motto’s die we momenteel in onze contacten met de burgers telkens in de mond nemen. Er worden voortdurend vraagtekens gezet bij de bevoegdheden van de Europese Unie. Toch heeft Europa de plicht en de taak om ontwikkelingen in gang te zetten. Het recht van initiatief van de Commissie staat zwart op wit. In gevallen waarin een wetgevend instrument ontbreekt, gebruikt de Commissie het recht van initiatief om de vinger op de zere plek te leggen, de aandacht van de lidstaten op misstanden te vestigen en tot actie op te roepen. Dat is de juridische basis van dit voorstel van de Commissie en daarvan moeten we gebruik maken.</p>
      <p sl="de">We moeten de schadelijke effecten van gevaarlijk en excessief alcoholgebruik op de gezondheid en de sociale en economische gevolgen ervan terugdringen. Er is een Europese strategie nodig die de lidstaten steunt bij hun inspanningen om aan alcohol gerelateerde schade te verminderen en te voorkomen. Daarbij hoort onderzoek naar de achterliggende oorzaken, zoals zojuist werd gezegd. Daarbij horen ook informatie en voorlichting aan en bewustmaking van het publiek; dat is de crux van de zaak, dat zijn de kernpunten. Ieder mens is vrij in zijn keuzes. Mensen kunnen echter alleen van die vrijheid gebruik maken wanneer ze op de hoogte zijn van de consequenties en effecten van hun handelen.</p>
      <p sl="de">Opvoeding en onderwijs zijn de belangrijkste pijlers. De basis voor een geregeld en stabiel leven wordt gelegd door de opvoeding in het gezin – en daarop moeten we dan ook primair onze aandacht richten –, gevolgd door onderwijs en voorlichting. Hetzelfde geldt voor een bewuste omgang met alcohol.</p>
      <p sl="de">Ik steun het verslag van het Parlement, dat in veel opzichten een verbetering is van het stuk van de Commissie. Ik verzet mij echter krachtig tegen de aanbeveling om gezondheidswaarschuwingen te introduceren. Er bestaan duidelijke regels voor het etiketteren van alcohol. De etiketten vermelden het alcoholpercentage. De basis van informatieoverdracht is dat men die informatie interpreteert en begrijpt. Dat, dames en heren, behoort tot de algemene ontwikkeling! Iedereen moet in staat zijn die informatie op een verantwoorde wijze op zichzelf toe te passen. Dat geldt voor de meeste dingen in het leven: of het nu om eten en drinken of om beweging, sport en fitness gaat.</p>
    </intervention>
    <intervention id="2-349" speaker_id="37524" name="Marusya Ivanova Lyubcheva" is_mep="True" mode="spoken">
      <p sl="bg">Mijnheer de Voorzitter, mijnheer de commissaris, het is een heugelijk feit dat het Europees Parlement deze strategie aanneemt. Het is een belangrijke maatregel die precies op tijd komt. Het gebruik van alcohol, dat vaak in misbruik overgaat, treft een groot aantal mensen, onder wie kinderen en pubers. Het is een gevaar dat de samenleving nog steeds niet onderkent, waarschijnlijk door een gebrek aan informatie. Alcoholmisbruik is niet alleen slecht voor de eigen gezondheid en de reproductieve gezondheid, maar het brengt ook schade toe aan stelsels voor gezondheidszorg, het versterkt asociaal gedrag, het leidt tot een toename van de criminaliteit en van het aantal voortijdige schoolverlaters en daardoor tot een daling van de onderwijscijfers. Daarom zijn er bewustmakings-, voorlichtings- en preventieve programma’s nodig om tot een bepaalde vorm van gedrag te komen.</p>
      <p sl="bg">Ik tref in het verslag twee kernbegrippen aan: risico en veiligheid. Om tot een eensgezind beleid te komen zou de Commissie twee belangrijke maatregelen kunnen voorstellen: ten eerste een door de lidstaten uit te voeren programma dat gericht is op een grootschalig onderzoek naar de invloed van alcoholgebruik en de invloed die de bewustmaking van dit probleem op de burgers heeft; ten tweede de oprichting van een speciaal fonds voor preventieve programma’s, waarvoor een deel van de opbrengsten van alcoholreclame zou kunnen worden bestemd.</p>
    </intervention>
    <intervention id="2-350" speaker_id="28268" name="Danutė Budreikaitė" is_mep="True" mode="spoken">
      <p sl="lt">De strijd tegen de schadelijke effecten van alcohol is zo oud als de wereld. De drooglegging en diverse drankverboden die in een aantal landen werden opgelegd, hebben niet tot positieve resultaten geleid. De mededeling van de Commissie over een EU-strategie ter ondersteuning van de lidstaten bij het beperken van aan alcohol gerelateerde schade is echter een buitengewoon belangrijk initiatief. De Commissie heeft de ervaringen van de lidstaten veralgemeniseerd en een inventarisatie gemaakt van de problemen die alle lidstaten gemeen hebben. Op basis daarvan heeft de Commissie een aantal prioriteiten voorgesteld om aan alcohol gerelateerde schade te beperken. Wanneer uitvoering wordt gegeven aan de belangrijke prioriteiten die worden voorgesteld, zoals het beschermen van jongeren, kinderen en ongeboren baby’s, het tegengaan van rijden onder invloed en andere restrictieve maatregelen, zal onze samenleving verantwoordelijker, gezonder en gematigder worden. Ik wil met nadruk wijzen op de enorme gevaren waaraan jongeren die alcohol drinken blootstaan. Helaas wordt de minimumleeftijd waarop het drinken van alcohol is toegestaan in veel landen steeds lager. Goede voorbeelden zijn daarom erg belangrijk. Ik wil dan ook voorstellen om activiteiten ter beperking van aan alcohol gerelateerde schade bij jongeren te koppelen aan EU-programma’s voor jongeren. De ontwikkeling en uitvoering van dergelijke programma’s kan jongeren helpen bij hun vrijetijdsbesteding en kan helpen om hen te beschermen tegen schadelijk alcoholgebruik.</p>
    </intervention>
    <intervention id="2-351" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, mijnheer de commissaris, ik denk dat alcohol altijd gevaarlijk is geweest en dat dat nog steeds zo is. In paragraaf 5.4.1 van haar voorstel zegt de Commissie terecht dat matig alcoholgebruik een zekere bescherming lijkt te bieden tegen hart- en vaatziekten bij mensen van 45 jaar en ouder. Volgens mij is het echter een mythe – en is het wetenschappelijk fundament daarvoor zeer zwak – om te denken dat een beetje alcohol gezond is. Alcohol is gevaarlijk. Het is een gif dat zelfs in kleine hoeveelheden de gezondheid aantast. Natuurlijk moeten tolerantiedrempels worden vastgesteld.</p>
      <p sl="de">We hebben in de verschillende landen van Europa geleerd hoe we moeten omgaan met een drug als alcohol. Zo zijn de Britten, wanneer men naar hun drinkgewoonte kijkt, zogeheten binge-drinkers. Het alcoholgebruik per hoofd van de bevolking is relatief laag, maar toch doen zich soms dit soort excessen voor die tot ernstige schade leiden. Wij Oostenrijkers wonen in een land waar het drinken van alcohol in de maaltijden is geïntegreerd. Wij kennen een relatief hoog alcoholgebruik per hoofd van de bevolking, maar minder excessen. Er zijn daarom zeer grote nationale verschillen, afhankelijk van nationale historische ontwikkelingen.</p>
      <p sl="de">De Commissie pakt het probleem op de juiste wijze aan. Ze zegt dat zij de lidstaten niet van hun verantwoordelijkheid ontslaat. Toch zijn er taken die in Europees verband gezamenlijk kunnen worden aangepakt. Een voorbeeld daarvan is de poging om een behoorlijke database op te zetten. De statistieken vertonen grote verschillen. Het is een vergissing te denken dat er vroeger minder aan alcohol gerelateerde schade was. Er werd destijds een andere diagnose gesteld en men was zich nog niet zo algemeen bewust van de problematiek.</p>
      <p sl="de">Daarom vind ik het belangrijk dat wij in Europa weten waarover we praten. Het is ook belangrijk een antwoord te vinden op nieuwe verschijnselen in het consumptiepatroon. Een nieuw fenomeen is bijvoorbeeld dat steeds meer jongeren op steeds jongere leeftijd beginnen met drinken, wat tot zeer ernstige schade leidt. Over het etiketteren wil ik een algemene opmerking maken: ik denk dat zo’n maatregel tekortschiet. Het zou een vergissing zijn te denken dat een probleem dat zo complex is als alcoholgebruik eenvoudig kan worden opgelost door een etiket op een fles te plakken. Dat zou een gemakkelijke manier zijn om ons aan onze politieke verantwoordelijkheid te onttrekken.</p>
    </intervention>
    <intervention id="2-352" speaker_id="28131" name="Anna Hedh" is_mep="True" mode="spoken">
      <p sl="sv">Mijnheer de Voorzitter, ik juich de strategie toe, ook al is die naar mijn mening afgezwakt. Uiteindelijk ligt er één document met doelstellingen die hopelijk verder worden uitgewerkt. Het positieve aan deze strategie is dat ze laat zien welke maatregelen daadwerkelijk helpen om het alcoholgebruik en daarmee de door alcohol veroorzaakte schade en tragedies te beperken. Wil men echter dat de door het verslag voorgestelde maatregelen volledig door de lidstaten worden uitgevoerd, dan moet de EU-wetgeving worden aangepast. In de eerste plaats moeten de invoerquota worden verlaagd. Voor elk land geldt dat restrictieve maatregelen worden ondermijnd of onmogelijk worden gemaakt zolang alcohol in principe vrij uit andere landen kan worden ingevoerd. Vervolgens moeten er uit het oogpunt van de volksgezondheid minimumaccijnzen worden geheven. Ik zou ook graag zien dat er gezondheidswaarschuwingen voor alcohol worden ingevoerd, precies zoals bij tabak. Ik verzoek u daarom tegen de amendementen te stemmen die de tekst afzwakken.</p>
    </intervention>
    <intervention id="2-353" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Mijnheer de Voorzitter, volgens een veelgebruikt Fins spreekwoord is alcohol de drank der wijzen. De boodschap daarvan is zeker niet dat alcohol van iedereen een verstandig mens maakt, maar dat het alleen geschikt is voor degenen die gewend zijn om alcohol alleen bij bepaalde gelegenheden en met mate te nuttigen. Ik kan er dan ook zonder problemen mee instemmen wanneer de schaduwrapporteur van onze fractie, mevrouw Sommer, pleit voor een strategie die gericht is op het voorkomen van de gevaren die verband houden met alcohol. We moeten om te beginnen erkennen dat er met betrekking tot alcohol verschillende culturen bestaan en effectieve oplossingen zoeken voor reële problemen, namelijk alcoholmisbruik en drankgebruik door minderjarigen. Er is geen reden om de producten zelf of een matig gebruik te stigmatiseren. Wat we nodig hebben is samenwerking tussen verschillende instanties en nationale oplossingen voor lokale problemen.</p>
      <p sl="fi">Er is echter één kwestie waarop de EU actie moet ondernemen: ik vind dat de accijnzen over de hele linie opwaarts moeten worden aangepast. We moeten erkennen dat alcoholmisbruik tot aanzienlijke kosten leidt voor de volksgezondheid. Die kosten houden we niet in de hand zolang we niet beschikken over gemeenschappelijke economische beleidsinstrumenten.</p>
      <p sl="fi">Mijn eigen land is daarvan helaas een sprekend voorbeeld. Door de toetreding tot de EU werd Finland gedwongen de accijnzen op alcohol te verlagen nadat het recht was vervallen om de invoer van alcohol te beperken. Uit een recent onderzoek blijkt dat het aantal plotselinge sterfgevallen in verband met alcohol duidelijk is toegenomen na de verlaging van de alcoholaccijnzen in 2004 en dat de alcoholconsumptie sindsdien fors is gestegen. Het ging om een stijging van 17 procent ten opzichte van 2003 en dat cijfer laat de andere gevolgen nog buiten beschouwing.</p>
      <p sl="fi">Onze problemen op het gebied van de volksgezondheid zijn zo ernstig dat we gedwongen zijn de accijnzen weer te verhogen. Ik heb zelf ooit gepleit voor ongehoorzaamheid van de kant van individuele lidstaten en op grond van artikel 30 en 95 van het Verdrag voorgesteld om de invoerbeperkingen ook na afloop van de overgangsperiode te handhaven. Helaas werd er destijds niets gedaan en nu betaalt de hele natie daarvoor de prijs, een natie die kennelijk niet wijs genoeg is.</p>
    </intervention>
    <intervention id="2-354" speaker_id="28178" name="Miroslav Mikolášik" is_mep="True" mode="spoken">
      <p sl="sk">Onlangs zag ik een televisiereportage over jongeren uit Scandinavië die op vrijdagavond de boot nemen, bijvoorbeeld naar Estland. Daar aangekomen kopen ze twee grote dozen wodka. Op de terugreis drinken ze zich vervolgens lam. Dergelijke en andere varianten van excessief drankgebruik komen voor in alle landen van de Europese Unie. Maatregelen die leiden tot minder alcoholconsumptie zullen ongetwijfeld een positief effect hebben op de volksgezondheid, de sociale omstandigheden, het aantal ongevallen tijdens en buiten het werk en het aantal verkeersongelukken.</p>
      <p sl="sk">Ik zou willen ingaan op de schade die een overmatig gebruik van welke alcoholische drank ook aan de gezondheid toebrengt. We moeten in het bijzonder jongeren erop blijven wijzen dat zelfs het regelmatig drinken van bier leidt tot een alcoholverslaving die niet minder ernstig is dan alcoholverslaving als gevolg van wijn of sterkedrank. Het is vreselijk hoe gemakkelijk mensen de ernst van leveraandoeningen onderschatten. Een leverziekte leidt vaak tot levercirrose en heeft regelmatig de dood tot gevolg. Regelmatig drankgebruik verandert niet alleen geleidelijk iemands behoeften en karaktertrekken, maar kan ook het gezinsleven kapotmaken. Bovendien kan het in veel gevallen leiden tot ernstige neurologische veranderingen. Een jonge alcoholist verliest zijn vermogen om te streven naar hogere doelen en idealen. Zijn gevoelsleven raakt zo afgestompt dat hij het moeilijk vindt om een gezonde relatie aan te gaan of een normaal gezinsleven te hebben.</p>
      <p sl="sk">Het foetaal alcoholsyndroom brengt niet alleen ernstige schade toe aan de moeder, maar vooral aan het kind, omdat het leidt tot ontwikkelingsstoornissen en misvormingen bij pasgeboren baby’s. Het is verbazingwekkend hoe weinig er wordt gedaan – en dat geldt voor veel lidstaten – om zwangere vrouwen hierover te informeren. Tot slot wil ik opmerken dat het aantal mensen dat onder invloed een auto of motorfiets bestuurt, schrikbarend hoog is. Ik ben zelf voorstander van harmonisatie in de hele EU waar het gaat om de toepassing van een zerotolerancebeleid met betrekking tot het bloedalcoholgehalte bij bestuurders.</p>
    </intervention>
    <intervention id="2-355" speaker_id="37449" name="Cristian Stănescu" is_mep="True" mode="spoken">
      <p sl="ro">namens de ITS-Fractie . – Mijnheer de Voorzitter, dames en heren, de consumptie van alcohol is een gewoonte die van generatie op generatie wordt doorgegeven. Diverse landen kennen een spreekwoord over alcoholgebruik dat zegt dat het een exclusieve zaak van mannen is. Er wordt weinig gedaan om de negatieve effecten van gevaarlijk en schadelijk alcoholgebruik voor kinderen en zwangere vrouwen te beperken. Alcohol wordt door een groter en gevarieerder aantal mensen gebruikt dan tabak. Door traditionele productiemethoden wordt alcohol vaker ongecontroleerd op de markt gebracht met alle gevaren van dien.</p>
      <p sl="ro">Terecht moedigt paragraaf 16 van het verslag aan tot een innovatieve aanpak voor het verspreiden van informatie en de bewustmaking met betrekking tot alcoholgebruik. Het aanbrengen van gezondheidswaarschuwingen op etiketten van alcoholproducten, zoals bij tabaksproducten gebeurt, kan echter niet als innovatief worden beschouwd, aangezien die aanpak bij tabak niet voldoende effectief is gebleken. Er moet een Europees onderzoek worden uitgevoerd naar de invloed die deze waarschuwingsmethode op verslaafde gebruikers heeft, ongeacht hun leeftijd, beroep of geslacht, maar ook naar de invloed op de interne markt.</p>
      <p sl="ro">Het Europees Parlement moet met een resolutie komen die niet meer voor meerdere uitleg vatbaar is en waardoor er tijd is voor het formuleren van andere methoden op het gebied van voorlichting en bewustwording. Daarmee bieden we de lidstaten een efficiënt kader voor de bestrijding van alcoholmisbruik en de bevordering van een matig en verantwoord alcoholgebruik.</p>
    </intervention>
    <intervention id="2-356" speaker_id="photo_generic" name="Markos Kyprianou" is_mep="True" mode="spoken">
      <p sl="en">lid van de Commissie . − Mijnheer de Voorzitter, ook ik zou graag alle leden van dit Parlement willen bedanken voor het buitengewoon interessante debat.</p>
      <p sl="en">Graag zou ik u een verhaal uit de Griekse mythologie willen vertellen. Dit verhaal staat weergegeven op mozaïeken in Pathos op Cyprus. Het is het verhaal van de eerste wijndrinkers. Een dienaar van de god Dionysus steelt wijn en geeft die voor de allereerste keer aan mensen te drinken. Ze drinken deze op, worden voor de eerste keer in de geschiedenis van de mensheid dronken, denken dat ze vergiftigd zijn, en vermoorden de dienaar die hen de wijn gegeven had.</p>
      <p sl="en">Vandaag de dag ligt het met dit soort oplossingen een beetje moeilijker en moeten we het dus op een andere manier zien te regelen. Iedereen heeft zo zijn eigen oplossing gekozen. De een zegt dat we te ver zijn gegaan, de ander vindt juist weer van niet. Sommigen willen dat we overal wetgeving voor opstellen, anderen zeggen weer dat alles door de lidstaten moet worden opgelost.</p>
      <p sl="en">Maar hoe dan ook, de waarheid ligt ergens in het midden. Het is onze rol om de lidstaten aan te vullen en te ondersteunen bij de uitvoering van hun beleid. Maar dat betekent niet dat er geen rol weggelegd zou zijn voor de Europese Unie, zoals ook in het verslag staat en reeds door enkele afgevaardigden is gezegd. Aan de andere kant valt ook weer niet alles door middel van wetgeving op te lossen. We moeten daarom het forum een kans geven zich te bewijzen door het leveren van tastbare resultaten, waar wij dan op toe zullen zien. Daarnaast bestaat er echter, zoals reeds gezegd, in de lidstaten al op veel van deze punten de nodige wetgeving. Het probleem is echter dat deze onvoldoende ten uitvoer wordt gelegd. Dus wanneer we de nodige druk op de lidstaten uitoefenen, moet eveneens het nodige bereikt kunnen worden.</p>
      <p sl="en">Maar wat de verwachtingen aan beide kanten dan ook zijn, het is van niet te onderschatten belang dat voor het eerst op Europees niveau onderkend is dat er een probleem bestaat als het gaat om de schadelijke gevolgen van alcoholgebruik, en dat er een Europese strategie nodig is - vandaag door ons goedgekeurd - en dat er nu een Europees debat wordt gevoerd, leidend tot een Europees initiatief en optreden op Europees niveau. Dat is van buitengewoon belang. Want geen enkele lidstaat kan dit probleem in zijn eentje oplossen en geen enkele lidstaat ontspringt de dans. Comazuipen is nu ook een probleem in Spanje, terwijl het eerst alleen in Noordwest-Europa voorkwam. En dus, als gevolg van culturele uitwisseling en andere mechanismen - een socioloog zou zeker uit kunnen leggen hoe dat in elkaar zit - steken allerlei problemen de grens over. Deze problemen kennen dus geen geografische obstakels. Neen, ze komen overal in de Europese Unie voor.</p>
      <p sl="en">Dit is de eerste belangrijke stap, maar nog niet de laatste. Als er binnen een redelijke tijdsspanne geen verbetering in de situatie optreedt dan kunnen wij deze strategie opnieuw evalueren, beoordelen en bestuderen, en een andere weg inslaan. Maar vooralsnog ligt alles op koers. Ik zou nogmaals graag de rapporteur, de parlementaire commissie alsook de geachte afgevaardigden willen danken voor hun steun aan deze strategie. Ik kijk uit naar onze samenwerking en verheug me reeds op het behalen van de door ons allen gewenste resultaten.</p>
    </intervention>
    <intervention id="2-357" speaker_id="4308" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="2-358" speaker_id="23806" name="Gyula Hegyi" is_mep="True" mode="written">
      <p sl="hu">Overmatig alcoholgebruik is een groot kwaad in de Europese samenleving. Talloze levens gaan verloren door ziekten die worden veroorzaakt door alcoholgebruik. Ook het aantal slachtoffers als gevolg van het rijden onder invloed is in de lidstaten buitengewoon groot. Alcoholgebruik en drinkgewoonten verschillen per land en zelfs per regio. Het is daarom terecht dat strategieën om het alcoholgebruik terug te dringen in de lidstaten worden ontwikkeld. Toch is er behoefte aan specifieke EU-richtlijnen. Minderjarigen moeten op alle mogelijke manieren tegen alcohol worden beschermd. Om dat te bereiken zijn juist strengere sancties nodig. In het kader van het motto “niet met alcohol achter het stuur” moet in de hele EU een zerotolerancebeleid en een bloedalcoholgehalte van 0,00 procent voor bestuurders worden ingevoerd. Met drankverboden alleen komen we er echter niet, zoals is aangetoond door de Amerikaanse drooglegging, die jammerlijk is mislukt. We moeten goede gewoonten met betrekking tot alcoholgebruik en de consumptie van bier en wijn met een laag alcoholpercentage bij het algemene publiek bevorderen. We moeten hard optreden tegen de handel in alcoholsoorten die versneden, nagemaakt of van slechte kwaliteit zijn en schadelijk zijn voor de gezondheid.</p>
    </intervention>
    <intervention id="2-359" speaker_id="1403" name="David Martin" is_mep="True" mode="written">
      <p sl="en">Het is zeer verontrustend dat producenten van alcoholische dranken zich in de afgelopen jaren met producten als breezers zijn gaan richten op minderjarigen. Verder doen steeds meer jongeren aan het zogeheten comazuipen, iets waaraan hoognodig een halt toegeroepen dient te worden. Een goede manier om dit te bereiken is supermarkten en winkels ertoe aansporen om breezers en aanverwante producten verder van frisdranken vandaan te zetten. Ook dienen deze dranken, evenals andere alcoholische dranken, te worden voorzien van waarschuwingsteksten. Het doet mij dan ook deugd dat mijn amendementen hiertoe in het verslag zijn opgenomen. Nationale regeringen dienen ter inperking van het alcoholgebruik door minderjarigen en het comazuipen zich uiteraard eveneens op de consument te richten, en te trachten diens houding jegens alcohol te veranderen. Om die reden ben ik ingenomen met de speciale aandacht voor voorlichtingscampagnes, waaronder op de scholen. Tevens schaar ik mij achter de aanbevelingen om een maximaal alcoholpromillage in te stellen dat zo dicht mogelijk bij de 0,00 procent ligt, vooral voor mensen die net hun rijbewijs hebben gehaald. Ik denk dat wanneer er op grote schaal ademanalysatoren beschikbaar zouden zijn, zoals voorgesteld in het verslag, dit mensen ervan zou kunnen weerhouden om met alcohol op achter het stuur te kruipen. Ook kunnen nationale overheden meer doen om ervoor te zorgen dat er openbaar vervoer is voor automobilisten die alcohol hebben gedronken.</p>
    </intervention>
  </section>
  <section id="creitem29" title="21. Voor menselijke voeding bestemde verduurzaamde melk (wijziging van Richtlijn 2001/114/EG) – Gemeenschappelijke ordening der markten in de sector melk en zuivelproducten (wijziging van Verordening (EG) nr. 1255/1999) – Aanvullende voorschriften voor de gemeenschappelijke ordening der markten in de sector melk en zuivelproducten met betrekking tot consumptiemelk (wijziging van Verordening (EG) nr. 2597/97) (debat)">
    <intervention id="2-361" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van:</p>
      <p sl="nl">het verslag (A6-0282/2007) van mevrouw Jeggle, namens de Commissie landbouw en plattelandsontwikkeling, over het voorstel voor een richtlijn van de Raad tot wijziging van Richtlijn 2001/114/EG inzake bepaalde voor menselijke voeding bestemde, geheel of gedeeltelijk gedehydrateerde verduurzaamde melk (COM(2007)0058 - C6-0083/2007 - 2007/0025(CNS)),</p>
      <p sl="nl">het verslag (A6-0283/2007) van mevrouw Jeggle, namens de Commissie landbouw en plattelandsontwikkeling, over het voorstel voor een verordening van de Raad tot wijziging van Verordening (EG) nr. 1255/1999 houdende een gemeenschappelijke ordening der markten in de sector melk en zuivelproducten (COM(2007)0058 - C6-0084/2007 - 2007/0026(CNS)), en</p>
      <p sl="nl">het verslag (A6-0284/2007) van mevrouw Jeggle, namens de Commissie landbouw en plattelandsontwikkeling, over het voorstel voor een verordening van de Raad tot wijziging van Verordening (EG) nr. 2597/97 houdende aanvullende voorschriften voor de gemeenschappelijke ordening der markten in de sector melk en zuivelproducten met betrekking tot consumptiemelk (COM(2007)0058 - C6-0085/2007 - 2007/0027(CNS)).</p>
    </intervention>
    <intervention id="2-362" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik zou graag het Parlement, de Commissie landbouw en plattelandsontwikkeling en in het bijzonder de rapporteur, mevrouw Jeggle, willen bedanken voor dit opbouwende verslag over het minipakket melk.</p>
      <p sl="en">Dit pakket voorziet in amendementen voor drie stukken wetgeving. Allereerst de richtlijn over verduurzaamde melk uit hoofde waarvan het nu is toegestaan om volledig in lijn met de Codexnorm het proteïnegehalte te standaardiseren. Hiermee wordt voldaan aan een oude wens van onze zuivelindustrie en exporteurs van melkpoeder, en zal hun concurrentiepositie in derde landen aanzienlijk verbeteren.</p>
      <p sl="en">Maar niet alleen de zuivelindustrie en -handel, maar ook de melkproducenten - onze boeren - zullen hiervan de vruchten kunnen plukken. Want dankzij de standaardisering van het proteïnegehalte zal de melk meer kunnen opbrengen. Verder zullen de als gevolg van het procédé grotere hoeveelheden vrij te komen proteïnen makkelijk door de naar verwachting grote vraag naar proteïnen kunnen worden geabsorbeerd. Ik ben ingenomen met uw steun voor het voorstel.</p>
      <p sl="en">Het tweede voorstel heeft betrekking op de gemeenschappelijke marktordening voor melk en melkproducten. Het is ons voorstel om hier een hele reeks wijzigingen die reeds de zege hebben gekregen van het Europees Parlement in aan te brengen. Het gaat hierbij onder meer om het voorstel tot verlaging van de interventieprijs van mageremelkpoeder met het oog op het vanwege de standaardisatie lagere proteïnegehalte. Tevens wordt voorgesteld om in het kader van het interventiesysteem voor boter over te gaan tot afschaffing van het prijssysteem per lidstaat, om de nationale hoeveelheden voor boter als criterium voor het ontvangen van steun af te schaffen, om de achterhaalde steun voor militaire strijdkrachten af te schaffen, alsook om over te gaan tot afschaffing van de verplichting tot gebruikmaking van importlicenties.</p>
      <p sl="en">Uw amendement ten behoeve van instandhouding van particuliere opslag van room en mageremelkpoeder verbaast mij een beetje, aangezien deze regelingen in de praktijk nooit zijn benut en dus eigenlijk overbodig zijn. Bovendien blijft de regeling voor particuliere opslag van boter gehandhaafd, zodat er eigenlijk geen reden bestaat voor handhaving van de regeling voor room.</p>
      <p sl="en">Verder kan ik u verzekeren dat wij wat betreft uw amendementen over de regelingen voor schoolmelk op dezelfde golflengte zitten. Het systeem zal overeenkomstig ons voorstel worden vereenvoudigd dankzij de invoering van één enkel steunpercentage. DG AGRI heeft reeds onderzoek gedaan naar de verschillende mogelijkheden tot herziening van de regeling voor schoolmelk en heeft de lidstaten reeds eerder verzocht voorstellen in te dienen, zowel ter verbetering van het stelsel als ter opname van andere producten in de regeling. De hieruit voortvloeiende veranderingen van het stelsel zullen binnenkort worden voorgelegd aan het Comité van beheer voor melk en zuivelproducten. Ik hoop dat het Parlement, de Raad, en de Commissie tot overeenstemming zullen weten te komen over een verhoging van de financiële steun aan schoolmelk met een bedrag van 18,15 EUR per 100 kg.</p>
      <p sl="en">Dan wat betreft uw amendement ter invoering van een melkfonds ten behoeve van financiering van een herstructureringsprogramma het volgende. Ik wil erop wijzen dat de in het minipakket voor melk vervatte voorstellen allesbehalve te maken hebben met herstructureringen. Ik zie dan ook niet goed in hoe deze basale technische en op vereenvoudiging gerichte maatregelen aanleiding zouden kunnen geven tot een nieuwe begrotingspost voor een soort melkfonds. Dergelijke discussies over de noodzaak tot het treffen van maatregelen ten behoeve van de melksector dienen plaats te vinden in samenhang met de binnenkort te houden besprekingen over de gezondheidscontrole en andere nog over de toekomst van het gemeenschappelijk landbouwbeleid te voeren besprekingen.</p>
      <p sl="en">Het derde deel betreft de liberalisering van de markt voor consumptiemelk. Ook hier zitten we op dezelfde golflengte. Tevens kunnen wij ons vinden in de aanbeveling om de 0,2 procent tolerantie voor het vetgehalte af te schaffen. Ook vraagt u om een verwijzing naar richtlijn 2 000/13/EG. Ik wil erop wijzen dat deze richtlijn rechtens van toepassing is.</p>
      <p sl="en">Dus al met al kan ik met genoegen vaststellen dat we op één lijn zitten met elkaar. Dank u voor uw inzet, ik kijk nu al uit naar voortzetting van dit debat later deze avond.</p>
    </intervention>
    <intervention id="2-363" speaker_id="4271" name="Elisabeth Jeggle" is_mep="True" mode="spoken" role="rapporteur">
      <p sl="de">Mijnheer de Voorzitter, mevrouw de commissaris, dames en heren, de goede en stabiele marktsituatie voor melk en zuivelproducten waarvan momenteel sprake is en de daaruit voortvloeiende stijging van de melkprijzen vormen het gesprek van de dag. De stijging van de melkprijzen, die voor de boeren dringend nodig is, geeft nieuw voedsel aan het omstreden vraagstuk van de melkquota.</p>
      <p sl="de">Vandaag wil ik het hebben over het minimelkpakket. Allereerst wil ik van de gelegenheid gebruik maken om de commissaris en haar medewerkers te bedanken voor de prettige samenwerking. Zij hebben drie goede en weldoordachte voorstellen gepresenteerd. Het Parlement heeft dan ook niet veel amendementen ingediend. Toch denk ik dat onze amendementen enige stof tot nadenken geven en ik hoop dat ze bij de Commissie en de Raad op dezelfde instemming kunnen rekenen als bij de Commissie landbouw en plattelandsontwikkeling het geval was.</p>
      <p sl="de">Het eerste voorstel van de Commissie bevat wijzigingen met betrekking tot de richtlijn van de Raad inzake bepaalde voor menselijke voeding bestemde, geheel of gedeeltelijk gedehydrateerde verduurzaamde melk. De Commissie stelt voor het eiwitgehalte te standaardiseren op een minimum van 34 procent, uitgedrukt in vetvrije droge stof. De voorgestelde standaardisering stelt Europese producenten in staat op gelijke voorwaarden te concurreren met producenten in derde landen. Deze vereenvoudiging van de internationale handel is wenselijk en is een van de redenen waarom de Commissie landbouw en plattelandsontwikkeling dit verslag zonder amendementen en met slechts één stem tegen heeft aangenomen.</p>
      <p sl="de">Een dergelijke standaardisering bespaart geld en om die reden heb ik in het tweede verslag een melkfonds-herstructureringsprogramma voorgesteld om te waarborgen dat vrijkomende gelden voor de melksector behouden blijven. Het voorstel van de Commissie tot wijziging van de verordening houdende een gemeenschappelijke ordening der markten in de sector melk en zuivelproducten voorziet in diverse belangrijke technische aanpassingen. Ook die zullen duidelijk tot verbeteringen leiden.</p>
      <p sl="de">Ten eerste wil de Commissie de interventieprijs voor mageremelkpoeder met gemiddeld 2,8 procent verlagen. Afschaffing van de 92-procent-regel voor boter, afschaffing van nationale kwaliteitsklassen voor boter, invoering van een uniforme kwaliteitsnorm, afschaffing van afzetsteun voor legers en afschaffing van de verplichting van het gebruik van invoercertificaten leiden tot minder bureaucratie.</p>
      <p sl="de">Ik ben echter absoluut tegen het afschaffen van de steun voor de particuliere opslag van room en mageremelkpoeder. Het instrument fungeert als vangnet. Ik vind dat we dit moeten bespreken in het kader van de health check en niet in het kader van het minimelkpakket. Afgezien daarvan is het voorstel om één enkel steunpercentage voor schoolmelk in te voeren zonder meer terecht. Vanwege het belang van schoolmelk voor de voeding dient de steun voor producten die onder deze regeling vallen echter aanmerkelijk te worden verhoogd, namelijk van 16,11 euro per 100 kilo tot 18,15 euro per 100 kilo. Bovendien moet het assortiment producten nodig worden uitgebreid.</p>
      <p sl="de">Er zijn tegenwoordig fantastische nieuwe melk-, kwark- en yoghurtproducten verkrijgbaar waardoor aan ieders smaak en wens tegemoet kan worden gekomen. Met innovatieve schoolprogramma’s zouden we de nieuwsgierigheid van kinderen voor deze producten kunnen wekken, terwijl we tegelijkertijd iets aan voeding doen. De 117,3 miljoen euro die in de periode 2008 tot 2013 mogelijk wordt bespaard door de standaardisering van het eiwitgehalte en eventuele verdere besparingen in de marktordening voor melk zouden moeten worden gebruikt om de hervormingsmaatregelen in de melksector te begeleiden en te ondersteunen. Ik ben graag bereid om deze discussie ook in het kader van de health check te voeren.</p>
      <p sl="de">Deze maatregel is bedoeld om het door ons voorgestelde melkfonds-herstructureringsprogramma mogelijk te maken. In het kader van de bevordering van de afzet in de melksector kunnen de middelen worden gebruikt voor betere voorlichting op voedingsgebied en voor andere begeleidende maatregelen, zoals modernisering van de melkproductie in berggebieden en andere gebieden waar de omstandigheden moeilijker zijn. De Commissie landbouw en plattelandsontwikkeling heeft dit tweede verslag unaniem aangenomen.</p>
      <p sl="de">Het derde verslag gaat over consumptiemelk. Voorgesteld wordt om het begrip consumptiemelk flexibeler te definiëren. De huidige verordening kent drie categorieën consumptiemelk die in de Gemeenschap geproduceerd en in de handel gebracht mogen worden, namelijk magere melk (maximaal 0,5 procent vet), halfvolle melk (1,5 tot 1,8 procent vet) en volle melk (minstens 3,5 procent vet).</p>
      <p sl="de">Terecht stelt de Commissie voor om de productie en het in de handel brengen van melk toe te staan die niet in een van deze drie categorieën valt, mits op het etiket eenduidige, goed leesbare gegevens over het vetgehalte vermeld staan. Deze liberaliseringsmaatregel betekent niet alleen dat nationale overgangs- en uitzonderingsbepalingen kunnen worden opgeheven, maar ook dat de consument meer keuzemogelijkheden krijgt, wat zeker kan helpen om de intracommunautaire handel een nieuwe impuls te geven.</p>
      <p sl="de">Om onzekerheid te voorkomen moet het vetgehalte van de melk duidelijk zichtbaar op de verpakking worden vermeld en direct worden gekoppeld aan de productaanduiding. Voorts zie ik geen noodzaak tot het toestaan van een tolerantie van ± 0,2 procent bij de vermelding van het vetgehalte, aangezien dat de duidelijkheid niet bevordert en de omzetting waarschijnlijk zal bemoeilijken.</p>
      <p sl="de">Ook deze twee amendementen zijn, evenals dit derde verslag, door de Commissie landbouw en plattelandsontwikkeling unaniem aangenomen. Gezien het duidelijke standpunt van de parlementaire commissie heb ik er het volste vertrouwen in dat het totale minimelkpakket tijdens de stemming morgen ook de steun krijgt van een duidelijke meerderheid van het Parlement.</p>
      <p sl="de">De drie amendementen van de ALDE-Fractie kan ik echter niet accepteren. Ze leiden niet tot substantiële verbeteringen van het verslag. Het derde amendement heeft alleen betrekking op schoolmelk, hetgeen in strijd is met wat we willen, namelijk uitbreiding van het assortiment producten dat onder de regeling valt. Daarom moet ik helaas ook dit amendement afwijzen.</p>
      <p sl="de">Ik wil alle leden van de Commissie landbouw en plattelandsontwikkeling en van mijn fractie heel hartelijk bedanken. Ik dank hen voor het vertrouwen en voor de prettige samenwerking.</p>
    </intervention>
    <intervention id="2-364" speaker_id="4546" name="Struan Stevenson" is_mep="True" mode="spoken">
      <p sl="en">namens de PPE-DE-Fractie . – Mijnheer de Voorzitter, allereerst wil ik mevrouw Jeggle complimenteren met haar drie verslagen, het minipakket melk. Vanaf het allereerste begin was duidelijk dat haar verslagen op algemene instemming konden rekenen, wat nog eens werd bevestigd door de commissaris. Er is door leden van het Parlement om dit debat gevraagd om zo de gelegenheid te krijgen te spreken over meer algemene kwesties die hun weerslag hebben op de Europese zuivelindustrie. Ik ben daar ook een van.</p>
      <p sl="en">Tot voor kort was de melkveehouderij het ondergeschoven kindje van de Britse landbouwsector. Veel melkveehouders in ons land zagen zich als gevolg van dubieuze handelspraktijken waardoor supermarkten de melkprijs naar beneden konden drukken tot 17 pence per liter - om diezelfde liter daarna voor 50 pence aan de klant door te verkopen - gedwongen hun bedrijf op te geven. Maar zelfs met een prijs van 50 pence per liter kost melk in onze supermarkten nog altijd maar de helft van een fles water, terwijl een fles water toch echt niet gekalfd hoeft te worden of verzorgd door een dierenarts.</p>
      <p sl="en">Tot voor kort de waren in de EU van de 27 alleen in Slowakije, Estland, Hongarije en Litouwen de melkprijzen lager dan in het Verenigd Koninkrijk. Dat heeft tot gevolg gehad dat wij in mijn kiesdistrict in Schotland gedurende de laatste vijf jaar 500 melkveehouders armer zijn geworden. Naar schatting zijn er nu nog 1400 melkveehouders over in Schotland, niet meer dan dat. In het VK sluit naar schatting één melkveehouderij per dag zijn deuren.</p>
      <p sl="en">Pas nu dat de wereldprijzen voor graan, tarwe in het bijzonder, bijna zijn verdubbeld - hetgeen de veevoederprijzen opdrijft - en pas nu dat er grote vraag is ontstaan naar landbouwgrond ten behoeve van de verbouw van biobrandstoffen en andere niet-eetbare gewassen, is een aantal supermarkten halsoverkop uit angst voor een tekort aan melk ertoe overgegaan om melkveehouders een iets hogere prijs te betalen. Na zovele moeilijke jaren gloort er nu voor de melkveehouders eindelijk wat licht aan het eind van de tunnel, en krijgen zij eindelijk voor hun product dan op zijn minst meer betaald dan de productieprijs.</p>
    </intervention>
    <intervention id="2-365" speaker_id="4349" name="Rosa Miguélez Ramos" is_mep="True" mode="spoken">
      <p sl="es">namens de PSE-Fractie . – Mijnheer de Voorzitter, ook ik wil allereerst de rapporteur bedanken voor het uitstekende werk dat zij heeft verricht. Daardoor konden wij ons op ieder moment in haar voorstellen vinden. Ik wil haar met name bedanken voor het feit dat zij mijn mondelinge amendement inzake de schoolmelkregeling heeft geaccepteerd.</p>
      <p sl="es">Dit gezegd hebbende, herhaal ik mijn kritiek op het feit dat deze minihervorming wordt voorgesteld terwijl er voor volgend jaar een belangrijke hervorming van de gemeenschappelijke ordening der markten in de sector melk en zuivelproducten gepland staat en er in november een “health check ” voor het landbouwbeleid zal plaatsvinden. Het is duidelijk, mevrouw de commissaris, dat we op dit moment nog niet weten of dit voor de sector gevolgen zal hebben.</p>
      <p sl="es">De realiteit van vandaag, mevrouw de commissaris, voert ons echter in een andere richting. De heer Stevenson wees daar al op. De prijzencrisis in de landbouwsector heeft de discussie over de voedselproductie in Europa nieuw leven ingeblazen.</p>
      <p sl="es">Ik beoordeel de zuivelcrisis anders dan u doet. Naar mijn mening moet de belangrijkste oorzaak van de stijging van de melkprijzen niet worden gezocht in de toegenomen consumptie in Azië, maar in de lage productiviteit in de Gemeenschap. De opbrengst van het afgelopen seizoen was de laagste van de afgelopen vijftien jaar.</p>
      <p sl="es">Volgens sommige organisaties heeft Europa waarschijnlijk duizend miljoen liter per jaar extra nodig om in zijn behoefte te voorzien. Het is waar dat consumenten op dit moment worden overvallen door de stijging van de prijzen van basisvoedsel. Hetzelfde geldt voor de boeren waar het gaat om de prijs van diervoeders.</p>
      <p sl="es">Ik ben echter evenals u van mening dat de productie van biobrandstoffen niet de uiteindelijke of belangrijkste oorzaak van de prijsstijgingen is. We moeten onszelf niet voor de gek houden: er zijn andere oorzaken. Om de prijzen te stabiliseren zal het niet genoeg zijn wanneer we minder bouwland uit productie nemen of de hoeveelheid braakliggend land verminderen.</p>
      <p sl="es">De Commissie dient bedacht te zijn op andere gangbare vormen van speculatie, zoals de speculatie op de effectenbeurzen. Grote groepen zullen de prijsstijgingen voor grondstoffen gemakkelijk kunnen afschuiven op de consument. In feite doen ze dat al. Voor lokale producenten zal dit echter veel moeilijker zijn. Daarom zullen de kwetsbaardere kleine en middelgrote bedrijven door de prijsstijgingen het meest worden gestraft.</p>
      <p sl="es">Zoals de heer Stevenson zojuist heeft gezegd, zien we de prijsstijgingen niet terug in de prijs die door de boeren wordt berekend. Zij wijten de kloof tussen de prijs die zij krijgen uitbetaald en de prijs die wordt betaald door de consument aan een gemeenschappelijk landbouwbeleid dat is gebaseerd op het bevorderen van het uit de productie nemen van landbouwgronden.</p>
      <p sl="es">Onder deze omstandigheden, mevrouw de commissaris, raad ik u aan ons niet te komen vertellen dat de afschaffing van de melkquota geleidelijk zal worden doorgevoerd.</p>
      <p sl="es">Het moreel onder de boeren is laag. Ze voelen zich onzeker over de toekomst van iets wat zij als hun eigendom, als vaste activa beschouwden, namelijk de quota, waarvan is aangekondigd dat ze zullen worden afgeschaft. Dat vormt een van de belemmeringen voor de hervatting van de melkproductie in Europa. Hetzelfde gold voor de periode waarin sprake was van een sterke daling van de melkprijzen, waardoor veel producenten overstapten op rendabelere en minder arbeidsintensieve landbouwproducten. Deze producenten zullen niet langer van de prijsstijging kunnen profiteren.</p>
      <p sl="es">Het zware beroep van melkveehouder wordt extra bemoeilijkt door problemen bij het verkrijgen van quota, problemen bij het kopen van vee … Wist u, mevrouw de commissaris, dat Europese melkveehouders hun melkkoeien tegenwoordig moeten kopen in landen als Canada en de Verenigde Staten, omdat ze op de interne markt niet aan vee kunnen komen?</p>
      <p sl="es">In het licht van het voorgaande wil ik u vragen, mevrouw de commissaris – en ik weet zeker dat u dat zult doen – om met gepaste maatregelen te reageren op deze nieuwe omstandigheden, omstandigheden die we een jaar geleden nog voor ondenkbaar hielden. We zullen een debat moeten gaan voeren over de gevolgen hiervan voor de voedselsector.</p>
      <p sl="es">Naar mijn mening moeten we niet alleen hopen, zoals ik op uw weblog las, dat het concurrentievermogen van Europese boeren op de internationale markten niet al te zeer wordt aangetast, maar zullen we snel actie moeten ondernemen om dat te voorkomen.</p>
    </intervention>
    <intervention id="2-366" speaker_id="2306" name="Kyösti Virrankoski" is_mep="True" mode="spoken">
      <p sl="fi">namens de ALDE-Fractie . – Mijnheer de Voorzitter, allereerst wil ik de rapporteur, mevrouw Jeggle, dankzeggen voor haar voortreffelijke verslagen. Melk is een van de belangrijkste sectoren van de landbouwproductie. Dat geldt te meer omdat de rundvleesproductie in grote mate afhankelijk is van de kalveren die door melkveebedrijven worden gefokt. De productie van melk is bovendien uitermate geschikt voor gebieden waar de natuurlijke omstandigheden het slechtst zijn. In Noord-Europa kunnen melkveehouders bijvoorbeeld effectief gebruik maken van het feit dat de landbouwgrond daar een uitstekende bron is voor ruwvoedergewassen, waardoor de productie ook bestand is tegen regen, vorst en andere ongunstige natuurlijke omstandigheden.</p>
      <p sl="fi">De voorstellen die nu ter tafel liggen zullen de EU-wetgeving met betrekking tot de zuivelindustrie vereenvoudigen. Het kwaliteitsklassensysteem voor boter wordt vereenvoudigd, het strenge classificatiesysteem voor het vetgehalte wordt afgeschaft, de steun voor schoolmelk wordt losgekoppeld van het vetgehalte en de interventieregeling wordt transparanter. Dit lijken mij positieve maatregelen en ik wil mevrouw Fischer Boel voor deze aanpassingen bedanken.</p>
      <p sl="fi">Het grote punt van discussie is de algehele hervorming van de melksector die in de nabije toekomst zal plaatsvinden in combinatie met de health check , de tussentijdse evaluatie van het gemeenschappelijk landbouwbeleid. Daarbij staan de melkquota centraal.</p>
      <p sl="fi">Het huidige evenwicht in de melkproductie is te danken aan de melkquota. Dankzij de melkquota verdween de boterberg van 1 300 miljoen kilo, die eind jaren tachtig nog bestond. Tegelijkertijd was het mogelijk om consumenten een constant en gevarieerd aanbod van landbouwproducten te garanderen. Ook werd een voorspelbaar kader geschapen waarbinnen melkproducenten hun productie konden ontwikkelen.</p>
      <p sl="fi">Ik vind dat het de plicht is van de EU om zulke voorspelbare kaders voor de melkproductie ook in de toekomst te waarborgen. Dat is belangrijk omdat de noodzakelijke investeringen telkens voor een periode van tientallen jaren worden gedaan. Voor familiebedrijven zijn dat enorme bedragen. Bovendien verloopt het productieproces in een langzaam tempo omdat het ongeveer twee jaar kost voordat koeien kunnen gaan produceren. Daarom is het zowel in het belang van de consument als van de producent om de melkquota te handhaven. Als de quota worden afgeschaft, gaan de investeringen verloren die boeren hebben gedaan door quota te kopen en daardoor de productieomstandigheden te stabiliseren. Met deze kanttekeningen willen wij de gepresenteerde verslagen graag steunen.</p>
    </intervention>
    <intervention id="2-367" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">namens de UEN-Fractie. – Mijnheer de Voorzitter, mevrouw de commissaris, in mijn bijdrage aan dit debat wil ik graag de aandacht vestigen op de volgende onderwerpen: in de eerste plaats steun ik het voorstel van de rapporteur om de besparingen die de standaardisering oplevert, te weten een bedrag van 117 miljoen euro, te gebruiken voor het oprichten van een melkfonds.</p>
      <p sl="pl">In de tweede plaats zou dit fonds primair bestemd moeten zijn voor die melkproducenten en zuivelbedrijven, die als gevolg van de toenemende liberalisering van de markt hun boerderij of bedrijf moeten reorganiseren. Daarnaast zou het moeten worden gebruikt voor de bevordering van de consumptie van melk en zuivelproducten en met name voor uitbreiding van de financiële steun voor de levering van melk en zuivelproducten aan scholen.</p>
      <p sl="pl">Ten derde: steun verdient ook het voorstel van de Commissie voor afschaffing van de drie categorieën melk die momenteel in de handel mogen worden gebracht, namelijk magere, halfvolle en volle melk. Daardoor zal het mogelijk zijn om melk met welk vetgehalte ook in de handel te brengen, op voorwaarde dat het vetgehalte duidelijk op de verpakking wordt vermeld.</p>
      <p sl="pl">Hoewel ik achter de oplossingen sta die vervat zijn in de verslagen die door mevrouw Jeggle zijn opgesteld, wil ik commissaris Fischer Boel er graag aan herinneren dat er een serieus debat moet komen over de omvang en de toekomst van de productiequota voor melk die in de Europese Unie gelden. Die quota zijn namelijk zeer onrechtvaardig, vooral voor de nieuwe lidstaten. Mevrouw de commissaris, u hebt ons dit debat beloofd in uw antwoord op de vraag die ik hierover in oktober 2006 aan de Commissie stelde.</p>
      <p sl="pl">Polen, een land met 38 miljoen inwoners, heeft een quotum van ongeveer 9 miljoen ton, wat neerkomt op 0,23 ton per inwoner, terwijl dit voor Duitsland 0,33 ton is, voor Frankrijk 0,39 ton en voor Nederland zelfs 0,67 ton. Polen, dat zelfs nu, slechts drie jaar na de toetreding tot de EU, over uitstekende mogelijkheden beschikt voor de ontwikkeling van de melkproductie, heeft de maximumlimiet al bijna bereikt en kan de productie niet verder opvoeren. Dit heeft een zeer negatief effect op de rendabiliteit van boerderijen die zich in de productie van melk hebben gespecialiseerd.</p>
    </intervention>
    <intervention id="2-368" speaker_id="28508" name="Alyn Smith" is_mep="True" mode="spoken">
      <p sl="en">namens de Verts/ALE-Fractie . – Mijnheer de Voorzitter, ook mijn fractie en ik vallen bij dit debat niet uit de toon en willen dan ook de rapporteur onze complimenten overbrengen voor zijn uitstekende verslag waarmee - hoe ongebruikelijk - eigenlijk iedereen best tevreden mee is. Ook wil ik de Commissie mijn loftuitingen toewuiven omdat zij reeds voorafgaand aan de gezondheidscontrole hier op in heeft willen gaan, want dit is een goed stuk werk dat niks te vroeg komt.</p>
      <p sl="en">Ik wil hier kort ons eigen standpunt in de briefing van de National Farmers’ Union of Scotland met betrekking tot de initiële opmerkingen uit de doeken doen. De voorgestelde veranderingen zijn niet zozeer direct van invloed op de boeren, maar zullen leiden tot vereenvoudigingen, kostenbesparingen en een grotere doelmatigheid hoger in de keten, hetgeen het algehele concurrentievermogen van de zuivelindustrie zal vergroten en op die manier ook indirect, via de marktmechanismen, de boeren ten goede zal komen.</p>
      <p sl="en">Ook ben ik van mening dat de vereenvoudiging van de regeling voor schoolmelk meer dan welkom is. Want hoe anders dan door het bevorderen van de consumptie van melk en melkproducten door de kinderen in Europa is het mogelijk om in één klap zoveel doelstellingen op het gebied van de landbouw, economie en volksgezondheid te bereiken? Dat nu wordt getracht het stelsel logischer te maken komt, laten we eerlijk zijn, niets te laat.</p>
      <p sl="en">Ik ben weliswaar ingenomen met dit pakket maatregelen, maar wil me desalniettemin aansluiten bij mijn Schotse, maar niet politieke, collega, de heer Stevenson. De boeren krijgen inderdaad nog steeds veel en veel te lage prijzen in vergelijking met wat er in andere delen van de keten wordt binnengehaald. Veel spelers in deze markt maken flagrant misbruik van hun positie. Wij als Commissie en Europees Parlement hebben hier vanavond met de vereenvoudiging van het stelsel ons steentje bijgedragen. Je kunt je afvragen waarom het stelsel eerder überhaupt zo gecompliceerd was, maar hoe dan ook hebben wij vanavond ons beste beentje voorgezet. Nu is het aan de nationale en EU-mededingingsautoriteiten om krachtig in te grijpen ten faveure van de boeren. Want zij zijn het slachtoffer van met name de supermarkten die de facto misbruik maken van hun dominante marktpositie. Hierdoor krijgen zij voor hun hoogstaande producten nog altijd niet meer dan een aalmoes. Zoals de commissaris al zei, vormt de gezondheidscontrole een goed moment hiervoor, want totdat de EU overgaat tot actie om deze misstanden uit de wereld te helpen, zullen alle goede initiatieven zoals dit pakket - zoals tot nog toe het geval - ondergesneeuwd raken en verloren gaan in het gekrakeel.</p>
    </intervention>
    <intervention id="2-369" speaker_id="4466" name="Ilda Figueiredo" is_mep="True" mode="spoken">
      <p sl="pt">namens de GUE/NGL-Fractie. – Over het algemeen zijn wij het eens met de voorstellen in de drie verslagen die mevrouw Jeggle heeft gepresenteerd. Dat geldt met name voor het voorstel om de vrijkomende begrotingsgelden aan te wenden voor een herstructureringsprogramma dat kan worden gebruikt voor afzetbevordering en voedingsvoorlichting met betrekking tot hoeveelheden melk en zuivelproducten.</p>
      <p sl="pt">Ook vinden wij het belangrijk dat de reikwijdte en kwaliteit van de schoolmelkregeling wordt vergroot door uitbreiding van het assortiment producten dat onder de regeling valt. Daardoor kan de regeling daadwerkelijk fungeren als een programma dat de consumptie van melk en zuivelproducten bevordert doordat het beter aansluit bij de smaak van kinderen en jongeren, en dat gepaste aandacht schenkt aan voeding en een uitgebalanceerd dieet.</p>
      <p sl="pt">We zijn het er ook mee eens dat er een eenduidige regeling moet komen voor het etiketteren van consumptiemelk. Het lijkt ons terecht dat het vetgehalte in de zogeheten productaanduiding wordt opgenomen.</p>
      <p sl="pt">Tot slot wil ik iets zeggen over de situatie van dit moment. De melkproductie is niet in staat aan de huidige vraag te voldoen. Daarom moeten minder welvarende boeren en melkproducenten worden gesteund en moeten de melksubsidies voor de meest noodlijdende gebieden, met name in Portugal, worden verhoogd. Ik denk daarbij bijvoorbeeld aan de eilanden in de autonome regio der Azoren, waar de melkproductie kan worden verhoogd zonder de veestapel uit te breiden. Het gaat om een ultraperifere regio waar de omstandigheden voor het produceren van melk uitstekend zijn.</p>
    </intervention>
    <intervention id="2-370" speaker_id="28195" name="Peter Baco" is_mep="True" mode="spoken">
      <p sl="sk">In het kader van het debat over de “minihervorming” voor zuivel wil ik graag wijzen op de noodzaak om in deze vergadering de amendementen 5 en 7 aan te nemen die betrekking hebben op de Verordening houdende een gemeenschappelijke ordening der markten in de sector melk en zuivelproducten. Amendement 5 voorziet in één enkel steunpercentage van 18,15 euro per 100 kilo voor alle melk die onder de schoolmelkregeling valt. Door de steun te verhogen en de regeling te vereenvoudigen leveren we ongetwijfeld een bijdrage aan het waarborgen van gezonde voeding en de bestrijding van obesitas onder jongeren.</p>
      <p sl="sk">Amendement 7 noemt de belangrijkste doelstellingen van het melkfonds-herstructureringsprogramma. De doelstellingen van dit programma, waaronder versterking van maatregelen inzake voorlichting op voedingsgebied, bevordering van de melkconsumptie en modernisering van de melkproductie, bijvoorbeeld in berggebieden, zijn met name voor de nieuwe lidstaten een stimulans. Veel nieuwe lidstaten werden de afgelopen jaren immers geconfronteerd met een dramatische terugval in de melkproductie en een reductie van de veestapel met meer dan vijftig procent.</p>
      <p sl="sk">Helaas is daardoor met name bij kinderen de melkconsumptie gedaald tot een niveau beneden de hoeveelheid die door artsen wordt aanbevolen. Door aan deze drie documenten zijn goedkeuring te hechten kan het Europees Parlement ertoe bijdragen dat er in alle landen van de Europese Unie een evenwicht wordt bereikt tussen melkconsumptie en melkproductie.</p>
    </intervention>
    <intervention id="2-371" speaker_id="2209" name="Agnes Schierhuber" is_mep="True" mode="spoken">
      <p sl="de">Mijnheer de Voorzitter, ook ik wil mij aansluiten bij de woorden van dank aan het adres van de rapporteur. Ik denk dat de overweldigende steun in de Commissie landbouw en plattelandsontwikkeling genoeg zegt over de kwaliteit van het werk dat hier is verricht.</p>
      <p sl="de">Het minimelkpakket is niet alleen een belangrijke stap voor de Europese landbouw en melksector, maar vooral voor de bevordering van melk als onderdeel van de voeding.</p>
      <p sl="de">Vooral voor kinderen is een uitgebalanceerde voeding van groot belang. Daarin spelen melk en zuivelproducten een belangrijke rol. De gezonde ontwikkeling van onze kinderen wordt bepaald door het aanbod van gezonde voedingsmiddelen, waaronder lokale zuivelproducten. Daarom is het uitermate belangrijk om de consumptie van melk en allerlei soorten zuivelproducten te bevorderen, variërend van yoghurt tot softdrinks en lightproducten, die bij kinderen en schoolkinderen zo populair zijn.</p>
      <p sl="de">Een van de redenen waarom het belangrijk is om de afzet van melk en zuivelproducten te bevorderen is dat het steeds duidelijker wordt dat ongezonde voeding ook onder Europeanen steeds vaker tot gezondheidsproblemen leidt. De begrotingsmiddelen die in het minimelkpakket voor promotie zijn uitgetrokken, zullen het bewustzijn bij de mensen vergroten, waarvan uiteindelijk de hele bevolking zal profiteren.</p>
      <p sl="de">Het is cruciaal om ervoor te zorgen dat de besparingen die de wijzigingen opleveren ten goede komen aan de melksector. Tot slot wil ik opmerken dat de prijzen die de boeren direct voor hun producten krijgen, eindelijk omhooggaan, maar dat dit zeker niet te danken is aan het feit dat we tegenwoordig bio-energie produceren. Het is hoofdzakelijk het gevolg van milieurampen en betere markten, zowel binnen de EU als daarbuiten, dus in derde landen.</p>
    </intervention>
    <intervention id="2-372" speaker_id="28143" name="Bernadette Bourzai" is_mep="True" mode="spoken">
      <p sl="fr">Mijnheer de Voorzitter, mevrouw de commissaris, dames en heren, ik wil allereerst mevrouw Jeggle feliciteren met het voortreffelijke resultaat. Ik steun met name haar bezwaren tegen het afschaffen van de steun voor de particuliere opslag van room en mageremelkpoeder en de wens om één enkel steunpercentage voor schoolmelk in te voeren.</p>
      <p sl="fr">Evenals een aantal andere afgevaardigden wil ik echter speciaal ingaan op het huidige melktekort, dat beslist niet alleen is toe te schrijven aan het feit dat de vraag wereldwijd toeneemt. Het wordt ook veroorzaakt door een vermindering van het aanbod, wat had kunnen worden voorkomen omdat het naar mijn mening was te voorzien. Vanwege de hervormingen van het gemeenschappelijk landbouwbeleid en de daling van de prijs die aan melkproducenten wordt betaald, hebben sommige boeren, bijvoorbeeld in Frankrijk, een deel van hun melkvee van de hand gedaan en zijn ze zich meer gaan richten op rundvlees en kalfsvlees. Sommigen, zoals in Duitsland, zijn helemaal gestopt met de veehouderij en zijn overgestapt op de graanteelt. Als gevolg hiervan telt Frankrijk 100 000 melkkoeien minder dan nodig is om zijn quotum vol te maken. De Europese Unie heeft een miljard liter melk nodig om aan de Europese vraag te voldoen. Het tekort heeft nu al aanzienlijke gevolgen voor de melkprijzen en daardoor voor de prijzen van zuivelproducten en diverse andere voedselproducten. Die trend zal zich voortzetten. Omdat de prijzen voor diervoeders stijgen, zullen bovendien ook de prijzen van andere primaire levensmiddelen stijgen, zoals die van graan en vlees. Het is duidelijk dat dit tot extra problemen voor de consument zal leiden.</p>
      <p sl="fr">Ik denk daarom dat het noodzakelijk is instrumenten in te voeren die de prijzen stabiliseren. Het is met name van belang dat de veestapel zo snel mogelijk wordt uitgebreid teneinde meer marktzekerheid te verkrijgen. De melkprijs die aan producenten wordt betaald moet worden opgetrokken, zodat zij worden gestimuleerd om door te gaan en hun productie te vergroten, en de prijsstijgingen van diervoeders kunnen opvangen. Er moet meer steun komen voor afzet- en distributiekanalen. De Europese melkquota moeten zo snel mogelijk worden verhoogd. Tot slot moet de gemeenschappelijke marktordening voor melk worden herzien in het kader van de evaluatie van het gemeenschappelijk landbouwbeleid in 2008. Dat is nodig vanwege het huidige tekort, maar dient ook plaats te vinden voordat er voorstellen worden ontwikkeld met het oog op de afschaffing van de melkquota in 2015.</p>
      <p sl="fr">Tot slot wil ik de aandacht vestigen op de nog moeilijkere situatie van melkproducenten in berggebieden, de producenten die ik vertegenwoordig. Zij hebben hogere productiekosten en het is moeilijker om hen te bevoorraden. Bovendien worden zij in sommige landen, zoals in Frankrijk, geconfronteerd met een vermindering van de steun voor melkinzameling waardoor de kosten van melkinzameling in berggebieden deels worden gecompenseerd. Melkproductie is een van de sectoren die de grootste bijdrage leveren aan landschapsbeheer en ruimtelijke ordening, met name in probleemgebieden. Ik hoop daarom dat er in de komende debatten over de evaluatie van het gemeenschappelijk landbouwbeleid en over het nieuwe landbouwbeleid voldoende aandacht wordt geschonken aan de specifieke problemen van de berggebieden.</p>
    </intervention>
    <intervention id="2-373" speaker_id="28243" name="Jorgo Chatzimarkakis" is_mep="True" mode="spoken">
      <p sl="de">Mijnheer de Voorzitter, mevrouw de commissaris, “melk is goed voor elk” en vandaag heeft iedereen er de mond van vol. Melk is de oudste energiedrank ter wereld. Het is een bijzonder belangrijk product en daarom is het goed dat we er vandaag over debatteren. Het zogenoemde minimelkpakket, dat bestaat uit drie documenten, is slechts één – zij het belangrijk – onderdeel van de verdere vereenvoudiging van de Europese landbouwwetgeving. De wijzigings- en vereenvoudigingsvoorstellen die de Commissie in dit verband doet, kunnen daarom alleen maar worden toegejuicht.</p>
      <p sl="de">Zoals bekend is de hervorming van het gemeenschappelijk landbouwbeleid een continu, op de lange termijn gericht proces. Het voorgestelde minimelkpakket is een stap in de goede richting waar het gaat om hervormingen. Rome is echter niet op één dag gebouwd. De Commissie weet dat beter dan wie ook.</p>
      <p sl="de">Ook ik wil graag ingaan op een belangrijk politiek punt dat door een aantal sprekers al te berde is gebracht, namelijk de schoolmelk. De Commissie landbouw en plattelandsontwikkeling heeft voorgesteld de steun te verhogen van 16,11 euro naar 18,11 euro per 100 kilo. Dat is een zinnige correctie en het is terecht dat we die aanbeveling hebben gedaan. Misschien kunnen we nu ook serieus nadenken over een programma voor schoolfruit. De collega van de commissaris, de heer Kyprianou, zal daarmee zeker ingenomen zijn.</p>
      <p sl="de">Ik ben ook blij met de standaardisering van het eiwitgehalte van melk en zuivelproducten, omdat het Europese producenten in staat stelt een eerlijke concurrentie aan te gaan met producenten uit derde landen. Concurrentie is immers een fundamenteel liberaal uitgangspunt. Tegelijkertijd is het goed, belangrijk en nodig dat melkproducenten en zuivelbedrijven hun krachten nog meer bundelen, zodat het voor hen nog gemakkelijker wordt om voor hun belangen op de markt op te komen. Hiervoor moet ook op lokaal niveau nog het nodige werk worden verzet.</p>
      <p sl="de">Laat ik vanuit het standpunt van de consument en met het oog op de toekomst eens een gedachte onder woorden brengen. De vraag naar melk is wereldwijd enorm toegenomen. Duidelijk is dat vooral in Azië leef- en eetgewoonten veranderen, dat wil zeggen dat de vraag toeneemt en de prijzen stijgen. Het is jammer dat de hogere prijzen vooral aan de handel moeten worden toegeschreven. Toch moeten we eerlijk zijn tegenover onze burgers. Tot op zekere hoogte vertellen de hogere prijzen de ecologische waarheid. Het is bijvoorbeeld niet te begrijpen dat een liter melk tegenwoordig minder kost dan een liter water. Boter is nu goedkoper dan twintig jaar geleden. We moeten wel degelijk tegen de burgers zeggen dat er natuurlijk ook bepaalde verbeteringen zijn. Het geld moet echter in de sector blijven en niet bij de handel terechtkomen.</p>
      <p sl="de">Tot slot nog een korte opmerking over de quota. Het is duidelijk dat we de quota nog enige tijd zullen houden. Dat is hier besproken en de redenen waarom we die quota hebben, zijn genoemd. Toch moeten de huidige melkquota in maart 2015 komen te vervallen en dat niet alleen ten behoeve van de Duitse boeren, die dan zouden kunnen profiteren van de wereldwijd toenemende vraag naar melk en zuivelproducten. De opmerking die de commissaris maakte toen zij hardop nadacht, namelijk dat de quota zelfs zouden kunnen worden verhoogd, kan ook zo worden uitgelegd dat ze moeten worden afgeschaft. Laten we eerlijk zijn en pleiten voor afschaffing.</p>
      <p sl="de">Ik dank mevrouw Jeggle voor haar verslag dat al met al erg goed is. Ik wens de commissaris veel succes met de verdere hervormingen van het landbouwbeleid.</p>
    </intervention>
    <intervention id="2-374" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">Mijnheer de Voorzitter, de voorgestelde wijzigingen met betrekking tot de zuivelmarkt en de oprichting van een melkfonds zijn bedoeld om boeren en consumenten te steunen, niet om de huidige situatie schade toe te brengen. Het staat buiten kijf dat er voorzieningen moeten worden getroffen voor uitzonderlijke omstandigheden en dat een wettelijke basis voor de opslag van zuivelproducten in verschillende omstandigheden moet zijn gewaarborgd.</p>
      <p sl="pl">Een bijzonder belangrijk onderdeel van de strijd voor gezonde voeding is het verlenen van steun aan de landbouwproductie in berggebieden. Vanwege de relatief geringe vervuiling wordt daar melk van goede kwaliteit geproduceerd.</p>
      <p sl="pl">Van belang is ook dat het publiek accurate informatie krijgt over het product, dus over de melk, maar ook over het land van herkomst en de producent die verantwoordelijk is voor de productie. Daarbij moet ook worden vermeld of er tijdens het productieproces gebruik is gemaakt van genetisch gemodificeerde gewassen. Dit is met name van belang wanneer melk aan kinderen wordt verstrekt.</p>
      <p sl="pl">Ten slotte wil ik mevrouw Jeggle feliciteren met haar voortreffelijke verslag.</p>
    </intervention>
    <intervention id="2-375" speaker_id="28512" name="Jim Allister" is_mep="True" mode="spoken">
      <p sl="en">Mijnheer de Voorzitter, in het verslag over de gemeenschappelijke marktordening voor melk zijn er drie punten waar ik mij volledig in kan vinden. Ten eerste: de particuliere opslag van room en mageremelkpoeder dient niet te worden afgeschaft, maar te worden gehandhaafd als vangnet in de woelige wereld van de melkproductie. Ten tweede: de regeling voor schoolmelk is van cruciaal belang, zeker in het licht van de strijd tegen obesitas, en dient te worden uitgebreid met nieuwe en gezonde zuivelproducten. Ten derde: er dient een herstructureringsfonds voor de melksector te worden opgezet om de besparingen voortvloeiend uit de tenuitvoerlegging van het minipakket melk binnen de melksector te houden. Een dergelijk fonds kan dan worden aangewend voor maatregelen ter bevordering van de afzet en voorlichting op het gebied van voeding.</p>
      <p sl="en">Want hoewel de vooruitzichten voor de melksector momenteel gunstiger zijn, dienen we ervoor te waken de huidige vangnetten af te schaffen en niet te zorgen voor verdere verbetering van de vooruitzichten voor de melksector. Ook dienen de besparingen voor de bedrijfstak en de promotie ervan behouden te blijven.</p>
    </intervention>
    <intervention id="2-376" speaker_id="38398" name="Esther de Lange" is_mep="True" mode="spoken">
      <p sl="nl">Voorzitter, op dit late tijdstip waarop in deze zaal alleen nog de volhardende landbouwwoordvoerders en de landbouwcommissaris - waarvoor dank, mevrouw de commissaris - aanwezig zijn, is melk wellicht niet de meest voor de hand liggende versnapering waar we allen naar smachten, zeker na het voorafgaande debat. Toch mogen we niet vergeten dat we hier spreken over een van de reuzen van de Europese landbouwproductie. Zuivel wordt geproduceerd in elke lidstaat van de EU en de zuivelsector neemt maar liefst 14 procent van de productiewaarde van de Europese landbouw voor zijn rekening. Dit overigens met een relatief bescheiden aandeel in het landbouwbudget, dat mag ook wel eens gezegd worden. Bovendien levert de zuivelsector ons kwaliteitsproducten en een keur aan regionale specialiteiten. Generaal De Gaulle zag een verband tussen deze grote verscheidenheid aan producten en de bestuurbaarheid van zijn land. Hoe kun je een land met 246 soorten kaas besturen?, vroeg hij retorisch. Wat deze Franse opmerking betekent voor een Europese Unie met 27 lidstaten en ongetwijfeld duizenden kaassoorten, daar zullen we het vanavond maar niet over hebben.</p>
      <p sl="nl">Tot slot mogen we de bijdragen van zuivelboeren aan ons landschap ook niet vergeten. Een sector dus om trots op te zijn, maar die geen makkelijke jaren achter de rug heeft. De verleiding is nu groot om in het licht van die moeilijke jaren en de huidige marktontwikkelingen, in te gaan op kwesties die verder gaan dan het thema van dit debat. Ik zal dat bij wijze van uitzondering niet doen ofschoon de meeste collega’s aan deze verleiding zijn bezweken. Ik sluit me aan bij Struan Stevenson, die zich terecht afvraagt hoeveel van de prijsstijging überhaupt bij boeren terechtkomt.</p>
      <p sl="nl">Dan terug naar het thema van het debat: de uitstekende verslagen van collega Jeggle. Ik zou specifiek willen wijzen op de oproep om de schoolmelkregeling te verruimen. De koppeling tussen vetpercentage en steun is terecht geschrapt en dan het lijkt het me logisch om bij deze verruiming vooral te kijken naar innovatieve en gezonde producten, ook met het oog op Europa’s groeiende obesitasprobleem. De commissaris heeft al gemeld dat ze daarover spreekt met de lidstaten, maar wellicht kan zij ook aangeven wanneer wij concrete voorstellen daaromtrent kunnen verwachten en wanneer dus dat pakket concreet gezien uitgebreid kan worden.</p>
      <p sl="nl">Tot slot steun ik de rapporteur in haar zienswijze dat je bestaande vangnetten niet nu al volledig moet schrappen, ook al worden ze op het ogenblik niet gebruikt, maar dat dit ook een thema voor de health check is. Wordt vervolgd dus.</p>
    </intervention>
    <intervention id="2-377" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Ik wil mevrouw Jeggle van harte complimenteren met het voortreffelijke werk dat ze heeft verricht. Ook het minimelkpakket van de Commissie juich ik toe. Tot nu toe was het in de nieuwe lidstaten mogelijk om dankzij de zwaarbevochten uitzonderingsbepalingen af te wijken van de EU-voorschriften met betrekking tot het vetgehalte. Het is goed om te horen dat we na 2009 nog steeds de zuivelproducten kunnen consumeren waaraan we zo gewend zijn.</p>
      <p sl="hu">Met de verwachte intensivering van de handel tussen de lidstaten als gevolg van de liberalisering moeten we nog scherper toezien op de voedselveiligheid. Ik zou de commissaris willen wijzen op het feit dat voedselveiligheid een steeds groter probleem vormt. Dat geldt voor heel Europa, maar in het bijzonder voor de nieuwe lidstaten.</p>
      <p sl="hu">Ik steun het door de Commissie landbouw en plattelandsontwikkeling aangenomen voorstel om de besparingen die de standaardisering oplevert ten goede te laten komen aan de melksector. Het geld moet voor twee doelen worden aangewend, namelijk voor de herstructurering van de melksteun en voor het schoolmelkprogramma, dat een uitstekend initiatief is van de Commissie. Het programma is een belangrijke bouwsteen voor gezonde voeding in de strijd tegen obesitas en overgewicht. De steun voor dit programma moet worden uitgebreid.</p>
      <p sl="hu">Ik wil de heer Chatzimarkakis erop wijzen dat hij een open deur intrapt, aangezien ik anderhalf jaar geleden al heb voorgesteld een schoolfruitprogramma in te voeren. Dat voorstel werd door commissaris Fischer Boel overgenomen zodat het nu deel uitmaakt van de inmiddels voltooide hervorming van de groenten- en fruitsector. De schoolmelkregeling en het schoolfruitprogramma vullen elkaar uitstekend aan.</p>
      <p sl="hu">Het quotasysteem is al door velen ter sprake gebracht. Ik ben bang dat de Commissie het systeem zal afschaffen. Dat lijkt me evident. We moeten er evenwel voor zorgen dat een herhaling van de gang van zaken rond de maïsinterventie wordt voorkomen. Er moet sprake zijn van een “soft landing”, van een voorbereidingsperiode voor de melkproducenten. Ik ben bang dat de verhoging van de nationale quota en de afschaffing van de boetes zullen leiden tot een devaluatie van quota in de jaren daarna.</p>
    </intervention>
    <intervention id="2-378" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Mijnheer de Voorzitter, de gemeenschappelijke ordening der markten in de sector melk en zuivelproducten is een belangrijk onderwerp, zowel voor de afzonderlijke lidstaten als voor de Europese Unie als geheel. We zijn het er allemaal over eens dat bepaalde veranderingen nodig zijn. Die moeten echter gebaseerd zijn op de uitkomsten van grondig onderzoek en niet worden ingegeven door de lobby van de industrie en handel. We moeten in gedachten houden dat ons handelen altijd gericht moet zijn op het welzijn van de mensen, in dit geval van de consumenten, die van ons mogen verwachten dat wij hun belangen beschermen.</p>
      <p sl="pl">In deze context is het voorstel van de Commissie om de tolerantie van ± 0,2 procent bij de vermelding van het vetgehalte van consumptiemelk af te schaffen, onaanvaardbaar. Verbeteringen van de marktordening voor melk zouden moeten beginnen met een herziening ven de melkquota, die vervolgens op basis van de consumptie zouden moeten toegewezen. We kunnen niet tevreden zijn met een situatie waarin – om een voorbeeld te noemen – Duitsland, met 80 miljoen inwoners, een melkquotum heeft van meer dan 28 600 000 ton, terwijl Polen, met 38 miljoen inwoners, minder dan 9 miljoen ton heeft.</p>
      <p sl="pl">Voor het gemeenschappelijk landbouwbeleid, waaronder het zuivelbeleid, moeten ook vragen worden beantwoord als: welk type landbouw steunen we – zijn dat kleine familiebedrijven of zijn dat boeren met duizenden of tienduizenden hectaren land? Als het de familiebedrijven zijn – de categorie die ik voor ogen heb – is financiële steun voor particuliere opslag op de boerderij niet nodig. Deze gelden zouden beter kunnen worden besteed aan het voorgestelde melkfonds, dat onder meer zou kunnen worden gebruikt voor het verspreiden van informatie over de voedingswaarde van melk en zuivelproducten, en voor steun ten behoeve van de schoolmelkregeling, de vervaardiging van regionale producten en de herstructurering van de zuivelindustrie.</p>
    </intervention>
    <intervention id="2-379" speaker_id="28115" name="Mairead McGuinness" is_mep="True" mode="spoken">
      <p sl="en">Voorzitter, ook ik zou mevrouw Jeggle willen complementeren met de bekwaamheid waarmee zij deze verslagen tot stand heeft gebracht. Ik denk dat het in dit stadium inderdaad zinnig is om de zaken te vereenvoudigen en om dus niet volledig het roer om te gooien.</p>
      <p sl="en">Het kan echt vreemd gaan: nog niet zolang geleden was het kommer en kwel in de zuivelsector en nu is het ongelofelijk te zien hoe opgewekt en vol vertrouwen de boeren zijn deze zomer. Voor de eerste keer sinds lange tijd kunnen ze weer een beetje lachen dankzij het herstel van de melkprijs. De consumenten merken nu ook - en dat wordt bevestigd door Tesco - dat de langdurige daling van de voedselprijzen tot stilstand is gekomen. Sir Terry Leahy, de president-directeur van Tesco, zei onlangs dat er een fundamentele verandering heeft plaatsgevonden als het gaat om het belang dat de consument aan voedsel hecht. Ik geloof dat hij daar wel gelijk in heeft. Dit is een zeer positieve ontwikkeling en ik hoop dan ook dat dit het einde inluidt van het afbraakbeleid, de afbraakprijzen voor voedsel in de supermarkten. Maar goed, het gaat hier nu uiteraard om de melk. Gezien de huidige marktsituatie branden we allemaal van nieuwsgierigheid naar uw plannen voor de melkquota.</p>
      <p sl="en">Ik heb overigens ook gelezen dat China dolgraag wil dat alle kinderen in het land melk kunnen drinken. Het is dan toch wel frappant dat de kinderen hier in Europa naar het schijnt steeds minder melk drinken. Maar wat die regeling voor schoolmelk betreft, wil ik graag even kwijt hoe Áine, een van mijn kinderen - ze is 10 jaar oud - er tegenaan kijkt. Zij heeft zich onlangs afgemeld voor de schoolmelkregeling en het is interessant om te bekijken waarom ze dat gedaan heeft, want ze houdt nu juist zoveel van melk. De reden was gewoon dat ze liever buiten speelt met haar vriendjes dan binnen in school te moeten blijven om haar melk op te drinken. Er zijn dus vele redenen waarom deze regeling tegen het licht moet worden gehouden, en wel in samenwerking met de scholen, want de gemiddelde consumptie in Ierland is laag, iets waarover wij ons gezien de strijd tegen obesitas zorgen over maken.</p>
      <p sl="en">Ik kijk echter uit naar de toekomst en de zogeheten gezondheidscontrole. Met mijn gezondheid is het op dit moment ook niet helemaal al te best gesteld, en ik denk dat een kop hete melk voor degenen die hier nog zo laat aanwezig zijn zeker niet verkeerd zou zijn geweest!</p>
    </intervention>
    <intervention id="2-380" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Mijnheer de Voorzitter, de verslagen van mevrouw Jeggle maken een begin met de hervorming van de markt voor melk en zuivelproducten. Het is goed dat het voorstel voor de oprichting van een melkfonds wordt gedaan voordat er specifieke maatregelen worden genomen om de melk- en zuivelsector te hervormen. Het is ook goed dat er door een vermindering van het aantal regelingen dat betrekking heeft op de gemeenschappelijke marktordening voor melk en zuivelproducten enige flexibiliteit wordt geïntroduceerd.</p>
      <p sl="pl">Wat niet goed is, is dat deze flexibiliteit niet verder is doorgevoerd en dat het melkquotasysteem, dus de feitelijke controle op de productiehoeveelheden, niet is afgeschaft. Ook is het niet goed dat de standaardisering in de vorm van een consolidatie van het eiwit- en vetgehalte gehandhaafd blijft, aangezien daardoor – in tegenstelling tot de situatie bij de vleesproductie – de kwaliteit van het product wordt gescheiden van de producent.</p>
      <p sl="pl">Tot slot: voor de producenten en zuivelbedrijven en voor ons allen hoop ik dat deze hervorming beter in haar opzet zal slagen dan de vorige.</p>
    </intervention>
    <intervention id="2-381" speaker_id="1993" name="Carmen Fraga Estévez" is_mep="True" mode="spoken">
      <p sl="es">Mijnheer de Voorzitter, allereerst wil ik mevrouw Jeggle feliciteren met haar verslagen, die gedetailleerd ingaan op de voorstellen van de Commissie en deze ook verbeteren. Ik hoop alleen dat de technische overeenstemming die men in de Commissie landbouw en plattelandsontwikkeling heeft bereikt, niet betekent dat de Raad de amendementen die door het Parlement zijn aangenomen, niet meer in overweging neemt, bijvoorbeeld het amendement dat voorstelt om de steun voor particuliere opslag niet af te schaffen.</p>
      <p sl="es">Verder wil ik benadrukken dat dit pakket voorstellen belangrijke elementen bevat die het begin inluiden van een tussenfase die – in beginsel in 2015 – zal leiden tot de afschaffing van het quotasysteem. Ik wijs bijvoorbeeld op de verlaging van de interventieprijs voor mageremelkpoeder.</p>
      <p sl="es">De aankondiging dat de melkquota zullen verdwijnen heeft onder producenten geleid tot onzekerheid. De commissaris is zich daarvan bewust. Dit heeft een verlammende invloed op de quotamarkt en leidt tot een aanmerkelijke vertraging in de herstructurering die nodig is voor de sector, in ieder geval in Spanje.</p>
      <p sl="es">Om deze redenen vragen we de Commissie niet te wachten met voorstellen die betrekking hebben op de toekomst van de sector. Er moeten antwoorden komen op vragen als het tempo waarin de geleidelijke verhoging van de quota zal plaatsvinden, de eventuele compensatie voor het verlies van productierechten of het niveau van directe steun na de nieuwe daling van de interventieprijzen; deze en andere vragen moeten snel worden beantwoord zodat de sector van deze onzekere situatie kan worden verlost.</p>
    </intervention>
    <intervention id="2-382" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, mevrouw de commissaris, we voeren een debat over het minipakket van hervormingen van de markt voor melk en zuivelproducten. “Minipakket” is een goede benaming voor de voorgestelde wijzigingen. Een volledige en echte hervorming van deze markt moet nog plaatsvinden.</p>
      <p sl="pl">Het minipakket bevat zinnige voorstellen die onze steun verdienen. Ze betreffen de oprichting van een melkfonds ter ondersteuning van de hervormingsmaatregelen in deze sector, zoals de bevordering van melkconsumptie, waaronder schoolmelk, of de steun voor melkproductie in berggebieden. Ook de steun voor particuliere opslag van zuivelproducten moet worden gehandhaafd.</p>
      <p sl="pl">De hamvraag is echter hoe het staat met de grote hervormingen van de melkmarkt. We zien momenteel dat de prijzen van zuivelproducten stijgen, wat in de hele Europese Unie de inflatie zal aanwakkeren. Er is een toenemende behoefte om zuivelproducten vanuit de EU te exporteren.</p>
      <p sl="pl">Wat is de situatie binnen de EU? We kennen productiequota en enorme boetes wanneer die worden overschreden. Wat moet er gebeuren? We moeten kiezen voor een systematische, maar gecontroleerde aanpak. Om te beginnen moeten we de melkquota verhogen met 2 tot 5 procent per jaar, afhankelijk van de situatie in het desbetreffende land. We moeten het pad effenen voor afschaffing van de quota in 2015 – dat is waar de boeren op wachten. De commissaris heeft dit bij verschillende gelegenheden gezegd. Kunnen we het ons permitteren om te wachten met de health check ? Ik denk het niet. Ik vind dat we vanaf vandaag kunnen beginnen met het geleidelijk verhogen van de melkquota. Ik herhaal: langzaam, stapsgewijs en op een volledig gecontroleerde manier.</p>
    </intervention>
    <intervention id="2-383" speaker_id="28228" name="Albert Deß" is_mep="True" mode="spoken">
      <p sl="de">Mijnheer de Voorzitter, mevrouw de commissaris, dames en heren, mevrouw Jeggle heeft met haar drie verslagen over melk een voortreffelijke prestatie geleverd waarvoor ik haar hartelijk wil bedanken. Ik dank ook de commissaris voor de voorstellen die ten grondslag liggen aan het debat van vandaag. De drie verslagen hebben een nogal technisch karakter. Het beslissende debat over melk zal plaatsvinden in het kader van de health check .</p>
      <p sl="de">Ik zou op een paar punten willen ingaan. Het doet mij genoegen dat in het eerste verslag een standaardisering van het eiwitgehalte in melkpoeder wordt voorgesteld, wat leidt tot aanpassing van de markt. Wat ik goed vind aan het tweede verslag is dat de 27 nationale kwaliteitsklassen voor boter worden afgeschaft en worden vervangen door een uniforme, in de hele EU geldende kwaliteitsnorm. Ik ben ook blij dat meer aandacht wordt besteed aan schoolmelk. Het is beter om melk en zuivelproducten aantrekkelijker te maken voor onze kinderen dan te moeten discussiëren over alcoholmisbruik onder jongeren, zoals we vandaag deden.</p>
      <p sl="de">Het derde verslag geeft aan dat er meer flexibiliteit mogelijk is bij het in de handel brengen van consumptiemelk. Ik wil de commissaris er nadrukkelijk op wijzen dat de tolerantiemarge van ± 0,2 procent veel te hoog is. Melkproducenten berekenen het vetgehalte van de melk die zij van de boeren krijgen tot op een honderdste procent nauwkeurig. Zij moeten dus in staat zijn consumenten een precieze indicatie te geven van het vetgehalte van consumptiemelk.</p>
      <p sl="de">Melk is een waardevol en gezond voedingsmiddel. Melk en zuivelproducten maken deel uit van een gezond dieet en ik hoop dat de stijgende trend voor onze melkveehouders doorzet en dat de markt zal groeien. Dat is dringend noodzakelijk als we ervoor willen zorgen dat onze melkveehouders beter worden beloond voor het feit dat zij 365 dagen per jaar werken. De verontwaardiging over de stijgende melkprijzen is niet terecht. De gemiddelde consumptie in Europa is 260 kilo. Als de consument 10 cent meer moet betalen, komt dat neer op 50 cent per week. Dat moet de melkproductie in Europa ons toch zeker waard zijn.</p>
    </intervention>
    <intervention id="2-384" speaker_id="33987" name="Monica Maria Iacob-Ridzi" is_mep="True" mode="spoken">
      <p sl="ro">Mijnheer de Voorzitter, dames en heren, de maatregel tot vereenvoudiging van de gemeenschappelijke marktordening voor melk is – ook vanuit het perspectief van de lidstaten – een geweldig initiatief waardoor de Europese Unie beter rekening houdt met de werkelijke behoeften van de boeren. Dat is met name mogelijk door de productie en het in de handel brengen van melk te liberaliseren. Dit is goed nieuws, vooral voor landen waar de boeren te grote investeringen zouden moeten doen om slechts een van de drie categorieën melk te produceren die tot nu toe zijn toegestaan.</p>
      <p sl="ro">Ik denk dat boeren onder de huidige marktomstandigheden niet in staat zouden zijn hun productie voor 2009 aan te passen, wanneer de overgangsperiode afloopt. Bovendien dient de Europese Unie ons niet voor te schrijven wat de samenstelling van zuivelproducten moet zijn, zolang aan de fytosanitaire normen wordt voldaan. Daarom ben ik het volledig eens met deze liberaliseringsmaatregel.</p>
      <p sl="ro">Ten tweede steun ik de invoering van één enkel steunpercentage voor schoolmelk. Dit is een belangrijke maatregel die zowel zal bijdragen aan de sociale samenhang binnen Europa, aangezien armere regio’s worden bevoordeeld, als aan de bestrijding van obesitas onder jongeren. Volgens een voorstel van de Commissie moet de steun worden verhoogd om te voorkomen dat scholen en kleuterscholen worden gedwongen een deel van de kosten voor hun rekening te nemen. Bovendien zal deze steun vooral voordelig zijn voor landen die al een steunregeling voor scholen kennen. Europese fondsen kunnen bijdragen aan de kwaliteit van programma’s en producten die aan leerlingen worden verstrekt en zullen leiden tot aanzienlijk besparingen op de begroting van de lidstaten. Dat geld kan dan voor andere terreinen van het jeugdbeleid worden aangewend.</p>
      <p sl="ro">Ik steun ook de oprichting van een Europees fonds voor de herstructurering van de melksector. Het dient ook een begrotingslijn te bevatten voor kwaliteitsverbetering, aangezien veel boeren in de nieuwe lidstaten na 2009 hun producten niet meer kunnen verkopen.</p>
      <p sl="ro">Niet onbelangrijk is ten slotte dat we de wijzigingen in de gemeenschappelijke marktordening plaatsen in de bredere context van de gezondheidscontrole van het gemeenschappelijk landbouwbeleid. Ik denk dat dit het juiste moment is om de gemeenschappelijke markt voor melk te hervormen en te komen tot afschaffing van het melkquotasysteem.</p>
    </intervention>
    <intervention id="2-385" speaker_id="photo_generic" name="Mariann Fischer Boel" is_mep="True" mode="spoken">
      <p sl="en">lid van de Commissie . − Mijnheer de Voorzitter, allereerst zou ik degenen die hier nog aanwezig zijn willen bedanken voor dit constructieve debat. Aangezien onze meningen wat betreft het minipakket melk niet veel van elkaar afwijken, zou ik graag mijn afsluitende woorden willen wijden aan de melkprijzen.</p>
      <p sl="en">In de afgelopen weken hebben verschillende betrokken partijen en de media veel aandacht besteed aan de ontwikkeling van de zuivelprijzen in de Gemeenschap deze zomer. Ik ben erg blij vandaag in de gelegenheid te zijn een aantal dingen recht te zetten zodat mogelijke misverstanden voorkomen kunnen worden. Het is inderdaad waar dat de prijzen voor zuivelproducten sinds het begin van dit jaar sterk gestegen zijn. Dat is met name het gevolg van ontwikkelingen op de zuivelmarkt en niet, zoals terecht opgemerkt, een gevolg van een hogere productie van bio-energie.</p>
      <p sl="en">Er zijn uiteraard verschillende mogelijke verklaringen voor deze prijsstijgingen - ik kom daar later nog op terug - maar eerst wil ik de zaken in een breder perspectief plaatsen.</p>
      <p sl="en">Het is algemeen bekend dat het aandeel van het inkomen dat Europese huishoudens uitgegeven aan voeding jarenlang gestaag gedaald is. Op dit moment bedraagt het aandeel van het inkomen dat in de Gemeenschap besteed wordt aan voedsel en niet-alcoholische dranken slechts zo’n 12 procent. Een enorme daling dus in geld uitgedrukt. Een Duitse krant publiceerde onlangs een klein onderzoekje van hun hand waaruit naar voren kwam dat iemand in 1960 11 minuten moest werken om één liter melk te kunnen kopen en in 2006 slechts nog 3 minuten. De gemiddelde prijs van boter bedraagt op dit moment 4,10 euro, terwijl die in 1982 nog op 4,50 euro lag. Let wel, dit zijn nominale prijzen waarbij geen rekening is gehouden met de inflatie. Op dit moment beginnen de prijzen weer vanuit het in 2003 bereikte historische dieptepunt, dat het gevolg was van de hervormingen dat jaar, omhoog te kruipen. Dankzij die hervormingen, in het kader waarvan melkveehouders werden gecompenseerd voor mogelijke lagere prijzen, heeft de sector een sterkere concurrentiepositie verkregen.</p>
      <p sl="en">Maar nu dan de belangrijkste factoren die ten grondslag liggen aan de huidige marktsituatie. Ten eerste: de meeste subsidies zijn tot nader order opgeschort, en wel met name de exportrestituties, de interventieaankopen, alsook de verschillende vormen van afzetsteun.</p>
      <p sl="en">Ten tweede zijn op dit moment de interventievoorraden op; alle voorraden zijn op de interne markt afgezet.</p>
      <p sl="en">Ten derde is er als gevolg van lagere productievolumes en het feit dat de interventievoorraden op zijn, sprake van een lager boteraanbod. Tot voor kort werd melkvet bij voorkeur aangewend in de kaasproductie, maar dankzij hogere boterprijzen begint de zuivelindustrie de boterproductie weer op te voeren.</p>
      <p sl="en">Ten vierde, ook al is er dit jaar iets meer koemelk opgehaald dan vorig jaar, toch is dit niet genoeg om te voldoen aan de gestegen vraag.</p>
      <p sl="en">Ik zou nog meer factoren kunnen noemen die ten grondslag liggen aan de huidige situatie, maar waar het hier om draait is dat hier de krachten van vraag en aanbod aan het werk zijn. Dus vaarwel de situatie waarin het interventieniveau allesbepalend was voor de prijsvorming. Er worden nu echte commerciële besluiten genomen in de sector, hetgeen resulteert in een maximaal rendement ten behoeve van verdere investeringen. Dat biedt op zijn beurt weer de mogelijkheid hogere prijzen uit te betalen aan de producenten van de melk, de boeren.</p>
      <p sl="en">Gezien dit alles doet de stijging van de bruto melkprijs van de afgelopen maanden mij deugd. In sommige lidstaten wordt gewag gemaakt van stijgingen van zo’n 15 tot 20 procent. Maar niet te vergeten zijn de productiekosten eveneens gestegen. De melkproductie zal dan ook alleen verder kunnen blijven stijgen indien de huidige winstmarges worden gehandhaafd of vergroot.</p>
      <p sl="en">Er is dus al met al reden tot gematigd optimisme. Historisch gezien zijn de huidige groothandels- en detailhandelsprijzen niet zo verschrikkelijk hoog, maar het is bemoedigend te zien dat de zuivelindustrie en de melkveehouders zich min of meer zelf kunnen bedruipen, en dat de uitgaven aan marktondersteuningsmaatregelen nu min of meer zijn teruggebracht tot een niveau waarop men spreken kan van maatregelen met louter een licht sociaal karakter.</p>
      <p sl="en">Onze beleidsbeslissingen met betrekking tot de zuivelindustrie mogen echter niet worden ingegeven door ontwikkelingen op de korte termijn. Het nu komende jaar biedt ons een uitstekende gelegenheid om te spreken over de manier waarop de zuivelindustrie op een duurzame wijze verder kan worden ontwikkeld.</p>
      <p sl="en">Zoals gevoeglijk bekend loopt het melkquotastelsel op 31 maart 2015 op z’n eind. Zoals ik al eerder zei is het mijn bedoeling om in november een debat over de zogeheten gezondheidscontrole op gang te brengen. Als alles goed is kunnen na alle besprekingen, waaronder hier in het Parlement, aan het einde van het voorjaar van 2008 alle desbetreffende wetsvoorstellen worden ingediend, om deze dan als het even lukt per 2009 te doen ingaan. Bij die gelegenheid zullen we in een bredere context met elkaar kunnen spreken over de hele zuivelsector.</p>
      <p sl="en">Het is mijn bedoeling om te bekijken welke maatregelen zouden kunnen worden getroffen om het verstrijken van het quotastelsel in 2015 met zo min mogelijk strubbelingen gepaard te doen laten gaan. Zoals eerder gesuggereerd zou dat kunnen worden bewerkstelligd met een zekere stijging van de quota in aanloop naar 2015, zo vanaf de helft van de nog resterende periode. Ik twijfel er niet aan dat we in het komende jaar nog heel vaak in de gelegenheid zullen zijn om vele uitermate interessante discussies te voeren, waaronder over de zuivelsector in een bredere context.</p>
    </intervention>
    <intervention id="2-386" speaker_id="4308" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="2-387" speaker_id="28373" name="Bogdan Golik" is_mep="True" mode="written">
      <p sl="sl">Mijnheer de Voorzitter, het voorstel van de Commissie met betrekking tot een minimelkpakket zal zeker bijdragen aan een vereenvoudiging van het gemeenschappelijk landbouwbeleid en een vermindering van de administratieve lasten. De meeste onderdelen van het pakket verdienen steun. Dat geldt met name voor het voorstel om binnen de Gemeenschap consumptiemelk te produceren en in de handel te brengen met meer gradaties in het vetgehalte dan tot nu toe mogelijk was en voor het voorstel om één enkel steunpercentage voor schoolmelk in te voeren.</p>
      <p sl="sl">De afschaffing van de steun voor particuliere opslag van mageremelkpoeder en room roept echter enkele vragen op. De Commissie huldigt het standpunt dat ondernemers in de EU geen gebruik hebben gemaakt van dit steuninstrument voor de zuivelmarkt en dat het om die reden als achterhaald en overbodig moet worden beschouwd. Op dit moment is het moeilijk om met enige zekerheid te voorspellen hoe de markt voor melk en zuivelproducten zich op de langere termijn zal ontwikkelen, vooral omdat er momenteel veranderingen worden doorgevoerd in het gemeenschappelijk landbouwbeleid. Afschaffing van het bovengenoemde instrument lijkt daarom enigszins voorbarig, ook al wordt er op dit moment geen gebruik van gemaakt.</p>
    </intervention>
    <intervention id="2-388" speaker_id="28146" name="Hélène Goudin" is_mep="True" mode="written">
      <p sl="sv">De Junilijst heeft in dit Parlement al vaak ernstige politieke bezwaren geuit tegen verslagen die afkomstig waren van de Commissie landbouw en plattelandsontwikkeling. Het verslag over de gemeenschappelijke ordening der markten in de sector melk en zuivelproducten (A6-0283/2007) is weer een verslag van deze commissie waarin hardnekkig wordt vastgehouden aan handhaving van de zware subsidies voor alle mogelijke groepen in de landbouwsector en aan voortzetting van het protectionisme tegen de buitenwereld.</p>
    </intervention>
  </section>
  <section id="creitem30" title="22. Agenda van de volgende vergadering: zie notulen"/>
  <section id="creitem31" title="23. Sluiting van de vergadering"/>
</text>
