<?xml version='1.0' encoding='utf-8'?>
<text id="20080117.NL" lang="nl" date="2008-01-17" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Rol van de vrouw in de industrie (debat)">
    <intervention id="4-007" speaker_id="4346" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0519/2007) van Ilda Figueiredo, namens de Commissie rechten van de vrouw en gendergelijkheid, over de rol van de vrouw in de industrie (2007/2197(INI) .</p>
      <p sl="nl">Dit is een belangrijk verslag en het zou in de media wel eens bijzondere aandacht kunnen krijgen.</p>
    </intervention>
    <intervention id="4-008" speaker_id="4466" name="Ilda Figueiredo" is_mep="True" mode="spoken" role="rapporteur">
      <p sl="pt">Ik wil allereerst de leden en ambtenaren van de Commissie rechten van de vrouw en gendergelijkheid en de rapporteur voor advies van de Commissie industrie, onderzoek en energie bedanken voor de steun en de belangrijke bijdrage die zij hebben gegeven, met name door de voorstellen die zij voor dit verslag hebben ingediend en die eenparigheid van stemmen mogelijk hebben gemaakt. Het was een klus die enkele maanden in beslag nam en tevens een parlementaire hoorzitting omvatte met belangrijke bijdragen van de leden van beide parlementaire commissies en van genodigden van buiten, met name van maatschappelijke organisaties.</p>
      <p sl="pt">Met dit verslag beogen wij de rol van vrouwen in de industrie zichtbaarder te maken, waar gemiddeld meer dan 14 procent van de vrouwelijke beroepsbevolking van de EU werkzaam is. In sommige landen ligt dit percentage boven de 25 procent, zoals in Bulgarije en Tsjechië, terwijl in andere landen dit percentage circa 20 procent bedraagt, zoals in Portugal, Griekenland en Hongarije.</p>
      <p sl="pt">We weten dat in enkele industriële sectoren de meerderheid van de werknemers vrouw is, zoals bij textiel, kleding, schoeisel, delen van de levensmiddelenindustrie, kurk, kabels, elektrisch en elektronisch materiaal, terwijl vrouwen maar weinig te vinden zijn in de sectoren van de geavanceerde technologie. Dit vereist een verschillende aanpak, maar met de gemeenschappelijke doelstelling om de rol van de vrouwen die er werkzaam zijn te versterken, gelijke kansen te waarborgen bij toegang tot de arbeidsmarkt en bij de werving van werknemers en gelijke kansen inzake loon, loopbaanperspectieven, beroepsopleiding, goede arbeidsvoorwaarden en betere beloning, waarbij rekening wordt gehouden met het moederschap en met het vaderschap als fundamentele sociale waarden.</p>
      <p sl="pt">De noodzaak om werk met rechten voor vrouwen die in de industrie werken, te waarborgen en hun toegang tot de arbeidsmarkt in deze belangrijke productiesector te blijven vergemakkelijken, betekent ook dat er veel meer aandacht moet worden geschonken aan de situatie in de verschillende industrieën van de Europese Unie, aan de uitdagingen waarmee zij worden geconfronteerd en aan de antwoorden die hierop gevonden moeten worden. Dit geldt ook voor de internationale handel en voor het toezicht op de importsituaties van de meest gevoelige producten, zoals in de textielsector.</p>
      <p sl="pt">Ik vraag ook uw speciale aandacht voor de herstructureringen en verplaatsingen van multinationals die in het bijzonder van invloed zijn op de arbeidsparticipatie van vrouwen en de werkloosheid onder vrouwen vooral in regio’s waar geen alternatieve werkgelegenheid is, doet toenemen. De bestrijding van loondiscriminatie, die nog altijd bestaat en vrouwelijke werknemers raakt, voornamelijk in de vorm van indirecte loondiscriminatie, vereist de ontwikkeling van een methodiek voor functieanalyse om het recht op gelijke beloning voor mannen en vrouwen te waarborgen, de mensen en hun bezigheden de waardering te geven die hun toekomt en tegelijkertijd het werk een plaats te geven als structurele factor voor de verbetering van de productiviteit, de concurrentiekracht en de kwaliteit van bedrijven en voor betere leefomstandigheden voor werknemers en werkneemsters.</p>
      <p sl="pt">We moeten daarom initiatieven aanmoedigen die bijdragen aan de ontwikkeling in bedrijven van positieve maatregelen en van een personeelsbeleid waardoor gendergelijkheid wordt bevorderd. We moeten ook voorlichtings- en opleidingsmaatregelen stimuleren die het mogelijk maken succesvol gebleken praktijken te bevorderen, over te dragen en te integreren. Ik noem hier enkele projecten die met de steun van het Equal-programma zijn ontwikkeld, waarmee ik in Portugal kennis heb kunnen maken en dat de volle aandacht van de Europese Commissie verdient om de voortgang en uitbreiding ervan te waarborgen.</p>
      <p sl="pt">Zoals in het verslag wordt benadrukt, zijn collectieve onderhandelingen en overeenkomsten uitermate belangrijk bij de bestrijding van discriminatie tegen vrouwen en met name bij de toegang tot de arbeidsmarkt, loon, gezondheids- en veiligheidsomstandigheden op het werk, loopbaanperspectieven en beroepsopleiding. Maar de lidstaten en de Commissie hebben bijzondere verantwoordelijkheden en spelen een belangrijke rol bij het bevorderen van gendergelijkheid en bij de bestrijding van alle vormen van discriminatie, bij de waarborging van werk met rechten en de strijd tegen arbeidsonzekerheid die voornamelijk vrouwen treft.</p>
      <p sl="pt">Daarom roep ik op tot het ondernemen van actie, hetzij door het vaststellen van strenge gezondheidsnormen op het werk, waarbij rekening wordt gehouden met het genderperspectief, in het bijzonder met het moederschap, en met de vaststelling van een zodanige werkorganisatie en zodanige arbeidstijden dat het gezinsleven wordt gerespecteerd, hetzij door de invoering van mechanismen voor efficiënt toezicht op de eerbiediging van arbeidsrechten en de vrijheid tot het oprichten van vakverenigingen, hetzij door het waarborgen van de universele toegang tot een goede sociale bescherming en betaalbare sociale diensten, zoals met name crèches, kinderdagverblijven en ouderenzorg.</p>
    </intervention>
    <intervention id="4-009" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie . − Mijnheer de Voorzitter, de Commissie juicht de ontwerpresolutie over de rol van de vrouw in de industrie toe. Ik feliciteer de rapporteur, mevrouw Figueiredo, met het aan de orde stellen van deze gecompliceerde kwestie van de positie en rol van de vrouw in de industrie. Een van de vele redenen is dat, zoals in het verslag wordt aangetoond, de emancipatieproblematiek in de industrie nog nijpender is dan in andere sectoren.</p>
      <p sl="en">In de industrie zijn de problemen van arbeidsvoorwaarden, het beloningsverschil en het in overeenstemming brengen van werk en privéleven nog sterker.</p>
      <p sl="en">Dit is tevens een gecompliceerde kwestie omdat zij het emancipatiebeleid overstijgt en betrekking heeft op de algemene situatie in de industrie in Europa en de manier waarop het beleid van de Gemeenschap de industrie en de werknemers - zowel mannen als vrouwen - kan ondersteunen in de moeilijke context van globalisatie. Zoals u weet, onderstreepte het aannemen van de Routekaart voor de gelijkheid van mannen en vrouwen in 2006 de verbintenis van de Unie om haar uiterste best te doen om vooruitgang te boeken in de richting van een situatie van werkelijk gelijkheid tussen mannen en vrouwen.</p>
      <p sl="en">De zes prioriteiten van de Routekaart zijn gekoppeld aan het verbeteren van de situatie van vrouwen op de arbeidsmarkt. De eerste is economische onafhankelijkheid voor vrouwen en mannen, de tweede is de combinatie van privé- en beroepsleven, de derde is een evenwichtige vertegenwoordiging in de besluitvorming en de vierde is de uitbanning van genderstereotypen. De Commissie verheugt zich over het feit dat de ontwerpresolutie van het Parlement precies deze gebieden onderstreept. Hoewel er ontegenzeglijk vooruitgang is geboekt op het gebied van gendergelijkheid, zijn er nog grote uitdagingen over. De Commissie deelt de opvatting van de rapporteur dat we onze inspanningen moeten voortzetten en moeten versterken wat al is bereikt.</p>
      <p sl="en">Voor zover het gaat om de arbeidsparticipatie van vrouwen in de industrie, moeten twee kwesties worden opgelost. Ten eerste zijn er nog steeds zeer weinig vrouwen in de industrie in vergelijking met de dienstensector. Ten tweede zijn vrouwen die in de industrie werken vaak werkzaam in typisch vrouwelijke sectoren die zeer arbeidsintensief zijn en zich kenmerken door slechte arbeidsomstandigheden en lage lonen. De Commissie heeft allerlei beleid om deze uitdagingen te beantwoorden. Door stereotypen in het onderwijs te bestrijden zullen er op lange termijn meer hooggekwalificeerde vrouwen in technische en wetenschappelijke beroepen komen en dit zal ook helpen om in de behoeften aan man- of vrouwkracht van bepaalde sectoren in de industrie te voorzien. Het is ook belangrijk om de loopbanen van vrouwelijke ingenieurs te ondersteunen via netwerken, mentoraat en maatregelen om beroeps- en privéleven in evenwicht te brengen.</p>
      <p sl="en">Om meer variatie te brengen in de tewerkstelling van vrouwen in de industrie is het essentieel om zoveel mogelijk gelegenheid voor training en hertraining te bieden. Het Europees Sociaal Fonds biedt de hoognodige ondersteuning op dit gebied. Het is ook essentieel om de huidige situatie van vrouwen die in de industrie werkzaam zijn te verbeteren. Er is bijvoorbeeld nog steeds een niet te rechtvaardigen groot beloningsverschil tussen vrouwen en mannen. In de industrie kan dit verschil oplopen tot 30 procent.</p>
      <p sl="en">Daarom heeft de Commissie in juli 2007 een mededeling aangenomen voor het bestrijden van het beloningsverschil tussen mannen en vrouwen. In de mededeling werden alle bronnen bestudeerd die moeten worden gemobiliseerd om dit doel te bereiken. De betrokkenheid van bedrijven is een belangrijke manier om vooruitgang te boeken op het gebied van gelijkheid van mannen en vrouwen op het werk, het beloningsverschil tussen mannen en vrouwen, training, evenwicht tussen werk en privé en loopbaanontwikkeling. Afgezien van de wetgeving inzake gelijke behandeling waar alle bedrijven zich aan moeten houden, moeten zij worden aangemoedigd om vrijwillige maatregelen te nemen om gelijkheid te bevorderen, in het bijzonder in het kader van maatschappelijk verantwoord ondernemen.</p>
      <p sl="en">Ten slotte zal de Commissie binnenkort opnieuw een bewustwordingscampagne voor bedrijven over genderstereotypen starten. Het verslag over vrouwen in de industrie onderstreept de essentiële rol van het evenwicht tussen beroeps- en privéleven voor het bereiken van werkelijke gendergelijkheid en de Commissie deelt deze analyse. Dit punt is genoemd toen het Parlement het verslag-Kauppi in september 2007 aannam.</p>
      <p sl="en">De Commissie zal in 2008 rapporteren over de vooruitgang richting de Barcelona-doelstellingen op het gebied van kinderopvang. De tweede fase van de consultatie van de sociale partners over het evenwicht tussen beroeps- en privéleven is in juli afgerond. De Commissie is van mening dat deze kwestie moet worden opgelost met een combinatie van verschillende instrumenten, waaronder het aanpassen van de huidige wetgeving van de Gemeenschap om nieuwe uitdagingen beter tegemoet te treden.</p>
      <p sl="en">Zoals ik al benadrukte, weerspiegelt de kwestie van vrouwen in de industrie tevens de situatie van de industrie in Europa. De Commissie zal blijven trachten om al het noodzakelijke beleid in te voeren om de globalisatie tegemoet te treden, te zorgen voor een toekomst voor de industrie in de lidstaten en om werknemers van beide geslachten te helpen als de bedrijven waar ze voor werken geherstructureerd worden.</p>
      <p sl="en">Europese wetgeving voor werknemersinformatie en –consultatie, de sociale dialoog en het Europees Sociaal Fonds zijn allemaal instrumenten om dit te bereiken. Het Europees Fonds voor aanpassing aan de globalisering, gestart in 2007, zal tot 500 miljoen euro ondersteuning geven en de regels daarvan geven specifiek ruimte voor gendergelijkheid. De Commissie werkt dus door middel van verschillende maatregelen aan alle uitdagingen die in het verslag worden genoemd in verband met de rol van vrouwen in de industrie: het verbeteren van de gelijkheid, de arbeidsomstandigheden en de rol van vrouwen in de industrie, het bestrijden van stereotypen, het creëren van betere omstandigheden voor het combineren van beroeps- en privéleven en het geven van algemene steun aan bedrijven en werknemers in industriële sectoren die het zwaar hebben.</p>
      <p sl="en">Ik wil ook graag een persoonlijke verklaring afleggen: ik ondersteun deze manier van het bestrijden van de problemen op dit specifieke gebied oprecht.</p>
    </intervention>
    <intervention id="4-010" speaker_id="4552" name="Den Dover" is_mep="True" mode="spoken">
      <p sl="en">rapporteur voor advies van de Commissie industrie, onderzoek en energie . − Mijnheer de Voorzitter, ik ben erg blij met dit verslag en ondersteun het volledig. De Britse Conservatieven ondersteunen het en dat geldt ook voor de PPE-DE-Fractie. Als Europa mondiaal een leidende rol wil spelen in een zeer concurrerende, heftig concurrerende wereld, moeten we alle hulpmiddelen gebruiken die op het hoogste niveau beschikbaar zijn.</p>
      <p sl="en">Hoewel ik niet van mening ben dat er quota’s zouden moeten zijn die zeggen hoeveel vrouwen er op bepaalde niveaus in bedrijven zouden moeten zijn, en ik het bepaald niet eens ben met enige dwang op dat vlak, zou ik wel willen zien dat zoveel mogelijk vrouwen op de hoogst mogelijke niveaus terechtkomen op basis van hun bekwaamheid. Het hangt er vaak vanaf hoe we “industrie” definiëren, deze industrie is ook nog eens aan verandering onderhevig; alles is tegenwoordig veel flexibeler en het verheugt mij dat vrouwen in de verschillende functies die zij hebben, hun rol in de industrie spelen.</p>
      <p sl="en">Ik ben niet van mening dat er een handicap of ondervertegenwoordiging zou moeten zijn bij de nieuwe technologieën omdat vrouwen het verstand, de intelligentie en de kennis hebben om zich meer dan genoeg te laten gelden.</p>
      <p sl="en">Ten eerste kan ik mij vinden in het standpunt dat we altijd, waar mogelijk, gelijke lonen moeten nastreven. Betreffende dit verslag verheugde het mij dat de rapporteur de opvattingen heeft omarmd van de mensen van de verschillende fracties en dat we het unaniem eens werden. Ik wilde betere voorzieningen voor pensioenen voor vrouwen (voor overdraagbaarheid van pensioenen van de ene naar de andere werkgever, om ervoor te zorgen dat vrouwen tijdens hun arbeidsleven hogere pensioenen opbouwen) en meer flexibiliteit als het gaat om faciliteiten, zodat vrouwen hun gezinsleven en hun beroepsleven in evenwicht kunnen brengen.</p>
      <p sl="en">Zoals ik al zei ondersteun ik dit verslag volledig. Het is een vooruitgang. We hebben vrouwen nodig op elk niveau en ik wens ze succes. Ik verwelkom in het bijzonder onze nieuwe commissaris die zeer bekwaam is.</p>
    </intervention>
    <intervention id="4-011" speaker_id="23866" name="Edit Bauer" is_mep="True" mode="spoken">
      <p sl="sk">namens de PPE-DE-Fractie . – Ik zou mevrouw Figueiredo graag willen bedanken voor haar verslag. Tot op zekere hoogte somt dit verslag de problemen op waarmee vrouwen in diverse sectoren van de industrie te kampen hebben.</p>
      <p sl="sk">Sommige problemen zijn van terugkerende aard, zoals het verschil in beloning tussen mannen en vrouwen, de onevenredig lage vertegenwoordiging van vrouwen in raden van bestuur van ondernemingen en de onvoldoende mogelijkheden om beroeps- en gezinsleven te combineren. Dit verslag brengt ook onderwerpen te berde die minder vaak ter discussie staan, zoals de onvoldoende aandacht die wordt besteed aan speciale maatregelen ter bescherming van vrouwen op het werk of sociale problemen die het gevolg zijn van het overbrengen van de productie naar gebieden met lagere productiekosten.</p>
      <p sl="sk">Sommige voorstellen in het verslag brengen het subsidiariteitsbeginsel in het geding of behelzen eisen die de bevoegdheden van de sociale partners en de collectieve onderhandelingsprocedures aantasten. De PPE-DE-Fractie zal deze voorstellen niet ondersteunen.</p>
      <p sl="sk">Ondanks dat dit verslag min of meer een samenvatting van tamelijk bekende problemen is, wijst het ook op het feit dat veranderingen op dit gebied zich slechts langzaam voltrekken. Dit blijkt onder meer uit de ontwikkeling van de verschillen in beloning tussen mannen en vrouwen. Onderzoek toont duidelijk aan dat het krijgen van kinderen het omslagpunt markeert: vanaf dat punt drijven de carrières van mannen en vrouwen uiteen. Vooral de bedenkelijke stereotypen zijn moeilijk te doorbreken, zelfs als we ons hiermee niet eens meer verbaal identificeren. Het verslag gaat ook in op de overdraagbaarheid en flexibiliteit van pensioenrechten, een kwestie die steeds gevoeliger wordt gezien de geleidelijke eenmaking van de arbeidsmarkt en de alsmaar hogere mobiliteitseisen die worden gesteld aan de werknemers. Hieraan dient, vind ik, ruim aandacht te worden besteed.</p>
    </intervention>
    <intervention id="4-012" speaker_id="4239" name="Christa Prets" is_mep="True" mode="spoken">
      <p sl="de">namens de PSE-Fractie . – Mijnheer de Voorzitter, mevrouw de commissaris, ook ik wil allereerst de rapporteur bedanken voor de prettige samenwerking. We hebben als leden van verschillende fracties zeer constructief samengewerkt, waarvoor ik mijn hartelijke dank betuig.</p>
      <p sl="de">Ik wil in de eerste plaats opmerken dat we al een groot aantal verslagen over dit onderwerp hebben gepresenteerd. We eisen al meer dan dertig jaar gelijk loon voor gelijke arbeid, maar we zijn er tot nu toe niet in geslaagd om dit streven ook te realiseren. We komen weliswaar telkens weer een stapje verder en we produceren het ene stuk na het andere, maar in de praktijk blijft de positie van vrouwen ver achter bij wat we in al die jaren wilden bereiken.</p>
      <p sl="de">In de verwerkende industrie bestaat bijvoorbeeld 85 procent van het aantal werknemers uit vrouwen, in de ICT-sector is dat vijftien procent, terwijl er in de hightechsector nauwelijks vrouwen zijn te vinden. Dat betekent echter niet dat vrouwen een lager opleidingsniveau hebben, maar dat er – vooral in plattelandsgebieden – eenvoudigweg geen mogelijkheden zijn om ander werk te gaan doen.</p>
      <p sl="de">Vrouwen werken ook altijd in het segment waar lage lonen gelden en zelfs daar wordt er verschil gemaakt tussen mannen en vrouwen. Er is nog steeds sprake van ongelijkheid en discriminatie, niet alleen met betrekking tot het loon, maar ook met betrekking tot de arbeidsvoorwaarden. We roepen daarom ook de vakbonden op om zich bij loononderhandelingen krachtiger tegen deze vorm van loondiscriminatie te verzetten.</p>
      <p sl="de">Steun aan beroeps- en vakopleidingsprogramma’s ontbreekt of is zeer gebrekkig. Maatregelen op het gebied van onderwijs en opleiding zijn noodzakelijk om ook vrouwen met minder gekwalificeerde banen loopbaanperspectieven te kunnen bieden. We doen ook een beroep op bedrijven om een gezins- en vrouwvriendelijk personeelsbeleid te voeren, waarvan iedereen profijt zal hebben: wanneer iedereen zich prettig voelt, gaat het beter met het bedrijf en daarvan profiteren ook de vrouwen die er werken.</p>
    </intervention>
    <intervention id="4-013" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">namens de ALDE-Fractie . – Mijnheer de Voorzitter, ik wil mijn dank betuigen aan de rapporteur voor haar uitstekende verslag en samenwerking en bovenal voor het belichten van de ongelijke behandeling van mannen en vrouwen, hoewel we bijna nooit gehoor vinden voor onze problemen.</p>
      <p sl="fi">Ik ben er zeker van dat de commissaris zich persoonlijk inzet voor dit onderwerp, maar nadat ik uw officiële antwoord had beluisterd waarin u zei dat de Routekaart is aangenomen en dat men hier volledig achter staat, dacht ik achteraf toch dat we wel iets hadden mogen horen over wat er op dit vlak momenteel gebeurt. Helaas moeten we constateren dat er in de ambtsperiode van deze Commissie bijna niets is gebeurd op het gebied van gendergelijkheid. Dat is teleurstellend. Dat komt misschien doordat dit onderwerp niet zo belangrijk is dat commissarissen en anderen daarmee goed kunnen scoren. Desondanks wil ik, dames en heren, graag iedereen aanmoedigen meer te doen op dit vlak omdat we verantwoordelijk zijn voor de status van de vrouwen in Europa.</p>
      <p sl="fi">Ik wil graag een voorbeeld geven. In Finland kregen vrouwen het actieve kiesrecht in 1905, toen het land nog deel uitmaakte van het zeer conservatieve Rusland. Dat was opmerkelijk. Ik denk niet dat het mogelijk is, nu we deel uitmaken van Europa, dat vrouwen in alle lidstaten in de toekomst hetzelfde zullen verdienen en op gelijke wijze zullen worden behandeld, ook al heeft de EU het over mensenrechten en is zij progressief. Ik ben van mening dat Europa eens een blik zou moeten werpen op de besluiten die werden genomen ten tijde van de tsaar en doortastende besluiten moet nemen op het gebied van gelijke beloning en gendergelijkheid op het werk. De tsaar had de moed om vrouwen het kiesrecht te geven, maar de EU heeft niet de moed om ervoor te zorgen dat gelijke beloning in al haar lidstaten een feit wordt.</p>
    </intervention>
    <intervention id="4-014" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, ik kan me de jaren vijftig in Polen nog levendig herinneren. Er stonden overal reusachtige reclameborden met daarop lachende meisjes aan het stuur van een tractor. Het waren meisjes van de organisatie ‘Ten dienste van Polen’. We zagen hoe ze met pikhouwelen en spades in de hand opgewekt naar het werk vertrokken. Er waren ook affiches met vrouwen aan weefgetouwen en draaibanken. De tijden zijn echter veranderd. Vandaag werken vrouwen in ontwerpbureaus, zitten ze achter computers of bedienen ze moderne productielijnen van elektronische apparatuur, mobiele telefoons en televisietoestellen. We zien nu vrouwen met vermoeide gezichten, vrouwen die zich na een lange en vermoeiende werkdag naar huis haasten om hun andere dagelijkse taken uit te voeren. Dit soort beelden schoten me te binnen bij het lezen van het verslag van mevrouw Figueiredo over de rol van de vrouw in de industrie.</p>
      <p sl="pl">Er worden al jarenlang inspanningen geleverd om vrouwen te beschermen, om hun werkbelasting te verminderen en te verzekeren dat zij op dezelfde manier worden behandeld als mannen. Helaas blijven er nog steeds aanzienlijke verschillen bestaan. De lijst met verwachtingen is zeer toepasselijk, maar misschien onvolledig. Mannen en vrouwen worden op het werk nog steeds verschillend behandeld, wat betreft zowel hun beloning en carrièreperspectieven als de beoordeling van hun werk en kwalificaties. Wat ik het verschrikkelijkst vind, is dat we er niet in geslaagd zijn om voorwaarden te creëren die ervoor zorgen dat de verwachtingen en ambities van vrouwen kunnen worden gerealiseerd, zodat ze zeker kunnen zijn van een stabiele baan en van mogelijkheden om hun carrière verder uit te bouwen.</p>
    </intervention>
    <intervention id="4-015" speaker_id="28409" name="Raül Romeva i Rueda" is_mep="True" mode="spoken">
      <p sl="es">namens de Verts/ALE-Fractie . – Mijnheer de Voorzitter, de rol van vrouwen in de industrie is, precies zoals dat op andere vlakken gebeurt, ondergeschikt gemaakt — het is reeds gezegd, maar ik herhaal het – aan een reeks stereotypen. Sommige daarvan zijn beslist heel schadelijk.</p>
      <p sl="es">We moeten ons best doen om die stereotypen achter ons te laten en daarom vind ik het verslag van mevrouw Figueiredo een essentieel en heel belangrijk concept en zie ik in waarom het kan rekenen op de steun van onze fractie.</p>
      <p sl="es">Er is meer dan voldoende aanleiding om dit verslag te rechtvaardigen en daarin bepaalde voorstellen te doen. We hopen dat deze voorstellen een gunstig onthaal krijgen – niet alleen bij de Europese instellingen, maar ook bij de ondernemingen zelf. Daar zullen die voorstellen uiteindelijk immers moeten worden overgenomen en ten uitvoer gelegd.</p>
      <p sl="es">Een belangrijk gegeven is om te beginnen dat gemiddeld circa 14 procent van de vrouwelijke werknemers in de EU in de industrie werkt, en dat dit percentage in sommige landen boven de 25 procent ligt, dat van dit gemiddelde meer dan 21 procent in deeltijd werkt en dat vrouwen 65 procent van de deeltijdwerkers in de industriesector vertegenwoordigen. Dat is voor mij het kerngegeven voor dit debat en niet zomaar een bijkomstigheid.</p>
      <p sl="es">Een tweede belangrijk gegeven is dat vrouwen met onzeker, deeltijd-, tijdelijk en atypisch werk wat beloning betreft vaak gediscrimineerd worden, met name als zij moederschapsverlof willen nemen, en dat zij doorgaans minder mogelijkheden hebben op het gebied van basisopleiding, levenslang leren en beroepsonderwijs.</p>
      <p sl="es">Daarom wordt in dit verslag onder andere voorgesteld om zo snel mogelijk maatregelen te nemen voor de volledige en doeltreffende tenuitvoerlegging van Richtlijn 75/117/EEG inzake de toepassing van het beginsel van gelijke beloning voor mannelijke en vrouwelijke werknemers als een middel tegen loondiscriminatie. Wij dringen daar al geruime tijd op aan en hopen dat dit nu zo spoedig mogelijk zal gebeuren.</p>
      <p sl="es">Het is verder zaak dat we initiatieven, positieve maatregelen en alle vormen van personeelsbeleid die de gendergelijkheid bevorderen, aanmoedigen; dat de Commissie en de lidstaten grotere belastingvoordelen toekennen aan bedrijven met het oog op de naleving van de gedragscodes en criteria voor maatschappelijk verantwoord ondernemen in hun dagelijks werk; wij willen zien dat betere arbeidsomstandigheden worden gewaarborgd, waarbij speciaal aandacht wordt geschonken aan werktijden, moederschaps- en vaderschapsverlof - de verantwoordelijkheid wordt hier gelijkelijk gedeeld door beide partners, door het gezin – en de garantie dat de mannelijke en de vrouwelijke werknemers na het verlof het werk weer kunnen opvatten; dat het combineren van werk en gezin wordt vergemakkelijkt. Om al deze doeleinden te bewerkstelligen dringt dit verslag erop aan dat al deze rechten overal in de Europese Unie in de wetgeving worden vastgelegd.</p>
      <p sl="es">Tot slot wil ik aangeven dat ik het niet met de heer Dover eens ben over quota’s. Voor sommigen onder ons, man of vrouw, is dit een noodzakelijk instrument. Wij geloven daarom dat we er vanuit de Europese Unie op moeten aandringen dat het Noorse voorbeeld gevolgd wordt, en daarmee bedoel ik al die maatregelen die bedoeld zijn om het percentage vrouwen in de directie van overheidsbedrijven op trekken tot minimaal 40 procent, en om bij wet te verplichten dat de directies van particuliere bedrijven voor 40 procent uit vrouwen moeten bestaan.</p>
      <p sl="es">Het moge duidelijk zijn dat dit niet de oplossing is, maar het is wel een middel dat op een aantal vlakken heel nuttig blijkt te zijn. Daarom zouden we dit idee in de Europese Unie graag uitgewerkt zien.</p>
    </intervention>
    <intervention id="4-016" speaker_id="28336" name="Věra Flasarová" is_mep="True" mode="spoken">
      <p sl="cs">namens de GUE/NGL-Fractie . Mijnheer de Voorzitter, mevrouw de commissaris, dames en heren, mijn collega in de commissie, Ilda Figueiredo, heeft zoals altijd weer uitstekend werk afgeleverd. Ze heeft feiten gedocumenteerd die ik fundamenteel vind, met name het feit dat het merendeel van de werkende vrouwen werkzaam is in de verwerkende industrie, dus waarin de meeste banen geen hoge kwalificaties vereisen, handmatig werk behelzen en slecht worden betaald. Het stereotype hieraan, namelijk dat het kennelijk het lot is van vrouwen om ondergeschikt werk te doen, wordt hier goed geïllustreerd. Ik had de kans om in verschillende landen een aantal levensmiddelenfabrieken te bezoeken. Ondanks hun geografische diversiteit lijken deze fabrieken veel op elkaar. De leidinggevende functies zijn in handen van mannen, de vrouwen doen het ongekwalificeerde werk aan de lopende band. Ze verdienen maar weinig, werken ongeïnspireerd in een afstompend ritme, zonder enige motivatie zich verder te ontwikkelen, en onder ongunstige omstandigheden. Dit is natuurlijk een slechte zaak.</p>
      <p sl="cs">We moeten nog veel werk verzetten om een eind te maken aan de genderongelijkheid. We moeten beseffen dat op dit gebied nog steeds onvoldoende statistisch materiaal bestaat en dat de genderproblematiek nog een relatief jong statistisch verschijnsel is. In het dagelijkse leven komen de nadelen voor vrouwen in de industrie, vergeleken met de mannen, nog duidelijker naar voren. Daarom is het van groot belang de focus te richten op de problemen die de rapporteur volstrekt terecht als prioriteiten heeft bestempeld: de nadelen waarmee vrouwen te kampen hebben op het gebied van beloning en het feit dat maar weinig vrouwen in technische beroepen werkzaam zijn, hoewel die vergeleken met de verwerkende industrie, technologisch gezien hogere eisen stellen en beter worden betaald. Vrouwen moeten in staat worden gesteld om hogere opleidingen te volgen; in dit verband zijn beroepskwalificaties relevant. Ze moeten tevens de kans krijgen na het moederschapsverlof weer deel te nemen aan de arbeidsmarkt en scholingen te kunnen volgen. Dit geldt natuurlijk ook voor mannen die voor de kinderen zorgen.</p>
      <p sl="cs">In sommige regio’s van de Europese Unie, met name in Oost-Europa, ondergaan de industrieën structurele veranderingen. Deze veranderingen vragen meer mobiliteit en omscholingen van de werknemers. Mij zijn deze trends uit eigen ervaring bekend, aangezien ik afkomstig ben uit het geïndustrialiseerde deel van Tsjechië, dat, en hiervan ben ik me terdege bewust, geïndustrialiseerd werd op de basis van de arbeidskracht van vrouwen.</p>
      <p sl="cs">Een ander, daarmee verband houdend probleem is de verplaatsing van fabrieken naar landen buiten de Europese Unie, waar arbeidskrachten goedkoper zijn. De werkgelegenheid voor vrouwen wordt ook bedreigd door de grootschalige import van goedkope producten uit Azië en uit landen uit andere werelddelen die grote hoeveelheden consumptieartikelen produceren voor de buitenlandse markt en niet voor de eigen markt omdat de mensen daar niet beschikken over voldoende koopkracht. Al deze factoren hebben een duidelijke invloed op de werkgelegenheid van vrouwen in de industrie en daarom moeten de negatieve gevolgen ervan geleidelijk worden verholpen.</p>
    </intervention>
    <intervention id="4-017" speaker_id="28334" name="Urszula Krupa" is_mep="True" mode="spoken">
      <p sl="pl">namens de IND/DEM-Fractie . – Mijnheer de Voorzitter, uit statistische gegevens blijkt dat er in de hele Europese Unie in elke leeftijdscategorie meer mannen aan het werk zijn dan vrouwen. Dit kan toe te schrijven zijn aan een persoonlijke keuze of traditie, maar is vaak ook het resultaat van discriminatie op de werkplek. Bovendien verdienen vrouwen in alle landen van de Europese Unie gemiddeld minder dan mannen. Het is daarom belangrijk om ondernemers en werkgevers er met wetgeving en voorschriften aan te herinneren dat ze de plicht hebben om het beginsel van gelijke behandeling na te leven, niet alleen op het vlak van beloning.</p>
      <p sl="pl">Het probleem van de ongelijke vertegenwoordiging van vrouwen in de industrie moet echter op een rationele manier benaderd worden, aangezien industrietakken die als “vrouwelijk” bestempeld worden mogelijk een lagere fysieke en mentale belasting met zich meebrengen. Daarom kan aan vrouwen aangeraden worden om voor deze sectoren te kiezen, maar deze beslissing mag uiteraard niet gepaard gaan met een lagere beloning. Ik kan me moeilijk voorstellen dat er in de borduurindustrie meer mannen dan vrouwen zouden werken en in de metaalverwerkende sector meer vrouwen dan mannen. Bovendien kunnen de lonen van borduursters, een beroep dat ik als voorbeeld aanhaalde, door het artistieke karakter van het werk bijvoorbeeld hoger liggen dan die in de levensmiddelenindustrie.</p>
      <p sl="pl">We moeten ervoor zorgen dat mannen en vrouwen in alle sectoren evenveel worden betaald. Daarenboven moeten we uitbuiting en alle andere oneerlijke praktijken en omstandigheden op de werkplek een halt toeroepen. De mogelijkheid om in deeltijd te werken zou gepromoot moeten worden, vooral voor vrouwen, naast andere vormen van flexibiliteit die omscholing en levenslang leren vergemakkelijken.</p>
      <p sl="pl">In mijn toespraken en in de amendementen die ik heb ingediend, heb ik herhaaldelijk voorgesteld om niet alleen de terugkeer naar de vorige arbeidsplaats na het moederschaps- of ouderschapsverlof te garanderen, maar ook om dit moederschaps- of ouderschapsverlof mee te tellen als gewerkte tijd, in combinatie met de uitbetaling van een gepaste financiële vergoeding. Dit zou een einde maken aan lage ouderdomspensioenen en de werkloosheid doen dalen. Bovendien zou het een garantie vormen voor de juiste opvoeding en ontwikkeling van onze kinderen, die niet alleen de toekomst van elk gezin en elk volk zijn, maar ook van de hele Europese Unie.</p>
    </intervention>
    <intervention id="4-018" speaker_id="28211" name="Lydia Schenardi" is_mep="True" mode="spoken">
      <p sl="fr">Mijnheer de Voorzitter, wanneer ik dit verslag lees, heb ik zin om te zeggen : “Niets nieuws in het Westen”.</p>
      <p sl="fr">Ik stel nog steeds hetzelfde vast: bij de keuze van onderwijs en beroepsopleiding blijven stereotypen bestaan, vrouwen blijven oververtegenwoordigd in bepaalde sectoren zoals de textielsector; de lonen, de werkomstandigheden en carrièremogelijkheden zijn niet gelijk. De aanbevelingen blijven ook steeds dezelfde: het stimuleren van gelijkheid tussen mannen en vrouwen op het vlak van hun beroep, hun loon, hun aanwezigheid in de raad van bestuur van ondernemingen of het organiseren van opvang voor kinderen en flexibele werktijden.</p>
      <p sl="fr">Dat is mooi, maar wat gebeurt daarna? Wat zal dit zoveelste verslag over vrouwenrechten, in de industriesector of elders, concreet veranderen? Ondanks de verplichtingen op basis van een beleid van zogenaamde positieve acties – dit is trouwens een bedrieglijke formulering, want het gaat in feite om opgelegde quota – is het moeilijk om een mentaliteitswijziging teweeg te brengen op het vlak van gender.</p>
      <p sl="fr">Het opleggen van een soms onnatuurlijk schema, in naam van het gelijkheids- en het non-discriminatiebeginsel betekent nog niet dat vrouwen op een vlottere manier hun weg zullen vinden binnen bedrijven, welke bedrijven dat dan ook zijn. Vrouwen lijden niet onder een dermate grote handicap dat ze stelselmatig gebruik moeten maken van opgelegde verplichtingen om aanvaard te worden. De maatregelen moeten aanmoedigingen zijn, geen verplichtingen.</p>
      <p sl="fr">Wanneer het Handvest van de grondrechten wordt toegepast, mogen we niet vergeten de ondernemer ook wat vrijheid te geven om te kiezen wie hij wil aanwerven, voor zover elke werknemer op dezelfde manier behandeld wordt, los van het geslacht.</p>
    </intervention>
    <intervention id="4-019" speaker_id="28173" name="Zita Pleštinská" is_mep="True" mode="spoken">
      <p sl="sk">Een hogere concentratie van textiel- en confectiebedrijven, waarvan de werkgelegenheid voor vrouwen afhankelijk is, is karakteristiek voor sommige regio’s in Europa. De regio Prešov in het noordoosten van Slowakije is er een van.</p>
      <p sl="sk">Als we werkgelegenheid voor vrouwen willen behouden in deze achtergestelde regio’s, waar de textiel- en kledingsector zijn eigen traditie heeft, moeten we deze sector steunen als een productieve branche door het nemen van passende maatregelen, zoals nieuwe programma’s die bijvoorbeeld gericht zijn op het stimuleren en promoten van nieuwe producten op professionele en internationale beurzen. De ruimere toepassing van de strategische onderzoeksagenda van het Europees technologieplatform en het streven naar het invoeren van innovatieve technologieën en nieuwe bedrijfsmodellen vormen volgens mij een bijdrage aan de toekomst van de textiel- en kledingindustrie.</p>
      <p sl="sk">Het is algemeen bekend dat ondanks het toenemend aantal meisjes dat voor technische en wetenschappelijke studies kiest, de obstakels in de werkomgeving jonge vrouwen er vaak toe brengen om wetenschappelijke carrières in de industriesector te laten vallen. Gezien het belang van het behoud van een bepaald niveau op het gebied van scholing en kennis, moet het wetenschappelijk werk voortdurend doorgaan. In sommige wetenschappelijke instellingen wordt vrouwen niet de mogelijkheid geboden om het werk deels ook van huis uit te doen, tenzij ze absoluut aanwezig moeten zijn op hun werkplek. De mentaliteit omtrent overwerk kan een van de specifieke obstakels zijn. Dit zijn de redenen waarom vrouwen ondervertegenwoordigd zijn in de sectoren van de geavanceerde industriesectoren.</p>
      <p sl="sk">De verantwoordelijkheid ligt in eerste plaats bij lidstaten. Daarom verzoeken wij de bevoegde nationale instellingen een beleid uit te stippelen en uit te voeren dat gericht is op de mogelijkheid tot combinatie van werk en gezinsleven, op grotere flexibiliteit van werktijden en op het verbeteren van de algemene opzet van kinderopvang. Het is ook van belang om werkgevers – uit met name het MKB – te stimuleren deze beleidsmaatregelen en praktijkvormen ten uitvoer te brengen door hen technische en, waar mogelijk, ook financiële ondersteuning te geven.</p>
      <p sl="sk">Tot slot wil ik de rapporteur, Ilda Figueiredo, nog bedanken voor haar verslag, en onze schaduwrapporteur, Edit Bauer, want dankzij haar konden we het verslag aanvullen met onze suggesties. Ik heb ook grote waardering voor de mening van collega Dover van de Commissie industrie, onderzoek en energie.</p>
      <p sl="sk">Mijnheer de Voorzitter, ter afsluiting wil ik nog graag een technisch probleem ter sprake brengen. Het is erg koud in dit Huis tijdens de debatten; ook vandaag. De lage temperaturen scheppen geen goed werkklimaat voor onze activiteiten en is ook schadelijk voor onze gezondheid. Daarom zou ik u willen verzoeken ervoor te zorgen dat hierin verbetering wordt gebracht.</p>
    </intervention>
    <intervention id="4-020" speaker_id="23805" name="Zita Gurmai" is_mep="True" mode="spoken">
      <p sl="hu">Mijnheer de Voorzitter, mevrouw de commissaris, dames en heren. Ons beleid op het gebied van industriële ontwikkeling en de verwerkende industrie kan er in lijn met de Lissabondoelstellingen toe bijdragen om de Europese economie wat betreft concurrentievermogen, kennis en duurzaamheid op een vooraanstaand niveau te krijgen.</p>
      <p sl="hu">De Lissabonstrategie houdt meer in dan alleen een positieve bijdrage leveren aan de rol van vrouwen in de economie. Zo wordt er gestreefd naar verhoging van het werkgelegenheidspercentage, aanzienlijke toename van de deelname van vrouwen aan de arbeidsmarkt, het waarborgen van een zo breed mogelijke gelijkwaardigheid tussen mannen en vrouwen en het verzekeren van noodzakelijke, passende voorzieningen en gunstige voorwaarden voor vrouwelijke werknemers.</p>
      <p sl="hu">De industrie behoort op elk gebied gelijke kansen te creëren wat betreft werkgelegenheid, beloning, loopbaanontwikkeling, het zorgen voor vakopleidingen en vervolgopleidingen en het onderzoeken en beschikbaar stellen van verschillende vormen van flexibele arbeid, alsmede de combinatie van werk en privéleven.</p>
      <p sl="hu">Samengevat dient er in de industriesector voor te worden gezorgd dat er voor vrouwen fatsoenlijke arbeidsvoorwaarden beschikbaar zijn en passende vertegenwoordiging bij belangenbehartigende instanties. Ook op deze terreinen mag er geen uitzondering worden gemaakt bij het verzekeren van de gelijkheid tussen mannen en vrouwen. Ook hier dienen de beginselen van “gender mainstreaming” consequent te worden nageleefd.</p>
      <p sl="hu">Het is van belang dat de juiste gegevens beschikbaar zijn over de verschillen tussen de industriesectoren en de feitelijke arbeidsbetrekkingen binnen het grote aantal, sterk van elkaar verschillende industriesectoren. Voor de formulering van de verschillende strategieën en concrete adviezen zijn uitgebreide statistische gegevens nodig. Uit een groot aantal internationale managementonderzoeken is gebleken dat de speciale leidinggevende capaciteiten van vrouwen in zeer grote mate bijdragen aan het succes van de ondernemingen. Deze kans mag Europa zeker niet aan zich voorbij laten gaan. Hartelijk dank.</p>
    </intervention>
    <intervention id="4-021" speaker_id="28127" name="Lena Ek" is_mep="True" mode="spoken">
      <p sl="en">Mijnheer de Voorzitter, ik feliciteer de rapporteurs en diegenen die aan dit verslag gewerkt hebben met de manier waarop de huidige statistieken en de huidige situatie in Europa zijn weergegeven wat betreft vrouwen in de industrie. Het is echter onvermijdelijk om ook teleurgesteld te zijn omdat documenten zoals deze al sinds de jaren vijftig geproduceerd worden en we nog steeds weinig verandering zien. Dit geldt voor vrouwen in de industrie, de gezondheidssituatie en gezondheidszorg voor vrouwen en voor loopbaankansen, leerkansen en kansen om hun vaardigheden te verbeteren, om niet te spreken over de situatie van het combineren van werk en gezin.</p>
      <p sl="en">Ik zou daarom de helft van mijn spreektijd willen besteden aan vragen aan de Commissie. Ten eerste is het ontstellend dat we na tientallen jaren nog steeds een zodanig slechte statistische situatie hebben. Dit is iets waar de Commissie werkelijk om verbetering kan vragen waar het gaat om Europese statistieken. Volgens mij ligt de verantwoordelijkheid hiervoor voornamelijk bij de Commissie.</p>
      <p sl="en">Toen ik 25 jaar geleden universitair docent was, onderwees ik mijn studenten over de regels voor gelijke beloning die toen vanuit Brussel en de Europese lidstaten kwamen. De zaken voor het Hof (Danfoss I en II) vonden meer dan 25 jaar geleden plaats. Is het geen tijd voor nieuwe, scherpere regels? Ook dit is de verantwoordelijkheid van de Commissie.</p>
      <p sl="en">Ik zou ook een tussentijdse beoordeling willen als het gaat om de Routekaart voor gendergelijkheid. Die bevat een hoop mooie woorden, maar er is nog geen regelgeving te bekennen.</p>
      <p sl="en">Ten vierde zal bij de Voorjaarstop gewerkt worden met de Lissabonresolutie. Deze kwesties moeten in maart worden genoemd. En ten vijfde: als de Commissie - en het Parlement - seminars organiseren met groepen op hoog niveau, moeten we dezelfde regels toepassen als die Noorwegen heeft voor bedrijfraden, d.w.z. het 40:60- percentage.</p>
    </intervention>
    <intervention id="4-022" speaker_id="39022" name="Ewa Tomaszewska" is_mep="True" mode="spoken">
      <p sl="pl">Mijnheer de Voorzitter, de rol van vrouwen in de economie zal alleen al ten gevolge van de demografische problemen voortdurend toenemen. Het is dus van wezenlijk belang dat er aan deze kwestie bijzondere aandacht wordt besteed.</p>
      <p sl="pl">Als Poolse, als vrouw en als fysicus van opleiding, durf ik beweren dat het gemiddelde opleidingsniveau van vrouwen in mijn land hoger ligt dan dat van mannen. Poolse vrouwen zijn ook ondernemender in de sector van het midden- en kleinbedrijf. In de wetenschappelijke wereld heb ik tot op heden geen discriminatie op grond van geslacht vastgesteld. Desalniettemin verdienen vrouwen 15 tot 20 procent minder dan mannen en ligt het aandeel vrouwen op managementniveau in bedrijven opmerkelijk lager dan het aantal mannen. Daarenboven werken er ook meer vrouwen in onzekere arbeidsomstandigheden. Dit heeft tot gevolg dat opleidingen en andere maatregelen om de kwalificaties van vrouwen te verhogen weliswaar belangrijk zijn, maar niet volstaan om discriminatie te beperken.</p>
      <p sl="pl">Armoede bij vrouwen is niet alleen aan een geringe beloning te wijten, maar ook aan de manier waarop de pensioenregelingen zijn opgebouwd. Naar aanleiding van de hervorming van het Poolse pensioenstelsel is er een bepaling ingevoerd waarbij de pensioenbijdragen van personen die ervoor kiezen om gebruik te maken van het moederschaps- of ouderschapsverlof, uit de nationale begroting worden betaald. De invoering van deze maatregel betekende een enorme hulp voor vrouwen, aangezien de pensioenstelsels hen vaak voor hun moederschap lijken te willen straffen. In het verslag wordt gewezen op de noodzaak om dit probleem aan te pakken.</p>
      <p sl="pl">Ik vind het voorts bijzonder belangrijk dat kwesties in verband met de veiligheid en arbeidshygiëne vanuit een geslachtsspecifiek oogpunt worden bekeken, in het bijzonder wat betreft het belasten van vrouwen met taken die spier- of botletsels veroorzaken. Ook deze aangelegenheden komen in het verslag aan bod.</p>
    </intervention>
    <intervention id="4-023" speaker_id="28119" name="Kathy Sinnott" is_mep="True" mode="spoken">
      <p sl="en">Mijnheer de Voorzitter, in 1996 sloot een bedrijf dat ondergoed vervaardigt een fabriek in mijn kiesdistrict. Er werden 160 mensen ontslagen, vrijwel allemaal vrouwen van middelbare leeftijd met weinig of geen ervaring buiten de fabriek. Slechts 100 van deze vrouwen vonden weer werk. De vrouwen die werk vonden, moesten na dertig jaar in deze fabriek te hebben gewerkt opnieuw beginnen tegen het minimumloon, omdat ze niet voortdurend waren bijgeschoold en hun eerdere ervaring niet werd erkend. Deze fabriek werd naar een goedkoper gebied in de EU verplaatst en nadien naar Azië.</p>
      <p sl="en">Bedrijven zullen zich blijven hervestigen voor goedkopere arbeidskrachten en we moeten vrouwen, vooral in industrieën zoals de textiel, beschermen door de mogelijkheid te bieden voor verbetering van vakbekwaamheid en door voortdurende bijscholing te geven.</p>
      <p sl="en">Ik wil het ook kort hebben over het leerlingschap: in Ierland doorloopt slechts 5 procent van de vrouwen een leerlingschap. Het is een tweeledig probleem. Worden ze aangemoedigd om loodgieters en timmermannen te worden? Is er niet ook het probleem dat in de meeste vakken leerlingschappen verdwenen zijn?</p>
      <p sl="en">Leerlingschappen waren op zich een goede manier om informatie en vaardigheden door te geven en om daar erkenning voor te krijgen, en met het verlies van het leerlingschap ontnemen we velen, zowel mannen als vrouwen, de mogelijkheid om vaardigheden door te geven en erkend te worden.</p>
    </intervention>
    <intervention id="4-024" speaker_id="23894" name="Anna Záborská" is_mep="True" mode="spoken">
      <p sl="sk">Ik zou in dit verband graag drie belangrijke punten willen noemen.</p>
      <p sl="sk">Werkgevers moeten leren vrouwen geen ongeschikt werk te laten doen of werk dat niet voldoende tegemoetkomt aan hun bekwaamheden. De instellingen van de Europese Unie moeten een oogje houden op de organisaties die steun krijgen, om ervoor te zorgen dat zij het communautair acquis naleven. Hoewel hierover de meningen uiteenlopen, moet de samenleving respecteren dat mannen en vrouwen verschillend zijn, maar elkaar gelijktijdig ook aanvullen. Dit is de grondslag van het leven en het zou eigenlijk ook de grondslag moeten zijn voor het beleid inzake gelijke kansen voor mannen en vrouwen.</p>
      <p sl="sk">Diversiteit en compatibiliteit op de arbeidsmarkt en in de samenleving zijn van fundamenteel belang. Het verslag van mevrouw Figueiredo schetst in grote trekken onze verantwoordelijkheid voor de toepassing van de strategie van Lissabon, in de Europese “demografische winter”. Heel terecht onderstreept het verslag dat de gezondheidsrisico’s en soorten beroepsziektes kunnen verschillen tussen mannen en vrouwen.</p>
      <p sl="sk">Ik ben het volledig eens met de rapporteur voor wat betreft haar verzoek om een gedetailleerde analyse van de bestaande situaties en hun consequenties. Een dergelijke analyse moet ook rekening houden met de specifieke consequenties van het moederschap. Het valt niet te rechtvaardigen dat toekomstige moeders omwille van toekomstige carrières worden blootgesteld aan gezondheidsrisico’s die schadelijk kunnen zijn voor het moederschap. Evenzeer is het een taak van de industrie vrouwen niet te bestraffen voor het krijgen van kinderen. Vrouwen moeten de kans krijgen hun oorspronkelijke werk weer te hervatten na het moederschapsverlof.</p>
    </intervention>
    <intervention id="4-025" speaker_id="28310" name="Edite Estrela" is_mep="True" mode="spoken">
      <p sl="pt">Mijnheer de Voorzitter, het Actieplatform van Peking stelt dat de doelstellingen met betrekking tot gelijkheid, ontwikkeling en vrede zonder de actieve deelname van vrouwen en de integratie van het perspectief voor vrouwen in alle besluitvormingsniveaus niet worden bereikt. Bovendien is een grotere deelname van vrouwen op de arbeidsmarkt noodzakelijk om de doelstellingen van de Lissabon-strategie te halen. 59 procent van de afgestudeerden zijn vrouwen. Het is dan ook onbegrijpelijk dat het merendeel van de nieuwe banen voor vrouwen deeltijdbanen zijn en dat sommige daarvan onveilige en onzekere banen zijn die slecht worden betaald en weinig vooruitzicht op loopbaanontwikkeling bieden.</p>
      <p sl="pt">Dit verslag van mevrouw Figueiredo, waarmee ik haar complimenteer, bevat twee voorstellen die ik graag zou benadrukken. Het eerste voorstel is de bevordering van het ondernemerschap van vrouwen, maar omdat 61 procent van de vrouwen rekening houdt met de gezinssituatie als ze overwegen om een eigen bedrijf op te richten, in vergelijking tot 49 procent van de mannen, moeten er maatregelen komen ter vergemakkelijking van het combineren van werk en gezin.</p>
      <p sl="pt">Het andere voorstel heeft betrekking op de lange werktijden. Het is belangrijk dat de Commissie onderzoek doet naar de negatieve gevolgen van lange werktijden voor de werknemer en het gezin alsmede naar de maatschappelijke gevolgen, bijvoorbeeld wanneer kinderen lang alleen thuis blijven. Dit leidt vaak tot slechte prestaties op school en tot criminaliteit. De lidstaten moeten dringend worden verzocht om beter toezicht te houden op bedrijven die hun werknemers verplichten om buiten de normale, in de wet vastgelegde werktijden te werken en er zouden hoge boetes op moeten staan.</p>
    </intervention>
    <intervention id="4-026" speaker_id="38608" name="Petya Stavreva" is_mep="True" mode="spoken">
      <p sl="bg">Mevrouw de commissaris, mijnheer de Voorzitter, beste collega’s, een gelijkwaardige deelname van vrouwen en mannen aan de arbeidsmarkt is een basisvoorwaarde voor duurzame economische groei en een harmonieuze sociale ontwikkeling.</p>
      <p sl="bg">In de afgelopen decennia heeft Europa aanzienlijke vooruitgang geboekt op het gebied van gendergelijkheid. Het verslag over de rol van de vrouw in de industrie noemt enkele van deze resultaten en dringt aan op een striktere toepassing van het beginsel van gelijkheid.</p>
      <p sl="bg">Helaas moeten we vaststellen dat ondanks het bestaande wettelijke kader een aantal EU-richtlijnen en -resoluties niet correct wordt toegepast. De rol van de vrouw in de industrie dient gebaseerd te zijn op de beginselen van gelijke beloning en gelijke participatie in de besluitvorming.</p>
      <p sl="bg">De situatie op de arbeidsmarkt in de lidstaten toont aan dat vrouwen niet evenredig vertegenwoordigd zijn in diverse sectoren. Ze zijn bijvoorbeeld oververtegenwoordigd in de dienstensectoren, maar ondervertegenwoordigd in de geavanceerde bedrijfstakken.</p>
      <p sl="bg">Het bevorderen van waardig werk vormt een integraal onderdeel van de waarden van de Europese Unie. De lidstaten moeten doeltreffende maatregelen nemen om ervoor te zorgen dat de sociale normen worden nageleefd en waardig werk in de verschillende industriesectoren wordt gegarandeerd.</p>
      <p sl="bg">Ik ben van mening dat we voor de serieuze uitdaging staan beleidsmaatregelen te nemen die het combineren van werk en het persoonlijke en gezinsleven mogelijk moeten maken. Europese burgers, dus zowel de vrouwen als de mannen, verdienen gelijke kansen en dienen gelijkwaardig te zijn, niet alleen op papier maar daadwerkelijk. Hartelijk dank.</p>
    </intervention>
    <intervention id="4-027" speaker_id="28153" name="Britta Thomsen" is_mep="True" mode="spoken">
      <p sl="da">Mijnheer de Voorzitter, ik dank de rapporteur voor dit bijzonder relevante verslag, dat de aandacht vestigt op de toenemende ongelijkheid tussen mannen en vrouwen op de arbeidsmarkt in een tijd waarin we allemaal beloven om loonsverschillen te bestrijden en reële gelijke kansen tot stand te brengen. Vrouwen krijgen vandaag de dag de slechtst betaalde ongeschoolde banen in de industrie en het is niet ondenkbeeldig dat hun situatie verslechtert als we niet onmiddellijk werk maken van efficiënte bijscholing. Wij moeten eisen dat er per geslacht statistieken worden gemaakt over het loonniveau en over de spreiding van mannen en vrouwen in de verschillende branches. Het is totaal onaanvaardbaar dat we op dit gebied bijna zo goed als niets weten. Hoe kunnen we de situatie veranderen als we niet weten hoe de situatie in werkelijkheid is?</p>
      <p sl="da">Het is tevens noodzakelijk een industriebeleid te ontwikkelen dat rekening houdt met het genderaspect en met de specifieke uitdagingen die vrouwen moeten aangaan op het gebied van loon, bevallingsverlof, onzekere werkgelegenheid en monotoon, repetitief werk. Dit moet in overleg met de sociale partners gebeuren en zij moeten er ook op toezien dat vrouwen voldoende vertegenwoordigd zijn in hun organisaties.</p>
    </intervention>
    <intervention id="4-028" speaker_id="4382" name="Avril Doyle" is_mep="True" mode="spoken">
      <p sl="en">Mijnheer de Voorzitter, het voorstel dat voor ons ligt, gaat om een belangrijke kwestie die mondiaal debat blijft oproepen. De rol van vrouwen in de industrie beïnvloedt alle facetten van de samenleving en heeft verregaande consequenties voor het werkgelegenheids- en welzijnsbeleid, het gezins- en kinderbeleid, om niet te spreken over het economisch beleid. Natuurlijk zorgt de gelijkheidswetgeving ervoor dat vrouwen zwangerschapsverlof krijgen, maar alles wijst erop dat ze zichzelf blootstellen aan discriminatie op het vlak van loopbaanontwikkeling en financiële behandeling, al is het subtiel (om aan de wet te voldoen), maar toch alomtegenwoordig in een onbuigzame bedrijfscultuur.</p>
      <p sl="en">In de afgelopen weken was er in Ierland een publiek protest toen een media-accountant exact dit punt benoemde en hij werd ronduit bot behandeld. Het heeft geen zin om te ontkennen wat overduidelijk is. Misschien zou dit verslag als ondertitel Motherhood and misogyny (Moederschap en vrouwenhaat) moeten hebben, zoals een kop in de Sunday Tribune vorige week schreeuwde.</p>
      <p sl="en">Wij in het Europese Parlement moeten het voorstel dat voor ons ligt, waar ik het grotendeels mee eens ben, goedkeuren omdat enerzijds de industrie vrouwen op alle niveaus nodig heeft en anderzijds de samenleving kinderen nodig heeft. Wij allen, ook werkgevers en industriëlen, moeten moederschaps- en vaderschapsverlof accepteren als fundamentele waarden van onze samenleving. Hoewel ik nog steeds bezwaar heb tegen verplichte quota’s voor deelname van vrouwen, of dit nu in de politiek of het bedrijfsleven is, wordt mijn geloof in meritocratie hevig op de proef gesteld naar mate ik ouder en hopelijk wijzer word.</p>
      <p sl="en">Ik zou de rapporteur willen feliciteren. Er zijn wellicht een of twee punten waar ik over na moet denken, maar ik zal haar verslag ondersteunen en ik denk dat het ons allemaal in dit Huis betaamt om een zeer goed verslag te ondersteunen waar zeer veel werk in is gestoken.</p>
    </intervention>
    <intervention id="4-029" speaker_id="28349" name="Teresa Riera Madurell" is_mep="True" mode="spoken">
      <p sl="es">Mijnheer de Voorzitter, ook ik wil de rapporteur graag gelukwensen met haar verslag en haar open opstelling. Op die manier hebben we samen in concrete maatregelen kunnen vastleggen wat bedrijven eigenlijk zouden behoren te doen, en dat is: ervoor zorgen dat het principe van gendergelijkheid binnen het werk nageleefd wordt.</p>
      <p sl="es">Het verslag stelt een aantal maatregelen voor om gelijke kansen te garanderen bij de toegang tot werk, scholing en loopbaanontwikkeling. Het bevat verder maatregelen om het respect voor de rechten van werknemers en werkneemsters af te dwingen, waaronder begrepen - heel belangrijk - bescherming tegen seksuele intimidatie. Tot slot noemt het verslag maatregelen om het beroeps-, gezins- en privéleven op elkaar af te stemmen.</p>
      <p sl="es">Het meest vernieuwend en interessant zijn wellicht die maatregelen welke gericht zijn op het delen van de macht. Met die maatregelen zou bijvoorbeeld kunnen worden verzekerd dat mannen en vrouwen in de directies van ondernemingen en andere plaatsen waar besluiten worden genomen gelijkelijk vertegenwoordigd zijn, precies zoals dat beoogd wordt met een onlangs goedgekeurde wet in mijn land, Spanje.</p>
      <p sl="es">Verder wordt de aanbeveling gedaan om elke onderneming op basis van onderhandeling een eigen gelijkheidsprogramma te laten opstellen. Daarom is dit een heel belangrijk verslag over een sector die voor de Europese Unie van strategisch belang is.</p>
    </intervention>
    <intervention id="4-030" speaker_id="38846" name="Roselyne Lefrançois" is_mep="True" mode="spoken">
      <p sl="fr">Mijnheer de Voorzitter, ik prijs me gelukkig dat het Parlement het initiatief heeft genomen om dit verslag op te stellen, want de rol van vrouwen in de industriesector is van doorslaggevend belang, maar toch blijft hun beroepssituatie over het algemeen gesproken veel kwetsbaarder dan die van mannen.</p>
      <p sl="fr">Dit verslag wijst met name op gevallen van discriminatie waar vrouwen het slachtoffer van zijn en die we dringend moeten aanpakken, met name het feit dat ze blijven vastzitten in bepaalde sectoren en bepaalde soorten banen die gekenmerkt worden door lage lonen en beperkte carrièremogelijkheden. Vrouwen zijn oververtegenwoordigd in atypische banen en met name in deeltijdse banen, ze hebben moeite om op het werk goede voorwaarden te krijgen na een zwangerschapsverlof.</p>
      <p sl="fr">Een van de mogelijkheden om deze betreurenswaardige situatie aan te pakken, is de interessante idee om bedrijven die zich inspannen om het beroepsleven en het gezinsleven met elkaar te verzoenen, te belonen. Om de carrièremogelijkheden van vrouwen te verbeteren, zouden ze aangemoedigd moeten worden tot meer levenslang leren.</p>
      <p sl="fr">Ik heb echter nog wel een paar twijfels bij de vorm van het verslag. Ik geloof inderdaad dat de tekst te lang is en onvoldoende gestructureerd, wat nefast is voor de leesbaarheid en doeltreffendheid.</p>
    </intervention>
    <intervention id="4-031" speaker_id="33977" name="Gabriela Creţu" is_mep="True" mode="spoken">
      <p sl="ro">Het verslag lijkt de indruk te wekken dat we het hebben over de afwezigheid van vrouwen in de industrie. Dit is inderdaad een van de onderwerpen. Waar het verslag echter de nadruk op legt is de aanwezigheid van vrouwen in de industrie: vrouwen hebben slecht betaalde banen in industriesectoren met lage lonen, ze zijn in de meerderheid waar geen vakbonden zijn, en bijgevolg evenmin garanties op basis van collectieve arbeidsovereenkomsten. Vrouwen werken in kwetsbare bedrijfstakken en zijn de eersten die op straat worden gezet bij grootscheeps ontslag. Vrouwen zie je op de werkvloer, maar niet in het management. Ze mogen komen werken, maar niet beslissen.</p>
      <p sl="ro">Dit verslag gaat niet alleen in op hetgeen er ontbreekt, maar ook op hetgeen vrouwen hebben. Vrouwen hebben onderwijs genoten, maar hebben geen kwalificaties; ze lijden aan beroepsziektes die niet als zodanig worden erkend; ook als ze de veertig gepasseerd zijn, zijn ze bereid scholingen te volgen, maar ze krijgen de kans niet. Ze zijn moeder, maar er is geen kinderopvang. Mannen worden vaders en hebben evenmin kinderopvang, maar wel hun vrouwen.</p>
      <p sl="ro">Wat moet er gebeuren? We weten precies wat er moet gebeuren, dat blijkt wel uit de bestaande regelingen, onze verslagen en de Routekaart van de Commissie voor de gelijkheid van vrouwen en mannen. Wat wij en de Commissie niet mogen vergeten, of nog belangrijker, wat de lidstaten niet mogen vergeten, is dat burgers, vooral vrouwen, onze doelmatigheid niet beoordelen op basis van het aantal genomen besluiten, maar op basis van ons vermogen en de wil om ze ten uitvoer te brengen. Aan dit laatste schijnt het te ontbreken.</p>
    </intervention>
    <intervention id="4-033" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Mevrouw de Voorzitter, nauwelijks 14 tot 25 procent van de vrouwelijke werknemers in de Europese Unie werkt in de industrie. Hun ongelijke vertegenwoordiging in de verschillende bedrijfssectoren is bovendien het gevolg van de stereotypen die nog altijd gelden bij de onderwijs- en beroepskeuzes van vrouwen.</p>
      <p sl="pl">Vrouwen werken voornamelijk in de textiel-, kleding-, schoeisel-, voedings- en verwerkende sector, waar de lonen over het algemeen laag zijn. Vrouwen zijn duidelijk ondervertegenwoordigd in de beter betaalde sectoren van de geavanceerde technologie. De lidstaten zouden programma’s moeten ontwikkelen die erop gericht zijn om vrouwen op te leiden en hun ondernemingszin te stimuleren en deze ook financieel moeten ondersteunen. Daarenboven zouden vrouwen die in de industrie werken ertoe aangezet moeten worden om hun kwalificaties voortdurend te verbeteren.</p>
      <p sl="pl">Elke lidstaat heeft niet alleen de plicht om zich aan het beginsel van gelijkheid van beloning te houden, maar ook om te zorgen voor waardige arbeidsomstandigheden en voldoende mogelijkheden om een beroepscarrière te ontwikkelen. Tegelijkertijd dienen ze sociale waarden als het moeder- en vaderschap te eerbiedigen. Het respecteren van sociale normen als het recht op veiligheid, sociale bescherming en de vrijheid van vakvereniging draagt bij tot het uitroeien van elke vorm van discriminatie van vrouwen op de werkplek.</p>
      <p sl="pl">Ten slotte zou ik mevrouw Figueiredo van harte willen feliciteren met dit grondig voorbereide verslag.</p>
    </intervention>
    <intervention id="4-034" speaker_id="28294" name="Ljudmila Novak" is_mep="True" mode="spoken">
      <p sl="sl">Net zoals we spreken over vrouwen in de industrie, zouden we het kunnen hebben over vrouwen in de handels- of gezondheidssector. De natuur heeft mannen en vrouwen verschillende fysieke vaardigheden toebedeeld, daarom is bepaald werk eerder geschikt voor vrouwen en ander werk eerder voor mannen. Wanneer de kwaliteit van het werk en de prestatie niet afhankelijk zijn van de fysieke kracht, is het ontoelaatbaar dat vrouwen minder betaald worden dan hun mannelijke collega’s. Juist voor vrouwelijke beroepen ligt het loon automatisch lager, hoewel deze absoluut niet eenvoudig zijn en ook heel wat inspanning vereisen.</p>
      <p sl="sl">We hebben een collega gehoord: ze zei dat er dertig jaar geleden al gelijkaardige verslagen over de ongelijkheid van vrouwen werden aangenomen. Waarom is er dan niets veranderd? Of waarom verandert alles uiterst langzaam? Dragen de bedrijven daaraan schuld? Ik ben van mening dat we de schuldigen en verantwoordelijken duidelijk moeten identificeren en ons meer vastberaden moeten inzetten om de situatie op dat vlak eindelijk om te buigen naar een positievere richting voor vrouwen.</p>
    </intervention>
    <intervention id="4-035" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Als we het hebben over vrouwen in de industrie, moeten we het ook hebben over opleiding, onderzoek en ondernemerschap. In de Commissie rechten van de vrouw en gendergelijkheid presenteerde de Commissie industrie, onderzoek en energie een onderzoek betreffende de rol van de vrouw in de industrie. 15 procent van alle mensen met een hogere opleiding zijn vrouwen. In 2006 vormden vrouwen slechts 33 procent van het totaal aantal onderzoekers in Europa en slechts 18 procent van alle onderzoekers in de particuliere sector. Verder moet erop worden gewezen dat slechts 28 procent van de vrouwelijke onderzoekers kinderen hebben. In de industrie zijn de salarissen hoger, met name in de olie- en chemiesector, in de transport- en energiesector en in de auto-industrie.</p>
      <p sl="ro">Overal in Europa is sprake van een genderkloof, ten minste op het gebied van de beloning (van circa 20 procent in directies en 19 procent in het ingenieurswezen/de wetenschap). 34 procent van de in de industrie werkzame vrouwen hebben kinderen en we moeten beklemtonen dat slechts 20 procent van de ondernemers in de industrie vrouwen zijn. Daarom moeten we ons meer bezighouden met de opleidingen en scholingen voor vrouwen en vooral met de faciliteiten voor kinderopvang.</p>
    </intervention>
    <intervention id="4-036" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik wil de leden danken voor een zeer interessante discussie en ik zal van deze gelegenheid gebruikmaken om enkele van hun vragen te beantwoorden.</p>
      <p sl="en">In antwoord op mevrouw Figueiredo: Het is waar dat het gelijkheidsprogramma in 2008 afloopt, maar de regels van het Europees Sociaal Fonds voor 2007-2013 bevatten gendergelijkheid als een horizontale prioriteit.</p>
      <p sl="en">In antwoord op mevrouw Bauer: We hebben de eerste lezing van de belangrijke wetgevingskwestie die u noemt (de overdraagbaarheid van pensioenrechten) in juni 2007 gehad en de EPSCO-Raad heeft dit in december 2007 behandeld. We hopen snelle vooruitgang te boeken in 2008.</p>
      <p sl="en">Wat betreft de vraag van mevrouw Jäätteenmäki realiseer ik mij dat zij niet aanwezig is, maar haar vraag was zeer belangrijk dus ik zou die graag beantwoorden. De Commissie heeft in juli 2007 de mededeling “Bestrijding van de beloningsverschillen tussen vrouwen en mannen” aangenomen. In die mededeling kondigde de Commissie aan dat in 2008 de relevantie van de huidige wetgeving onderzocht zou worden vanuit het oogpunt van de relevantie van wettelijke instrumenten voor de oorzaken van beloningsverschillen en dat, waar nodig, wijzigingen aan het wettelijk kader van de Gemeenschap zouden worden voorgesteld. Volgend op dit onderzoek zou de Commissie eventueel noodzakelijke wijzigingen aan het huidige wettelijke kader kunnen voorstellen.</p>
      <p sl="en">Het antwoord op de vraag van mevrouw Romeva i Rueda is dat antidiscriminatie- en gendergelijkheidswetgeving lidstaten niet belet om maatregelen voor positieve discriminatie te ontwikkelen en te implementeren. De Commissie is ook voor het betrekken van een groter aantal vrouwen bij de besluitvorming. We zullen een netwerk creëren van vrouwelijke beleidsmakers, waarschijnlijk in 2008.</p>
      <p sl="en">Het antwoord op de vraag van mevrouw Flasarová is dat we niet kunnen voorkomen dat bedrijven zich ergens anders vestigen, maar dat we wel instrumenten hebben om deze kwestie aan te pakken. In 2007 werd het Europees Fonds voor aanpassing aan de globalisatie vrij voortvarend opgezet met dit doel.</p>
      <p sl="en">Het antwoord op de vraag van mevrouw Ek over statistieken is dat de Commissie samen blijft werken met Eurostat om specifieke statistieken over gelijkheid te ontwikkelen. De Stichting van Dublin tot verbetering van de levens- en arbeidsomstandigheden neemt gendergelijkheid mee in haar regelmatige rapporten. In 2009 zullen er regelmatig onderzoekstatistieken over vrouwen worden gepubliceerd.</p>
      <p sl="en">Het antwoord op de vraag van mevrouw Doyle over zwangerschapsverlof is dat de Commissie een effectbeoordeling gaat opstellen over mogelijke wetgevende maatregelen waarin nieuwe vormen van verlof worden geïntroduceerd: adoptieverlof en verlof om te zorgen voor andere gezinsleden dan kinderen.</p>
    </intervention>
    <intervention id="4-037" speaker_id="4466" name="Ilda Figueiredo" is_mep="True" mode="spoken" role="rapporteur">
      <p sl="pt">Mevrouw de Voorzitter, ik zou allereerst mijn collega’s en de commissaris willen bedanken voor hun woorden vandaag en voor hun bijdragen waardoor dit debat een nog grotere reikwijdte heeft kunnen krijgen.</p>
      <p sl="pt">Maar natuurlijk doe ik ook hier weer een oproep – zoals enkelen al voor mij hebben gedaan – voor het treffen van verdere praktische maatregelen. De voorstellen die we hebben gedaan, moeten nu merkbaar worden in de realiteit, in het bedrijfsleven, in het leven van de vrouwelijke werknemers en in de gezinnen, omdat het onacceptabel is – en velen van ons hebben dit vandaag al gezegd – dat we na dertig jaar ondanks het bestaan van een richtlijn die voorziet in gelijke beloning nog altijd een kloof hebben van 30 procent tussen het gemiddelde brutoloon van mannen en vrouwen die in de industrie werken. Dat is het dubbele van het algemene gemiddelde salarisverschil in de Europese Unie.</p>
      <p sl="pt">We kunnen echter niet toelaten dat deze situatie voor nog eens dertig jaar aanhoudt en daarom doe ik deze oproep aan de Commissie, maar ook aan de lidstaten, tot het nemen van concrete maatregelen. Concrete maatregelen die van wetgevende aard kunnen zijn of beter toezicht kunnen inhouden, maar die ook de doelstelling van de gelijkheid van rechten en kansen beter bevorderen en deze door onderwijs en beroepsopleiding ten uitvoer leggen. Ook moeten we de strijd aanbinden met de traditionele rollenpatronen – zoals hier vandaag al is benadrukt – en we moeten er tegelijkertijd voor zorgen dat de organisatie van de werktijden en de werkduur alsmede van de functies beter aansluit op deze rechten van vrouwen, maar ook op het recht op moederschap en vaderschap: rechten die als fundamentele sociale waarden in de Europese Unie worden erkend.</p>
    </intervention>
    <intervention id="4-038" speaker_id="1237" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt vandaag plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="4-039" speaker_id="23806" name="Gyula Hegyi" is_mep="True" mode="written">
      <p sl="hu">Ik ben verheugd over dit belangrijke verslag en wil benadrukken dat speciaal vrouwen beroepsziekten oplopen. Volgens een recente studie overlijden in de EU jaarlijks 140 0000 mensen – dat is in dit verband 3,5 procent - ten gevolge van een op het werk opgelopen ziekte. Met name chemische producten worden tot de oorzaken gerekend. Van alle werkgerelateerde kankeraandoeningen is er in 86 procent van de gevallen een verband met chemische producten.</p>
      <p sl="hu">Het is belangrijk om te weten dat vrouwen – ook al leven ze langer dan mannen – wat betreft chemische producten gevoeliger en kwetsbaarder zijn, omdat chemische middelen zich in hun vetweefsel ophopen en zelfs aan hun ongeboren kinderen kunnen worden doorgegeven. Er is daarom een weloverwogen Europese strategie nodig, die het aantal werkgerelateerde ziektes en sterfgevallen kan minimaliseren en aan vrouwen de hoogst mogelijke bescherming kan bieden.</p>
    </intervention>
    <intervention id="4-040" speaker_id="4412" name="Véronique Mathieu" is_mep="True" mode="written">
      <p sl="fr">De tekst van het verslag over de rol van vrouwen in de industrie maakt terecht gewag van de talrijke moeilijkheden waarmee vrouwen in het beroepsleven en in bepaalde sectoren van de economie geconfronteerd worden, maar de voorstellen in de tekst roepen bij mij twee vragen op.</p>
      <p sl="fr">Enerzijds lijkt het verslag te vergeten dat de mogelijkheden van de wetgever om in te grijpen beperkt zijn. De Europese juridische uitrusting behoort tot de meest uitgebreide ter wereld op het vlak van vrouwenrechten en gelijkheid tussen de geslachten. Het is dus nu de taak van de parlementsleden en de burgers om zich in te zetten voor de naleving van de vrouwenrechten in de Europese Unie. Het nut van een zoveelste intentieverklaring is daardoor dus eerder beperkt.</p>
      <p sl="fr">Anderzijds wordt in het verslag een vreemd voorstel gedaan, om het nog zacht uit te drukken. In het verslag wordt voorgesteld om via de wetgeving quota in te voeren voor vrouwen in de raad van bestuur van particuliere bedrijven, maar dit is een ernstige inbreuk op de individuele vrijheid en het bewijst vrouwen helemaal geen dienst. Wanneer vrouwen behandeld moeten worden op een manier die meer lijkt op liefdadigheid dan op gelijkheid kan dit hen nog meer uitsluiten uit bepaalde sectoren van de maatschappij.</p>
      <p sl="fr">Onze burgers verwachten dat wij hen concreet steunen door de daad bij het woord te voegen.</p>
    </intervention>
    <intervention id="4-041" speaker_id="28421" name="Marianne Mikko" is_mep="True" mode="written">
      <p sl="en">De Lissabondoelstellingen die in 2000 zijn vastgesteld, zullen zeker niet zoals oorspronkelijk bedoeld in 2010 worden bereikt.</p>
      <p sl="en">De huidige genderstructuren en mentaliteiten spelen een belangrijke rol bij dit falen. Europa gebruikt het potentieel van de helft van zijn bevolking niet goed. Vrouwen hebben geen gelijke kansen in de industrie met hoge toegevoegde waarde.</p>
      <p sl="en">Bovendien worden vrouwen niet adequaat vertegenwoordigd in de maatschappelijke dialoog. Zowel bij de werkgeversorganisaties als bij de vakbonden en in de publieke sector zijn er niet genoeg vrouwen in topposities.</p>
      <p sl="en">Het is opmerkelijk en zorgwekkend dat beslissingen over de toekomst van werk en de toekomst van de samenleving worden genomen door die helft van de samenleving die geen gelijke verantwoordelijkheid neemt voor het opvoeden van kinderen en het huishouden.</p>
      <p sl="en">Antisociale maatregelen, zoals niet-genoteerd overwerken en niet-gecompenseerde flexibiliteit van werknemers, worden steeds vaker gebruikt om de productiviteit te verhogen. De prijs die voor deze denkbeeldige verhoging wordt betaald, is te hoog.</p>
      <p sl="en">De lidstaten zouden de nadruk op gendergelijkheid in de sociale dialoog significant moeten vergroten. Tegelijkertijd zouden veel lidstaten de rol moeten versterken die de sociale dialoog heeft, bij het bepalen van het beleid.</p>
      <p sl="en">Vrouwen hebben het grootste potentieel om de ontwikkeling van onze hightechindustrie te versnellen. Europa moet daar gebruik van maken.</p>
    </intervention>
  </section>
  <section id="creitem4" title="4. Resultaten van het tweede Forum voor Internetbeheer (Rio de Janeiro, 12 t/m 15 november 2007) (debat)">
    <intervention id="4-043" speaker_id="1237" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie over de resultaten van het Forum voor Internetbeheer dat in november laatstleden in Rio de Janeiro werd gehouden.</p>
    </intervention>
    <intervention id="4-044" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie . − Mevrouw de Voorzitter, het idee voor het Forum voor Internetbeheer (IGF) werd op de Wereldtop over de informatiesamenleving in Tunis in november 2005 geboren en gedefinieerd als een niet-bindend forum voor beleidsdiscussie door meerdere stakeholders.</p>
      <p sl="en">De Commissie ondersteunt het Forum als zodanig. Tot nu toe zijn er twee bijeenkomsten gehouden: In 2006 in Athene en in 2007 in Rio. De Commissie verwelkomt het Forum op welke manier dat ook plaatsvindt. De Commissie verwelkomt ook de deelname van het Parlement aan het Forum en is dankbaar voor de uitstekende samenwerking bij beide bijeenkomsten.</p>
      <p sl="en">Net als vorig jaar was de bijeenkomst in Rio een uitstekend kader voor verrijkende uitwisselingen; hierdoor was het mogelijk om allerlei verschillende visies op de relevante kwesties te vergaren.</p>
      <p sl="en">De Commissie vindt het daarom belangrijk om de hoofdkarakteristieken van het Forum te behouden, in het bijzonder de participatie van de verschillende belanghebbenden en de niet-bindende aard.</p>
      <p sl="en">Ik wil u ook zeer bedanken voor het feit dat u mij de mogelijkheid geeft om iets concreter wat over het IGF (deze afkorting hebben we aangenomen) te zeggen dat in november in Rio de Janeiro plaatsvond.</p>
      <p sl="en">Ten eerste zou ik mevrouw Trautmann, de heer Harbour, de heer Badia i Cutchet en de heer Hökman die het Parlement bij deze bijeenkomst vertegenwoordigden, willen bedanken voor hun actieve deelname en voor de voortzetting van hun uitstekende samenwerking. Hierdoor konden wij, dit jaar opnieuw, samen een aantal Europese prioriteiten zoals vrijheid van meningsuiting, het overbruggen van de digitale kloof, veiligheid en on line bescherming van kinderen benadrukken.</p>
      <p sl="en">Het is belangrijk voor Europa om dergelijke kwesties voortdurend hoger op de internationale agenda te plaatsen. De Commissie ondersteunt het IGF. Dit concept dat werd uitgewerkt op de Wereldtop over de informatiesamenleving, is nog steeds zeer waardevol en alle thema’s die zijn genoemd, sluiten naadloos aan bij wat wij op dit gebied in de vorm van maatregelen proberen te gieten.</p>
      <p sl="en">Het aantal deelnemers, rond de 3 100, dat sprak over een breed scala aan internetgerelateerde onderwerpen, toont duidelijk aan dat er inderdaad interesse is voor een dergelijk platform voor gesprekken.</p>
      <p sl="en">Het feit dat er geen tekst is overeengekomen als uitkomst van het Forum, moet meer als een sterk dan als een zwak punt van het proces worden gezien. Het Forum maakt een open uitwisseling mogelijk zonder dat er de druk is om een bepaalde uitkomst in een bindend document te verdedigen.</p>
      <p sl="en">Dit kan als basis dienen voor een beter wederzijds begrip van de bezorgdheid die bij de verschillende partijen bestaat en kan het pad effenen voor het vinden van gezamenlijke oplossingen. De dynamische coalities die voortkomen uit het Forum zijn er een voorbeeld van dat het IGF kan functioneren als een platform waar mensen die gezamenlijke belangen delen, verder samen kunnen werken.</p>
      <p sl="en">Daarom bood de bijeenkomst in Rio van het Forum voor Internetbeheer weer een uitstekend kader voor verrijkende uitwisselingen waardoor het mogelijk was een reeks visies te verzamelen op relevante kwesties.</p>
      <p sl="en">Ik wil ook nogmaals de leden bedanken en hoop dat we onze uitstekende samenwerking kunnen voortzetten omdat dit een van de meest veelbelovende gebieden is voor ons toekomstige werk.</p>
    </intervention>
    <intervention id="4-045" speaker_id="28124" name="Gunnar Hökmark" is_mep="True" mode="spoken">
      <p sl="en">namens de PPE-DE-Fractie . − Mevrouw de Voorzitter, het is belangrijk om te onderstrepen dat het gebruik van het Internet en ICT een snelle verandering heeft teweeg gebracht, zowel voor individuele samenlevingen als voor de wereld. In alle segmenten van de samenleving heeft de invloed van het Internet patronen en mogelijkheden veranderd. Dit is belangrijk om een perspectief op de toekomst te houden, want het Internet ontleent zijn kracht nu juist aan zijn onafhankelijke aard, de kansen die het biedt en het vermogen om in te spelen op verschillende mogelijkheden en behoeften in de samenleving, met een aantal verschillende actoren en operatoren als draagvlak.</p>
      <p sl="en">Dit is belangrijk omdat we, wanneer we naar de toekomst kijken, ervoor moeten zorgen dat het Internet kan worden gebruikt om bruggen te bouwen tussen landen en volken en dat het kan helpen om armoede te bestrijden en ontwikkeling te ondersteunen. Het Internet is bijvoorbeeld van essentieel belang voor de millenniumdoelen. De opkomst van nieuwe technologie moet ook worden gebruikt om ervoor te zorgen dat het voor meer mensen in meer samenlevingen gemakkelijker wordt om het Internet te gebruiken.</p>
      <p sl="en">Wij hebben in de Europese Unie drie belangrijke zaken om ons op te richten. Ten eerste moeten we ervoor zorgen dat we toegewijd zijn aan het IGF-proces en de onafhankelijke en niet-bindende aard daarvan, en dit ondersteunen. Dat is van groot belang omdat het een goed proces is dat veel dynamischer is wanneer het onafhankelijk en niet-bindend is.</p>
      <p sl="en">Ten tweede moeten we bijdragen aan de voorbereidingen voor het volgende IGF in New Delhi en ervoor zorgen dat we discussie voeren met parlementariërs en het maatschappelijk middenveld om de onafhankelijkheid, maar ook de kansrijkheid van het Forum te onderstrepen. Ten derde moeten we zeker stellen dat op het Internet vrijheid en vrijheid van meningsuiting worden gegarandeerd.</p>
    </intervention>
    <intervention id="4-046" speaker_id="1129" name="Catherine Trautmann" is_mep="True" mode="spoken">
      <p sl="fr">namens de PSE-Fractie. – Mevrouw de Voorzitter, mevrouw de commissaris, dames en heren. Het tweede Forum voor Internetbeheer vond plaats in Rio van 12 tot 15 november laatstleden. Er waren 2 100 deelnemers uit alle vijf continenten die bij het Internet betrokken partijen uit alle openbare en particuliere sectoren vertegenwoordigden.</p>
      <p sl="fr">Het Forum biedt een gunstige omgeving voor het zoeken naar oplossingen voor toekomstige problemen op het vlak van ICT. Via gemeenschappelijke ideeën en partnerschappen wordt het makkelijker om beslissingen te nemen op de volgende wereldtoppen over de informatiesamenleving, naast de beslissingen van onze eigen landen.</p>
      <p sl="fr">Via het Forum kan ook onbegrensd worden nagedacht over het complexe karakter van het Internet en kan zelfs tijdig worden ingespeeld op de technische, ethische en juridische beperkingen ervan. Er zijn immers veel punten van zorg, naast de zaken die de Unie na aan het hart liggen: het verkleinen van de digitale kloof, vrijheid van meningsuiting op het Internet, culturele diversiteit, bescherming van kinderen en - ik noem er nog enkele - identificatie via radiofrequentie, RFID, dit wil zeggen het opzetten van een Internet van voorwerpen, de risico’s van overbelasting van de netwerken rond 2010-2012, de digitalisering, met name van cultuurproducten, de gevolgen die daarmee gepaard gaan voor de bescherming van de intellectuele eigendom en vooral de ontwikkeling van de toegang tot ICT voor de minst ontwikkelde landen.</p>
      <p sl="fr">Europa loopt op het vlak van wetgeving voorop. Voor ons, Europeanen, is dat bemoedigend, maar we mogen niet op onze lauweren rusten. Er zijn heel wat wet- of regelgevingskwesties die aan de orde worden gesteld bij de herziening van het telecompakket.</p>
      <p sl="fr">Ik wil hier oproepen tot een nieuwe fase van gerichte politieke en toekomstgerichte werkzaamheden, met name via de nationale parlementen en de lokale overheden. Een Europees forum tegen 2009, misschien een wereldforum in Europa, dankzij Litouwen dat zich voor 2010 kandidaat heeft gesteld.</p>
      <p sl="fr">Als delegatieleider wil ik alle leden, collega’s en ambtenaren bedanken voor hun werk en hun beschikbaarheid. De ontwerpresolutie waarover we gaan stemmen omvat een routekaart. Ik ben blij dat de tekst de steun krijgt van alle fracties van dit Parlement. Meer parlementaire commissies worden uitgenodigd om het momentum van deze actie mede te vergroten en ik zou graag de Commissie bedanken en haar leden vragen om mevrouw Reding te steunen. Tot slot zou ik graag het woord richten tot de Raad. Ik zou graag zien dat de Raad de betrekkingen met India en de voorbereiding van het Forum in New Delhi op de agenda plaatst, zodat alle lidstaten zich kunnen inzetten voor nauwere samenwerking.</p>
    </intervention>
    <intervention id="4-047" speaker_id="23864" name="Toomas Savi" is_mep="True" mode="spoken">
      <p sl="en">namens de ALDE-Fractie . – Mevrouw de Voorzitter, een van de dingen die in Rio de Janeiro op 13 november 2007 werd besproken was de waarde van het Internet voor overheidsdiensten. Op dit moment heeft de Europese burger het grootste tekort aan tijd en het is essentieel dat de lidstaten overheidsdiensten op het Internet introduceren.</p>
      <p sl="en">In mijn thuisland Estland is op dit gebied veel gedaan: stemmen, belastingaangifte, overheid en burgerlijke stand op het Internet zijn slechts enkele voorbeelden van succesvolle internetprojecten die overal in Europa kunnen worden toegepast.</p>
      <p sl="en">Ik weet dat het veel gemakkelijker is om een klein land waar ongeveer 66 procent van de inwoners het Internet gebruikt te veranderen. Het verplaatsen van overheidsdiensten naar het Internet is echter de moeite waard.</p>
      <p sl="en">Een van de eerste voorwaarden voor het functioneren van democratie is participatie. Internetoplossingen geven de mogelijkheid van deelname met een minimale inspanning: er zijn geen wachtrijen of ambtenaren die naar eigen goeddunken handelen. Het Internet geeft burgers meer vrijheid en zorgt voor een onpartijdige behandeling van hun zaken.</p>
      <p sl="en">Het is echter essentieel om dergelijk onderwijs op scholen in een vroeg stadium te geven. Anderzijds is digitale alfabetisering geslaagd waar Esperanto heeft gefaald: zij is tot het meest universele communicatiemedium geworden. We moeten daarom proberen om de digitale kloof niet alleen op regionaal en mondiaal niveau te dichten, maar ook de verschillende leeftijdsgroepen en sociale klassen in gedachten te houden.</p>
      <p sl="en">Tot slot: het Europees Parlement lijkt zich vaak bezig te houden met het produceren van immense bakken papier. Waarom werken we onze hulpmiddelen voor de democratie niet bij en voeren we geen papierloze administratie in?</p>
    </intervention>
    <intervention id="4-048" speaker_id="28372" name="Ryszard Czarnecki" is_mep="True" mode="spoken">
      <p sl="pl">namens de UEN-Fractie . – Mevrouw de Voorzitter, het Internet is als een mes. We gebruiken het om het brood dat we dagelijks eten te snijden. Een mes kan echter ook gebruikt worden om te doden. Ik kan me moeilijk voorstellen hoe de wereld van vandaag en onze werkzaamheden er zonder het Internet zouden uitzien. Het Internet wordt echter ook misbruikt, bijvoorbeeld door pedofielen.</p>
      <p sl="pl">De Europese Unie heeft bijgevolg een wijze beslissing genomen door van de bescherming van kinderen op het Internet een van haar prioriteiten te maken tijdens het laatste Forum voor Internetbeheer, dat twee maanden geleden in Brazilië heeft plaatsgevonden. We moeten al het mogelijke doen om openheid en de maximale toegankelijkheid van het Internet te combineren met veiligheid, niet alleen voor kinderen, maar voor iedereen voor wie misbruik van het Internet een bedreiging kan vormen.</p>
      <p sl="pl">Het is veelzeggend dat het volgende Forum voor Internetbeheer in New Delhi, de hoofdstad van India, wordt gehouden. India vervult vandaag een voortrekkersrol op het gebied van informaticatechnologie, ondanks het feit dat het land relatief arm is. Het land bedient wereldwijde concerns en biedt zo honderdduizenden mensen de gelegenheid om hun levensstandaard te verbeteren.</p>
      <p sl="pl">Mijns inziens zijn er twee voorstellen die onze steun verdienen. Het eerste voorstel betreft het idee om het Forum voor Internetbeheer over twee jaar in een van de nieuwe lidstaten van de Europese Unie te organiseren, in Polen bijvoorbeeld, of in Litouwen. Het tweede voorstel heeft betrekking op de creatie van ons eigen Forum voor Internetbeheer – een eigen Europees en dus geen wereldwijd forum. Het Europees Parlement kan op dit gebied een cruciale rol spelen. We weten allemaal dat de toegang tot het Internet aanzienlijk verschilt van lidstaat tot lidstaat. In mijn land, Polen, is het internetgebruik eerder beperkt, voornamelijk om financiële redenen. De Europese Unie zou moeten bewerkstelligen dat de toegang tot het Internet overal ongeveer gelijk is, in de eerste plaats in plattelandsgebieden.</p>
    </intervention>
    <intervention id="4-049" speaker_id="4538" name="Malcolm Harbour" is_mep="True" mode="spoken">
      <p sl="en">Mevrouw de Voorzitter, ik zou mij bij mevrouw Trautmann willen voegen en mijn dankbaarheid willen betuigen aan het Voorzitterschap van het Parlement omdat wij de mogelijkheid hebben gekregen om als officiële delegatie te gaan. Ik denk dat ik daarbij ook voor al mijn collega’s spreek.</p>
      <p sl="en">Dit was iets dat de vele deelnemers goed hebben gemerkt. Wij waren van alle aanwezige politieke delegaties het meest actief en er waren meer Europese dan andere parlementsleden. We zien nu echter tekenen dat andere parlementen de blik richten op het Forum voor Internetbeheer en zich realiseren dat ze mee moeten doen omdat daar essentiële overheidsbeleidszaken waar ze bij betrokken moeten zijn, aan de orde worden gesteld.</p>
      <p sl="en">In de toespraken van mijn collega’s zijn een aantal van de kwesties besproken. Ik zou slechts enkele algemene opmerkingen willen maken over hoe ik het proces zie evolueren, vooral omdat ik het enige lid van dit Parlement ben dat beide Wereldtoppen over de informatiesamenleving heeft bijgewoond en ook vanaf het begin bij het proces ben betrokken. Men heeft het gevoel dat het Forum in Rio nu met veel meer praktische ideeën komt en men begint zich te realiseren wat de waarde is van het uitwisselen van informatie en beste praktijken uit de hele wereld.</p>
      <p sl="en">Dat komt omdat men zich realiseert dat het in feite niet formele, internationale, juridische structuren zijn die de vele voordelen waar we naar op zoek zijn, zullen geven. In feite zullen we veel van deze kwesties moeten behandelen door intergouvernementele samenwerking en in veel gevallen door samenwerking tussen vrijwilligersorganisaties en non-gouvernementele organisaties.</p>
      <p sl="en">In het geval van kinderbescherming dat de vorige spreker noemde bijvoorbeeld, werden de meest succesvolle initiatieven uitgevoerd door organisaties die bestaan uit vrijwilligers, zoals de Internet Watch Foundation in mijn land. Het was zeer belangrijk om daadwerkelijk met mensen over dergelijke organisaties te praten.</p>
      <p sl="en">Ik zal afronden met het geven van een duidelijk voorbeeld van de waarde van dergelijke uitwisselingen op een breder niveau. Ik heb deelgenomen aan een workshop over melding van gegevensinbraak ter bescherming van de consument, een onderwerp dat binnenkort in het Parlement wordt besproken als onderdeel van de Europese wetgeving. Ik heb een volledig dossier over wat in andere landen is gedaan en ik zou tegen de Commissie willen zeggen dat haar voorstel momenteel zeer zwak is en dat het sterk zou verbeteren als naar deze informatie werd gekeken. Dit soort praktische voordelen bieden dergelijke forums ons, en ik weet zeker dat wij in dit Parlement bij zullen kunnen dragen aan de ontwikkeling van de agenda voor het volgende forum om dit nog effectiever te maken.</p>
    </intervention>
    <intervention id="4-050" speaker_id="28326" name="Francisca Pleguezuelos Aguilar" is_mep="True" mode="spoken">
      <p sl="es">Mevrouw de Voorzitter, ik geloof dat de commissaris en alle overige sprekers – waaronder ik zelf – het erover eens zijn dat deze fora, waar steeds meer mensen aan deelnemen, heel belangrijk zijn en een grote politieke en maatschappelijke impact hebben.</p>
      <p sl="es">Daarom geloof ik dat we heel tevreden kunnen zijn over het feit dat we in Europa deze verantwoordelijkheid op ons hebben genomen. Net als mevrouw Trautmann geloof ik echter ook dat het nu wel zaak is gebruik te maken van de politieke mogelijkheden die zijn ontstaan en eens goed na te denken over het nieuwe telecommunicatiepakket. Ik meen daarom dat de Commissie en het Parlement al het nodige moeten ondernemen om de Europese burgers toegang te bieden tot de beste digitale diensten. We moeten proberen een leidersrol te vervullen, zodat we de informatiemaatschappij ook kunnen vestigen in de landen die met ons samenwerken en onze hulp behoeven.</p>
      <p sl="es">Ik geloof dat het inderdaad heel belangrijk is dat we iets doen om gemeenschappelijke problemen – gevoelig liggende onderwerpen, vrijheid van meningsuiting op het Internet en bescherming – op te lossen. Dat zijn volgens mij prioriteiten.</p>
      <p sl="es">Ik denk dat het nu van fundamenteel belang is – en daarmee sluit ik af, mevrouw de Voorzitter – dat we het mondiale en het lokale niveau op elkaar laten aansluiten. De ideeën zoals die zijn verwerkt in de ontwerpresolutie die we nu gaan aannemen, zijn daarom heel opportuun. Ik hoop dat ze de Commissie zullen aanzetten om deze prioriteiten op haar politieke agenda te houden.</p>
    </intervention>
    <intervention id="4-051" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Voorzitter, ik was er niet bij in Rio, maar ik was wel bij de eerste conferentie in Athene, en heb toen gezien hoe belangrijk deze formule van het Forum is; stakeholders verkennen in dit kader met elkaar de grenzen die erg belangrijk zijn en die wellicht later in de wereldverhoudingen en ook in onze EU in regelgeving worden vertaald.</p>
      <p sl="nl">Achter deze dialoog gaan nog best heel moeilijke onderwerpen schuil. Ik denk bijvoorbeeld aan de domeinnamen, het icon en de invloed van de Amerikanen daarop. De achterliggende idee is dat we het toch uitermate belangrijk vinden dat het wereldwijde web ook een echte wereldomvattende, eenduidige aanpak blijft kennen. Daarom is het belangrijk te zien dat je juist ook signalen uit dit debat terugvindt in de nieuwe aanpak van het icon en dat de ideeën van partners mee aan boord worden genomen.</p>
      <p sl="nl">Voorzitter, ik wil vandaag met name één aspect belichten. Ik ben nadrukkelijk voorstander van een Europees forum, een Europese vertaling van het Forum voor Internetbeheer in de komende jaren, het liefst vóór de verkiezingen van 2009. Wat we moeten doen, is ervoor zorgen dat we in de debatten toch ook onze nationale parlementen aan boord brengen. Je ziet aan initiatieven in een aantal landen, zoals in het Verenigd Koninkrijk, dat die onderwerpen leven; gezien het belang naar de toekomst, zowel voor werkgelegenheid en welzijn, als voor vrijheid van informatie en participatie, is het essentieel dat we de nationale parlementen in een Europese aanpak met de andere stakeholders aan boord brengen.</p>
      <p sl="nl">Ik doe een beroep op de Europese Commissie. Ik lees in de stukken dat ze onvoldoende instrumenten en centen hebben om een en ander te ondersteunen, om een andere insteek te kiezen; er is geld genoeg. Kijk in i2010, kijk in de programma’s voor onderzoek, enzovoort. Ik zou graag voor een heel ruimhartige opstelling kiezen om dat gezicht van Europa in deze problematiek vóór de verkiezingen van 2009 nog eens extra duidelijk neer te zetten.</p>
    </intervention>
    <intervention id="4-052" speaker_id="28173" name="Zita Pleštinská" is_mep="True" mode="spoken">
      <p sl="sk">Dank u wel, mevrouw de Voorzitter, omdat u mij in de gelegenheid stelt een bijdrage te leveren aan dit interessante debat.</p>
      <p sl="sk">Ik sta helemaal achter het idee om fora voor het Internetbeheer op te richten met betrokkenheid van leden van het Europees Parlement. Het Internet is vandaag de dag een onmisbaar onderdeel in het leven van alle Europese burgers, van jong tot oud. In achtergestelde regio’s is het echter bijna onmogelijk om een snelle internetaansluiting te krijgen. Met enige nijd lees ik de advertenties in onze Slowaakse publieke en particuliere media over internetaansluitingen die vier keer zo snel zijn, en de voordelen ervan. Daar waar ik woon hebben we die voordelen niet en de enige opties die we hebben, zijn de plaatselijke faciliteiten met lage snelheden.</p>
      <p sl="sk">Commissaris Kuneva, wat kan de Commissie doen om ervoor te zorgen dat de achtergestelde regio’s en de mensen die daar leven niet worden vergeten, en om ervoor te zorgen dat deze mensen de gelijke kansen krijgen om te participeren in de digitale wereld?</p>
    </intervention>
    <intervention id="4-053" speaker_id="28124" name="Gunnar Hökmark" is_mep="True" mode="spoken">
      <p sl="en">Mevrouw de Voorzitter, ik wilde slechts één ding zeggen. Ik zou mevrouw Trautmann die de delegatie naar Rio geleid heeft en dit zeer goed gedaan heeft, willen bedanken. Ik heb dit niet in mijn eerste interventie genoemd, maar ik denk dat het belangrijk is om te melden. We vonden haar allemaal een zeer goede leider. Ik wilde dit toch graag opgetekend zien.</p>
    </intervention>
    <intervention id="4-054" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie . − Mevrouw de Voorzitter, ik zal beginnen met de volgende stappen die concreter zijn. Volgend op de bijeenkomst in Rio zullen de volgende maand in Genève besprekingen gehouden worden om meningen te verzamelen over het resultaat van Rio en voorbereidingen gemaakt worden voor de volgende bijeenkomst in New Delhi. De Commissie neemt deel aan de adviesgroep die de secretaris-generaal van de VN assisteert bij de voorbereiding van het IGF. Zoals onze gewoonte is geweest sinds de Wereldtop over de informatiesamenleving, zullen wij de leden natuurlijk informeren over het resultaat van deze bijeenkomst. Ik zou nu enkele door leden van het Europees Parlement gestelde specifieke vragen willen beantwoorden, te beginnen met mevrouw Trautmann.</p>
      <p sl="en">We verheugen ons over het feit dat mevrouw Trautmann in haar rede bij de opening sprak over de kwestie van het “Internet van dingen” en de mogelijkheid om dit volgend jaar bij het IGF naar voren te brengen. Wat betreft het tweede deel van de rede van mevrouw Trautmann: op een aantal plaatsen zijn regionale IGF’s ontstaan en dit lijkt een nuttige manier te zijn om ons te richten op vraagstukken over internetbeheer die van specifiek belang zijn voor een bepaalde regio. De Commissie ondersteunt dit idee van harte.</p>
      <p sl="en">Dan de heer Savi. We kunnen het onmogelijk meer eens zijn met zijn verklaring, daarom is de Commissie vastbesloten om de internettoepassing met de volledige programma’s en wetgeving te ontwikkelen.</p>
      <p sl="en">Wat betreft de heer Czarnecki: de Commissie is gecommitteerd aan alle initiatieven voor bescherming van kinderen. Wij waren er voor dat dit onderwerp op de IGF-agenda zou komen en we staan op het punt een vernieuwd programma voor te stellen voor bescherming van kinderen op het Internet.</p>
    </intervention>
    <intervention id="4-055" speaker_id="1237" name="De Voorzitter" is_mep="True" mode="spoken">
      <p sl="nl">Ter afsluiting van dit debat is overeenkomstig artikel 103, lid 2, een door zes fracties ondertekende ontwerpresolutie ingediend .</p>
      <p sl="nl">Het debat is gesloten.</p>
      <p sl="nl">De stemming vindt plaats om 12.00 uur.</p>
      <a text="(De vergadering wordt om 11.40 uur onderbroken en om 12.00 uur hervat)"/>
    </intervention>
  </section>
  <section id="creitem5" title="5. Vergaderrooster: zie notulen"/>
  <section id="creitem6" title="6.  Stemmingen">
    <intervention id="4-059" speaker_id="1253" name="De Voorzitter" is_mep="True" mode="spoken">
      <p sl="nl">Wij gaan nu over tot de stemming.</p>
      <a text="(Voor uitslagen en nadere bijzonderheden betreffende de stemming: zie notulen)"/>
    </intervention>
  </section>
  <section id="creitem7" title="6.1. (A6-0514/2007, Michael Cashman) Meerjarenkader voor het Bureau van de Europese Unie voor de grondrechten voor 2007-2012 (stemming)"/>
  <section id="creitem8" title="6.2. (A6-0447/2007, Agustín Díaz de Mera García Consuegra) Oprichting Europese Politiedienst (Europol) (stemming)">
    <intervention id="4-063" speaker_id="28246" name="Alexander Alvaro" is_mep="True" mode="spoken">
      <p sl="de">Mijnheer de Voorzitter, nu het Parlement in zijn oneindige wijsheid compromisamendement 62 heeft aangenomen, is amendement 61 van de ALDE-Fractie overbodig geworden. Het amendement wordt daarom ingetrokken.</p>
    </intervention>
  </section>
  <section id="creitem9" title="6.3. (A6-0516/2007, Lydie Polfer) Effectiever EU-beleid voor de zuidelijke Kaukasus (stemming)">
    <intervention id="4-066" speaker_id="28862" name="Lydie Polfer" is_mep="True" mode="spoken" role="rapporteur">
      <p sl="fr">Mijnheer de Voorzitter, ik wilde gewoon even aan de heer Tannock vragen of de toevoeging die hij voorstelt beschouwd moet worden als een toevoeging, dan wel of hij hiermee de vermelding wil schrappen van schendingen en slechte behandelingen die zich voordoen onder bewaking en in gevangenisinstellingen. Als hij zijn amendement als toevoeging beschouwt, kan ik dat alleen maar ondersteunen. Als hij echter een gedeelte van de huidige tekst wil schrappen, kan ik alleen maar aanbevelen om hier tegen te stemmen.</p>
    </intervention>
    <intervention id="4-067" speaker_id="4521" name="Charles Tannock" is_mep="True" mode="spoken">
      <p sl="fr">Een toevoeging is goed. Hartelijk dank.</p>
    </intervention>
    <intervention id="4-069" speaker_id="28862" name="Lydie Polfer" is_mep="True" mode="spoken" role="rapporteur">
      <p sl="fr">Mijnheer de Voorzitter, in paragraaf 32 herhalen we de twee voorwaarden, zelfbeschikking en territoriale integriteit, hoewel we deze punten ook al vermelden in paragraaf 30. De auteur van het amendement heeft er wel aan toegevoegd “de zelfbeschikking van de volkeren die hier wonen”. Ik stel voor om “de volkeren die hier wonen” te schrappen omdat dit de vluchtelingen en de ontheemden in hun land buiten beschouwing laat. Dus als de auteur van het amendement kan instemmen met het schrappen van deze woorden, kan ik zijn amendement steunen. Anders beveel ik aan het amendement te verwerpen.</p>
    </intervention>
    <intervention id="4-070" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, ik ga akkoord met die aanpassing van het mondeling amendement.</p>
    </intervention>
    <intervention id="4-072" speaker_id="4521" name="Charles Tannock" is_mep="True" mode="spoken">
      <p sl="en">Mijnheer de Voorzitter, zoals we aan het begin van de zitting afgesproken hebben, volgt er nu een toevoeging. In de feitelijke tekst staat dat de woorden “in de Baku-Tbilisi-Erzurum gaspijpleiding” vervangen moeten worden door “in de projecten voor de trans-Kaspische energieroute”. Maar door aan het begin van de stemming te onderhandelen, ben ik al overeengekomen dat dit een toevoeging moet zijn in plaats van een vervanging zodat we de woorden “in de projecten voor de trans-Kaspische energieroute” kunnen toevoegen.</p>
    </intervention>
  </section>
  <section id="creitem10" title="6.4. (A6-0510/2007, Roberta Alma Anastase) Een regionale beleidsaanpak voor het Zwarte -Zeegebied (stemming)"/>
  <section id="creitem11" title="6.5. Situatie in Kenia (stemming)">
    <intervention id="4-077" speaker_id="1965" name="Jan Mulder" is_mep="True" mode="spoken">
      <p sl="en">Mijnheer de Voorzitter, er hebben sinds we deze resolutie vorm gaven enkele belangrijke veranderingen plaatsgevonden in Kenia. Gisteren koos het nieuwgekozen parlement een nieuwe spreker en volgens alle waarnemers verliepen de verkiezingen voor het Parlement redelijk eerlijk. De spreker is iemand van de oppositie.</p>
      <p sl="en">Wij zien dat als een goed teken en ik zou daarom een mondeling amendement willen voorstellen in de vorm van een nieuw lid dat als volgt gaat: “Juicht het feit toe dat het nieuw gekozen Parlement zijn onafhankelijkheid heeft getoond door de heer Kenneth Marende als zijn spreker te kiezen en onderstreept de beslissende rol die het Parlement zal spelen bij het herstellen van civiele vrijheden in Kenia”.</p>
    </intervention>
  </section>
  <section id="creitem12" title="6.6. (A6-0519/2007, Ilda Figueiredo) Rol van de vrouw in de industrie (stemming)">
    <intervention id="4-081" speaker_id="4466" name="Ilda Figueiredo" is_mep="True" mode="spoken" role="rapporteur">
      <p sl="pt">Mijnheer de Voorzitter, dit mondelinge amendement wordt gesteund door de vrouwelijke leden van vijf fracties en ook door één man en voorziet in wijziging van het eerste deel als volgt: “onderstreept de noodzaak om vrouwen die hun loopbaan hebben moeten stopzetten, om te scholen teneinde hun inzetbaarheid te vergroten” en gaat als volgt verder: “verzoekt de lidstaten om te zorgen voor meer mogelijkheden tot levenslang leren”. Dit is het voorstel dat wij ter stemming indienen.</p>
    </intervention>
  </section>
  <section id="creitem13" title="6.7. Resultaten van het tweede Forum voor Internetbeheer (Rio de Janeiro, 12 t/m 15 november 2007) (stemming)"/>
  <section id="creitem14" title="7. Vergaderrooster: zie notulen"/>
  <section id="creitem15" title="8. Stemverklaringen">
    <intervention id="4-086" speaker_id="1253" name="De Voorzitter" is_mep="True" mode="spoken">
      <p sl="nl">Ik doe met betrekking tot de stemming het volgende voorstel: we beginnen met de stemverklaringen en onderbreken de vergadering om 13.00 uur. De resterende stemverklaringen kunnen dan vanmiddag aan het eind van de vergadering worden afgelegd, nadat alle stemmingen hebben plaatsgevonden.</p>
      <a text="(Levendig applaus)"/>
      <a text="(De vergadering stemt in met het voorstel)"/>
    </intervention>
    <intervention id="4-090" speaker_id="4516" name="Roger Helmer" is_mep="True" mode="spoken">
      <p sl="en">Mijnheer de Voorzitter, ik moet zeggen dat ik tegen deze specifieke maatregel heb gestemd. Hoewel de heer Cashman een zeer innemend persoon is, overkomt mij toch telkens enige mate van scepticisme wanneer ik iets zie met zijn naam erop.</p>
      <p sl="en">We hebben het hier over een Bureau van de Europese Unie voor de grondrechten alsof een dergelijke bescherming voor mensenrechten er in de lidstaten niet zou zijn. Ik betwijfel dat dit instituut op Europees niveau nodig is. Gaat het hier niet slechts om het uitbreiden van bureaucratie en het maken van nieuwe quango’s (quasi-autonome non-gouvernementele organisaties) zoals we die in Groot-Brittannië noemen? Dit legt een last op de belastingbetaler die, ook volgens vele anderen, niet werkelijk zal bijdragen aan de mensenrechten.</p>
      <p sl="en">Bovendien is er geen basis voor omdat de grondwet die ons is beloofd, waarvan u nu voorstelt om die erdoor te drukken zonder referendum, ontbreekt.</p>
    </intervention>
    <intervention id="4-091" speaker_id="28493" name="Derek Roland Clark" is_mep="True" mode="spoken">
      <p sl="en">Mijnheer de Voorzitter ik heb tegen dit verslag gestemd omdat het Verenigd Koninkrijk de mensenrechten al respecteert. Het heeft vele internationale verdragen ondertekend; het hoeft niet te worden verteld hoe men zich moet gedragen door een EU die de resultaten van perfect constitutionele referenda in Frankrijk en Nederland naast zich neer heeft gelegd.</p>
      <p sl="en">Ze verwierpen de Grondwet. Die is vervangen door een vergelijkbaar verdrag dat nu is goedgekeurd zelfs voordat het volledig is gezien door hen die het hebben ondertekend.</p>
      <p sl="en">De EU heeft duidelijk geen respect voor democratische rechten en kan daarom niet worden gezien als een veilige of betrouwbare hoedster van de mensenrechten.</p>
    </intervention>
    <intervention id="4-092" speaker_id="28496" name="Thomas Wise" is_mep="True" mode="spoken">
      <p sl="en">Mijnheer de Voorzitter, dank u voor deze mogelijkheid om mijn stem te verklaren. Dit is voor het eerst dat ik iets dergelijks doe. Ik heb tegen het voorstel gestemd omdat de betreffende commissie dan wel de Commissie burgerlijke vrijheden, justitie en binnenlandse zaken heet, maar zij geen vrijheden biedt aan burgers, zij geen recht biedt en zich bemoeit met binnenlandse zaken. In Groot-Brittannië werd ons een referendum beloofd. Wij zullen dat niet krijgen. Wat gaat de Europese Unie daaraan doen?</p>
    </intervention>
    <intervention id="4-093" speaker_id="33569" name="Syed Kamall" is_mep="True" mode="spoken">
      <p sl="en">Mijnheer de Voorzitter, hartelijk bedankt voor deze mogelijkheid om mijn stem in deze belangrijke kwestie te verklaren.</p>
      <p sl="en">U bent zich dit misschien niet bewust, maar ik vertegenwoordig het kiesdistrict Londen, de beste stad ter wereld, hoofdstad van het beste land ter wereld.</p>
      <p sl="en">U moet begrijpen dat Londen eigenlijk een behoorlijk diverse stad is. Laat me dit uitleggen: we hebben reeds driehonderd talen en veertien religies en al met al kunnen we het zeer goed met elkaar vinden. De EU zou dus een hoop van Londen kunnen leren en over hoe men gezorgd heeft dat de waardigheid van mensen wordt gerespecteerd.</p>
      <p sl="en">We hebben het niet nodig dat dergelijke kwesties op EU-niveau worden opgelost. Wat zou Londen, de meest diverse stad in Europa en wellicht zelfs ter wereld, nu van deze instelling kunnen leren? Wat zou het over mensenrechten kunnen leren? Wat zou het over grondrechten kunnen leren? Helemaal niets!</p>
      <p sl="en">Laat me het volgende toevoegen. De aanstaande goedkeuring van de Europese Grondwet, ondanks de afwijzing in twee referenda is ondemocratisch, laf …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="4-094" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, wat is de rechtsgrondslag voor het oprichten van dit Bureau? Het Bureau van de Europese Unie voor de grondrechten zou zijn wettige macht hebben ontleend aan de Europese Grondwet. Het zou wettige macht hebben verkregen bij het Verdrag van Lissabon. Maar de enige rechtsgrondslag op dit moment is een wirwar van communiqués, persberichten en resoluties in de Raad.</p>
      <p sl="en">De Europese Unie heeft geen last van de systematische schending van de mensenrechten. Zij heeft wel last van de systematische schending van de democratische rechten. Het probleem dat we hebben is dat een mensenrechtenhandvest op papier geen betekenis heeft tenzij er ook mechanismen zijn om de leiders ter verantwoording te roepen.</p>
      <p sl="en">Als we de grondwetten van voormalig Oost-Duitsland en van de Sovjet-Unie bekijken, dan stonden die vol prachtige beloften van vrijheid. Maar zoals de mensen in die ongelukkige landen ontdekten, had dat zonder democratie geen inhoud.</p>
      <p sl="en">Daarom zou u, als u dit mensenrechtenhandvest wilt opleggen, eerst het Europese volk in een referendum moeten raadplegen. Pactio Olisipio censenda est !</p>
    </intervention>
    <intervention id="4-095" speaker_id="28512" name="Jim Allister" is_mep="True" mode="spoken">
      <p sl="en">Mijnheer de Voorzitter, ik heb ook tegen dit belachelijke voorstel voor een bureau voor het beschermen van de mensenrechten in de EU gestemd.</p>
      <p sl="en">Wij in de Verenigd Koninkrijk hebben zoals vele andere landen het Europees Verdrag tot bescherming van de rechten van de mens ondertekend. Daarin zijn rechten te vinden waarvoor externe supervisie nodig is en elk hof dat vereist is, is in deze stad te vinden en onder dat Verdrag tot stand gekomen en niet uit hoofde van een of andere door de EU vereiste autoriteit.</p>
      <p sl="en">Het is dus volledig onnodig en een verspilling van overheidsmiddelen. De primaire bedoeling is om nog een organisatielaag van soevereiniteit aan de EU toe te voegen zodat men kan pronken als een soort superstaat binnen een Europa dat rechten aan zijn inwoners geeft, rechten die ze al hebben.</p>
      <p sl="en">Als men rechten wil geven, erken dan het fundamentele recht om te stemmen over zaken zoals deze: om “ja” of “nee” tegen een grondwet te zeggen.</p>
    </intervention>
    <intervention id="4-097" speaker_id="28178" name="Miroslav Mikolášik" is_mep="True" mode="spoken">
      <p sl="sk">Mijnheer de Voorzitter, gezien het feit dat de criminaliteit voortdurend toeneemt en het gevaar van terrorisme eveneens groeit, dient Europol flexibeler te worden.</p>
      <p sl="sk">De drie protocollen van 2000 tot 2003 die de Europol-overeenkomst hebben gewijzigd en aangevuld, zijn nog steeds niet ten uitvoer gelegd. Natuurlijk kan een organisatie die staat voor het bevorderen van de openbare orde niet effectief zijn als wijzigingen in haar rechtsgrondslag pas jaren na het besluit hiertoe in werking treden. Het voorstel voor een besluit van de Raad brengt verandering in deze situatie, daarom stem ik ervoor.</p>
      <p sl="sk">Een van de belangrijkste wijzigingen ten opzichte van de huidige situatie is het plan om Europol te financieren ten laste van de communautaire begroting en het personeel onder het statuut van de ambtenaren van de EU te laten vallen. Dit betekent dat het Europees Parlement een grotere rol gaat spelen in het beheer van Europol en dat het beheer van de begroting en het personeel wordt vereenvoudigd. Verder zal de positie van het Europees Parlement worden versterkt als gevolg van de betere democratische controle op Europol. De kosten voor de Gemeenschap zullen vergelijkbaar zijn met de huidige uitgaven van de lidstaten.</p>
    </intervention>
    <intervention id="4-098" speaker_id="28323" name="Oldřich Vlasák" is_mep="True" mode="spoken">
      <p sl="cs">Mijnheer de Voorzitter, ik zou graag willen uitleggen waarom ik niet heb deelgenomen aan de stemming over dit verslag. Ten eerste ben ik van mening dat Europol goed functioneert op basis van bilaterale overeenkomsten en bilaterale samenwerking. Ten tweede is Tsjechië net als enkele andere lidstaten toegetreden tot de Schengenzone. Het is daarom nu eerst van belang om te wennen aan deze samenwerking, deze te analyseren en geleidelijk te verbeteren. Bovendien vereist elke nadere integratie die tot doel heeft Europol te veranderen in een Europese politiedienst de ratificatie van het Verdrag van Lissabon. Pas dan kunnen we het hebben over eventuele wijzigingen in de rechtsgrondslag van Europol.</p>
    </intervention>
    <intervention id="4-099" speaker_id="4516" name="Roger Helmer" is_mep="True" mode="spoken">
      <p sl="en">Mijnheer de Voorzitter, ik vond het fascinerend om te zien hoe u mijn collega de heer Kamall na precies 60 seconden onderbrak terwijl u veel vrijgeviger bent als men dingen zegt die aangenamer voor u zijn.</p>
      <p sl="en">Een van de fouten die we in de Europese Unie maken is dat we “samenwerking” verwarren met “supranationalisme”. Ik ben helemaal voor samenwerking van politie. Dat is elk weldenkend mens vandaag de dag. Ik ben echter absoluut tegen het creëren van supranationale autoriteiten, zoals de bedoeling is met Europol. Dat is, zoals een van mijn collega’s zei betreffende het Bureau voor de grondrechten, een van de eigenschappen van de soevereiniteit die door de Europese Unie wordt geclaimd.</p>
      <p sl="en">Het probleem is dat de democratische legitimiteit voor deze organisaties ontbreekt en dat is uiterst gevaarlijk. Zowel Europol als de Europese Unie heeft geen democratische legitimiteit totdat u een referendum over het Verdrag van Lissabon houdt.</p>
    </intervention>
    <intervention id="4-100" speaker_id="28493" name="Derek Roland Clark" is_mep="True" mode="spoken">
      <p sl="en">Mijnheer de Voorzitter, ik ben het ontzettend oneens met dit rapport. Ik heb tegen gestemd. Samenwerking tussen politiekorpsen: ja. Gedwongen samenwerking en verplichting: nee. Vooral als deze politiemacht onder haar leden gewapende politie heeft die overal in de Europese Unie kan worden ingezet.</p>
      <p sl="en">Wij hebben in het Verenigd Koninkrijk geen gewapende politie. We zullen niet accepteren dat gewapende politie binnenkomt in opdracht van Europol. Wij geloven daar niet in. Zo gaat dat in ons land niet!</p>
      <p sl="en">Ik ben bijzonder teleurgesteld om te zien dat amendementen 56 en 57 zijn weggestemd, omdat deze de immuniteit van deze politiemacht zouden hebben weggenomen als ze waren goedgekeurd. In het Verenigd Koninkrijk zijn we een politiemacht gewend die als ze schade aan eigendommen toebrengt, of een persoon geweld aan doet of zonder reden arresteert, nadien kan worden gedaagd voor overtredingen. Het verbaast me hoe dan ook niet omdat u immers ook bereid bent om zonder iemand te vragen een grondwet erdoor te drukken.</p>
    </intervention>
    <intervention id="4-101" speaker_id="28496" name="Thomas Wise" is_mep="True" mode="spoken">
      <p sl="en">Mijnheer de Voorzitter, ten tweeden male wil ik mijn stem tegen deze ontwerpresolutie uitspreken.</p>
      <p sl="en">In Groot-Brittannië hebben we als eenvoudige regel dat niemand boven de wet staat. Zelfs de koningin, de vorstin van Engeland, staat niet boven de wet. Er is een juridisch correcte rechtsgang voor nodig. Met deze wetgeving ontstaat een situatie waarbij mensen boven de wet staan die wettelijk niet kunnen worden vervolgd.</p>
      <p sl="en">Ik heb al eerder in dit Huis gezegd dat wanneer de Europese Unie het antwoord is, het wel een verdomd domme vraag moet zijn geweest. Nog nooit was dit zo waar als nu.</p>
      <p sl="en">Ik laat Kennedy voor u aan het woord: ‘Diegenen die vreedzame protesten onmogelijk maken, maken gewelddadige protesten onvermijdelijk’.</p>
    </intervention>
    <intervention id="4-102" speaker_id="4556" name="Nirj Deva" is_mep="True" mode="spoken">
      <p sl="en">Mijnheer de Voorzitter, het is essentieel om grensoverschrijdend samen te werken tegen internationale misdaad, terrorisme, drugs enzovoort. Europol voert deze taak nu samen met andere politiekorpsen uit.</p>
      <p sl="en">Door een Europees politiebureau te creëren dat de centrale macht vergroot, zullen de problemen die zijn ontstaan in lokale gemeenschappen in Groot-Brittannië echter niet worden opgelost. Mijn land, mijn partij, heeft vandaag als trouwe Conservatieven tegen deze resolutie gestemd.</p>
      <p sl="en">Mijn partij heeft ook verzocht om een referendum over het Europees Grondwettelijk Verdrag. Ik kan nergens anders dan in dit Huis protesteren tegen wat de heer Brown doet door zijn woord dat dit referendum er zou komen, te breken.</p>
      <p sl="en">Ik verzoek daarom dat we de heer Brown vragen om het Britse volk het referendum te geven.</p>
    </intervention>
    <intervention id="4-103" speaker_id="33569" name="Syed Kamall" is_mep="True" mode="spoken">
      <p sl="en">Mijnheer de Voorzitter, ik begrijp dat dit voorstel voor een besluit van de Raad, zoals beschreven in het verslag, het mogelijk maakt dat Europol omgevormd wordt tot een EU-bureau.</p>
      <p sl="en">We moeten erkennen dat dit twee gevolgen zal hebben. Ten eerste zal het gefinancierd moeten worden door het budget van de Gemeenschap en zal Europol-personeel de status van Gemeenschapsambtenaar verkrijgen. Het verslag bevat ook voorzieningen voor coördinatie, waar we allemaal voor zijn, en organisatie en implementatie van onderzoeken en operationele activiteiten die samen met de relevante autoriteiten van de lidstaten of door gezamenlijke onderzoeksteams worden uitgevoerd.</p>
      <p sl="en">De Conservatieven zijn voor open samenwerking tussen politiekorpsen in de EU en daarbuiten voor het bestrijden van misdaad. Maar wij accepteren absoluut geen enkele rol van de EU bij het centraliseren van een dergelijke samenwerking. Europol is daarom een bureau dat niet noodzakelijk is omdat er al andere organisaties bestaan die deze functie mondiaal vervullen.</p>
      <p sl="en">Om deze reden zou ik willen toevoegen dat de aanstaande goedkeuring van de Europese Grondwet ondanks de afwijzing in twee referenda ondemocratisch, laf en onwettig is</p>
    </intervention>
    <intervention id="4-104" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, het verheugt mij om deze mogelijkheid te hebben om mijn stem te verklaren. Ik heb om spreektijd in het debat over deze kwestie gevraagd, maar een van de consequenties van de ongelukkige mesalliance van mijn partij met de Europese Volkspartij is dat de Britse Conservatieven categorisch spreektijd wordt ontzegd bij belangrijke debatten.</p>
      <p sl="en">Wat ik wilde zeggen is dat dit verslag gebaseerd is op een conceptueel misverstand. Men zegt dat we grensoverschrijdende politie nodig hebben omdat er grensoverschrijdende misdaad is en omdat misdaad internationaal is.</p>
      <p sl="en">De oplossing bestaat reeds. De politiekorpsen van nationale staten werken al tientallen jaren met veel succes samen. We hebben Interpol, we hebben het Verdrag van ‘s-Gravenhage, we hebben uitleveringsverdragen, we erkennen de tijd die doorgebracht is in de gevangenis in een ander land als onderdeel van de straf, enzovoort.</p>
      <p sl="en">Het verschil is dat deze zaken zijn gebaseerd op democratische besluiten tussen onafhankelijke staten terwijl wat wordt voorgesteld met Europol de federalisering is van wat een gevoelige nationale zaak zou moeten zijn, namelijk toezicht uitoefenen op het strafrecht.</p>
      <p sl="en">Als we dat willen doen, moeten we eerst het volk raadplegen in een referendum, daarom hebben we een referendum over het Verdrag van Lissabon nodig.</p>
    </intervention>
    <intervention id="4-105" speaker_id="28512" name="Jim Allister" is_mep="True" mode="spoken">
      <p sl="en">Mijnheer de Voorzitter, enkele van de redenen voor dit voorstel over Europol zijn behoorlijke onzin. Er wordt voorgesteld dat we de rechtsgrondslag moeten veranderen, dat we Europol moeten voorzien van financiering vanuit de EU, dat diegenen die ervoor werken ambtenaren van de EU worden, dat we de taakomschrijving moeten uitbreiden en dat we een bureau nodig hebben zodat we de georganiseerde misdaad en het terrorisme kunnen bestrijden. Wat een onzin! We bestrijden reeds met goed resultaat misdaad en terrorisme door goede, langdurige samenwerking tussen politiekorpsen.</p>
      <p sl="en">Dit gaat er alleen maar om dat er weer een aspect toegevoegd wordt aan de organisatie van de EU als staat zodat zij in feite een EU-politiemacht heeft. Dat is wat deze ambtenaren zullen zijn, ze zullen zich mengen in interne zaken van lidstaten en, zoals al is genoemd, met immuniteit voor hun daden, zelfs buiten het bereik van gerechtelijke toetsing in nationale staten. Het is een absurd voorstel en absoluut onnodig.</p>
    </intervention>
    <intervention id="4-107" speaker_id="4556" name="Nirj Deva" is_mep="True" mode="spoken">
      <p sl="en">Mijnheer de Voorzitter, ten aanzien van het verslag-Polfer hebben de Conservatieven voor de rapporteur gestemd betreffende de kwestie van de zuidelijke Kaukasus.</p>
      <p sl="en">Maar het is toch wel raar dat we zo graag de democratische vrijheden en de rechten van de mensen in de zuidelijke Kaukasus willen beschermen en ervoor willen zorgen dat zij legitimiteit en zelfbeschikking hebben, maar dat wanneer het aankomt op zo’n serieuze zaak als het Grondwettelijk Verdrag voor de Europese Unie, de heer Brown, die ons een referendum heeft beloofd, nu terugkomt op die belofte.</p>
      <p sl="en">Mijn partij, de Conservatieve Partij, is ernstig ontstemd over deze verbroken belofte en daarom sta ik hier om de Labour-regering te vragen om ons een referendum te geven over deze belangrijke grondwetkwestie, net zoals we ons druk maken over wat er in de zuidelijke Kaukasus gebeurt.</p>
    </intervention>
    <intervention id="4-108" speaker_id="33569" name="Syed Kamall" is_mep="True" mode="spoken">
      <p sl="en">Mijnheer de Voorzitter, ik begrijp dat dit verslag de opname van Armenië, Azerbeidzjan en Georgië in het Europees nabuurschapsbeleid voorstaat en bilaterale actieplannen voor het Europees nabuurschapsbeleid steunt.</p>
      <p sl="en">Ik begrijp ook dat de rapporteur de EU oproept om een regionaal beleid te ontwikkelen voor de zuidelijke Kaukasus om dit samen met de landen uit deze regio in te voeren. Natuurlijk zal het sleutelwoord “democratie” in veel van de verslagen verschijnen. Ik vertegenwoordig Londen, zoals u wellicht weet. Ik vertegenwoordig Londen, de geweldigste stad ter wereld, hoofdstad van het geweldigste land ter wereld en toevallig hebben wij in Londen een zeer diverse gemeenschap, waaronder velen uit Armenië, Azerbeidzjan en Georgië.</p>
      <p sl="en">Een van de dingen die maakt dat zij in Londen willen wonen, is democratie en het recht op inspraak in essentiële zaken. Ze vragen me steeds: “Waarom preekt u over democratie, maar ontneemt u de burgers van Groot-Brittannië datzelfde recht wanneer het gaat om een referendum over de Grondwet?”. Die Grondwet die toch in twee referenda is afgewezen, is dus ondemocratisch, laf en onwettig.</p>
    </intervention>
    <intervention id="4-109" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, ik wil u bedanken voor het geduld en gevoel voor humor dat u laat blijken tijdens deze zitting. Mag ik ook, net als gisteren, mijn dank uitbreiden naar de diensten en de tolken die ons ter wille zijn?</p>
      <p sl="en">De belangrijkste kwestie in de regio van de zuidelijke Kaukasus is op dit moment het meningsverschil over verkiezingsresultaten. Het westen zag min of meer oogluikend toe bij de eerste Saddam-achtige verkiezingsoverwinning van de huidige Georgische regering met meer dan 90 procent van de stemmen vóór, maar nu zij beweert te zijn herkozen, ruziën we erover of de stemming wel vrij en eerlijk verliep.</p>
      <p sl="en">Wat voor voorbeeld geven we als Europese Unie aan deze worstelende democratieën, wanneer we zoveel minachting tonen voor ons eigen democratische proces hier in de Europese Unie? Het lijkt van tijd tot tijd nodig om dit Huis in herinnering te brengen dat 55 procent van de Franse en 62 procent van de Nederlandse stemmers “nee” stemde tegen de Europese Grondwet, maar toch komt het document nu bij ons terug als het Verdrag van Lissabon, dit keer zonder referendum.</p>
      <p sl="en">Ik zeg nogmaals: het is nodig om het volk een referendum over het Verdrag van Lissabon te geven. Pactio Olisipio censenda est !</p>
    </intervention>
    <intervention id="4-110" speaker_id="1838" name="De Voorzitter" is_mep="True" mode="spoken">
      <p sl="nl">Mijnheer Hannan, u bent al net zo geestig als ik. Ik vraag me elke keer opnieuw af hoe u er in slaagt een verwijzing naar een “referendum” op te nemen in de tekst. U slaagt er telkens weer in, bij elk onderwerp.</p>
    </intervention>
    <intervention id="4-112" speaker_id="4516" name="Roger Helmer" is_mep="True" mode="spoken">
      <p sl="en">Mijnheer de Voorzitter, ik heb vóór deze maatregel gestemd, niet vanuit eigen vaste overtuiging, maar omdat ik als trouwe Conservatief het stemadvies heb gevolgd.</p>
      <p sl="en">Als het aan mij lag zou ik waarschijnlijk niet hebben gestemd, of misschien tegen. Ik moet zeggen dat kwesties betreffende de Zwarte Zee geen hoge prioriteit zijn voor mijn kiezers in de East Midlands van het Verenigd Koninkrijk en, naar ik vrees, ook geen tweede of derde prioriteit. Je zou daarom in zekere zin kunnen zeggen dat dit geen zaak van het grootste belang is.</p>
      <p sl="en">Ik geloof echter niet dat de Europese Unie een gemeenschappelijk buitenlands en veiligheidsbeleid moet hebben. Ik geloof dat nationale staten hun eigen buitenlandse beleid moeten hebben maar ik vind het prima als ze samenwerken als dat in hun belang is – of dit nu met staten in de Europese Unie of daarbuiten is.</p>
      <p sl="en">Hoe dan ook: het gemeenschappelijk buitenlands en veiligheidsbeleid heeft geen democratische legitimiteit als er geen referendum komt over het Verdrag van Lissabon.</p>
    </intervention>
    <intervention id="4-113" speaker_id="28493" name="Derek Roland Clark" is_mep="True" mode="spoken">
      <p sl="en">Mijnheer de Voorzitter, dit beleid is zonder twijfel onder andere gericht op het faciliteren van de toevoer van olie en gas door deze regio naar West-Europa.</p>
      <p sl="en">Het zou dan om Russisch gas en Russische olie gaan, maar daarmee staat u toe dat u zich mogelijk laat gijzelen. We weten allemaal dat Rusland de gaslevering aan Oekraïne twee jaar geleden met de kerst afsneed. Als het eenmaal een nog groter aandeel in de gaslevering naar West-Europa krijgt, dan doet het ons dat wellicht in de toekomst allemaal aan.</p>
      <p sl="en">Hier in Frankrijk zit men tenminste op het goede spoor door tenminste 70 procent van de elektriciteit met kernenergie op te wekken en het is hoog tijd dat de EU een beleid uitstippelt om dat recht overal in de Unie te bevorderen.</p>
      <p sl="en">In plaats daarvan gaat u natuurlijk lopen ploeteren in de zuidelijke Kaukasus, zo rond de Zwarte Zee, met regeringen die niet al te stabiel zijn en ons daar niet hebben willen. Uiteraard doet u dat liever dan een referendum te steunen over de nieuwe Grondwet bij uw eigen volk.</p>
    </intervention>
    <intervention id="4-114" speaker_id="33569" name="Syed Kamall" is_mep="True" mode="spoken">
      <p sl="en">Mijnheer de Voorzitter, het verheugt mij te zeggen dat ik hier nog steeds ben, zelfs als u en anderen niet in die vreugde over mijn aanwezigheid delen. Ik wil u bedanken voor al uw geduld.</p>
      <p sl="en">Ik begrijp dat dit initiatiefverslag feitelijk de mededeling “Synergie voor het Zwarte-Zeegebied – Een nieuw regionaal samenwerkingsinitiatief” van de Commissie omarmt, die samenwerking met en binnen de Zwarte Zee-regio wil bevorderen door bestaand bilateraal beleid aan te vullen met een regionale aanpak. Er wordt van uitgegaan dat voor een dergelijke aanpak de mededeling moet worden gevolgd door verdere consistente stappen vanuit de EU om een echte regionale dimensie aan te moedigen die past bij deze tijd.</p>
      <p sl="en">Over welke regio praten we eigenlijk? Laat me dat verhelderen: de Zwarte Zee-regio bestaat uit de lidstaten Bulgarije, Griekenland en Roemenië mat daarnaast Turkije en de ENB-partners Armenië, Azerbeidzjan, Georgië, de Republiek Moldavië en Oekraïne, alsmede de Russische Federatie. De grote filosoof Brook Benton – gevolgd en gekopieerd door de grote filosoof Randy Crawford zei ooit: “Het is een regenachtige avond in Georgië”. Het is werkelijk een regenachtige avond voor de democratie in de EU als de mensen in Europa en in Groot-Brittannië niet hun stem mogen laten horen in een referendum over de Grondwet.</p>
    </intervention>
    <intervention id="4-115" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, ik waardeer uw beleefdheid. Het verheugt mij om over dit verslag te mogen spreken omdat het mij lijkt dat de Europese Unie in haar behandeling van Turkije een generatie- en mogelijk een epische fout begaat.</p>
      <p sl="en">Het lijkt nu zeer duidelijk dat we Turkije nooit volledig lidmaatschap zullen geven. Dat is duidelijk vanwege de meerderheden in dit Huis, dat is duidelijk vanwege de beloften van referenda in Oostenrijk en Frankrijk waar er een meerderheid van respectievelijk 70 procent en 80 procent tegen lidmaatschap is.</p>
      <p sl="en">Als we dit vanaf het begin tegen Ankara hadden gezegd en dat we zouden werken aan een alternatief, dan hadden we wellicht in vriendschap en partnerschap verder kunnen gaan. In plaats daarvan houden we de Turken aan het lijntje, leggen we ze tienduizenden pagina’s acquis communautaire op en laten we hen zich vernederen over Armenië, over Cyprus, over de behandeling van minderheden, en dan steken we, mogelijk tien of zelf vijftien jaar later na dit alles, onze middelvinger naar hen op. Door dit te doen lopen we het risico juist dat te creëren waar we bang voor zijn: een islamitische staat.</p>
      <p sl="en">Turkije is democratischer dan de Europese Unie. Het is vredig van regering gewijzigd. Ik zou willen dat we de moed hadden om ons eigen volk te raadplegen. Pactio Olisipio censenda est !</p>
    </intervention>
    <intervention id="4-116" speaker_id="28178" name="Miroslav Mikolášik" is_mep="True" mode="spoken">
      <p sl="sk">Het Zwarte-Zeegebied, een productie- en doorvoergebied, is van strategisch belang voor de diversificatie en zekerheid van de energielevering voor de Europese Unie. Ik ben ervan overtuigd dat naast Turkije en Rusland ook de EU-lidstaten als gelijkwaardige partners betrokken moeten worden bij de regionale samenwerking. Daarom heb ik voor dit verslag gestemd.</p>
      <p sl="sk">Ik maak me zorgen over de aanhoudende conflicten in deze regio, die een gevaar vormen voor de stabiliteit en ontwikkeling van dit gebied. Daarom wil ik de Europese Unie verzoeken om een actievere rol te gaan spelen in het oplossen van de conflicten in dit strategisch gebied, met name door deel te nemen aan vredeshandhavingsoperaties en door nauwer samen te werken met de regeringen van Rusland en Oekraïne. Er zijn enkele voor de hand liggende problemen zoals de onevenwichtige ontwikkeling van de particuliere sector in diverse landen rondom de Zwarte Zee. Het is nodig om het investeringsklimaat in de regio voor zowel lokale als internationale bedrijven te verbeteren door de strijd tegen corruptie en fraude te intensiveren en de hervorming van de markteconomie te stimuleren.</p>
    </intervention>
    <intervention id="4-117" speaker_id="1838" name="De Voorzitter" is_mep="True" mode="spoken">
      <p sl="nl">Overeenkomstig het besluit van dit Huis zullen de stemverklaringen na de stemming van vanmiddag worden voortgezet.</p>
    </intervention>
    <intervention id="4-120" speaker_id="28427" name="Alessandro Battilocchio" is_mep="True" mode="written">
      <p sl="it">Mijnheer de Voorzitter, dames en heren, ik wil mijn volledige steun betuigen voor dit verslag, het resultaat van langdurig en uitstekend werk van onze collega Michael Cashman.</p>
      <p sl="it">Het Europees Waarnemingscentrum voor racisme en vreemdelingenhaat is omgezet in een bureau dat tot taak heeft de mensenrechten te beschermen en te bevorderen; het werd officieel ingesteld op 1 maart 2007. Zoals we moesten vaststellen, is het Bureau echter nog steeds niet operationeel omdat het nog geen directeur en geen meerjarenkader heeft.</p>
      <p sl="it">Als antwoord op deze traagheid en bureaucratische inefficiëntie stelt de rapporteur voor het meerjarenkader op een minimumaantal gebieden te amenderen. Hij dringt er bij de Commissie en de Raad op aan om het proces van het selecteren van kandidaten voor de functie van directeur te bespoedigen en een snelle overeenstemming met de andere instellingen te bereiken, teneinde dit essentiële instrument voor de bescherming van de mensenrechten te reactiveren.</p>
      <p sl="it">Ik doe een beroep op de leden van dit Huis om instemming te betuigen met dit verslag, aangezien het een eerste stap is om het Bureau weer operationeel te maken.</p>
      <p sl="it">Steun voor het Europese mensenrechtenbeleid en de ontwikkeling ervan kan en mag niet afhankelijk worden gemaakt van politieke en economische overwegingen en vertragingen.</p>
    </intervention>
    <intervention id="4-121" speaker_id="1892" name="Carlos Coelho" is_mep="True" mode="written">
      <p sl="pt">Ik heb de oprichting in februari 2007 van het Bureau van de Europese Unie voor de grondrechten gesteund omdat ik denk dat dit Bureau een belangrijke bijdrage kan leveren aan het vergroten van de logische samenhang van het EU-beleid inzake mensenrechten.</p>
      <p sl="pt">Het Bureau is op 1 maart 2007 officieel ingesteld, maar wacht nog steeds op de basiselementen die het in staat zouden stellen om volledig operationeel te worden, ofwel de benoeming van zijn directeur en de goedkeuring van een meerjarenkader.</p>
      <p sl="pt">Het doel van dit initiatief is het vaststellen van dit meerjarenkader dat de koers van het Bureau voor de komende vijf jaar moet uitstippelen door de afbakening van de thematische werkterreinen waarbinnen het Bureau moet opereren.</p>
      <p sl="pt">Ik steun dan ook de enorme inspanningen van de rapporteur, de heer Cashman, om de onderhandelingen te vergemakkelijken en ik hoop dat dit de Commissie en de Raad stimuleert de discussie over dit meerjarenkader en tezelfdertijd de selectieprocedure van kandidaten voor het ambt van directeur zo snel mogelijk af te ronden.</p>
      <p sl="pt">De Europese burgers kunnen geen begrip meer opbrengen voor verdere vertragingen die het onmogelijk maken dat het Bureau voor de grondrechten volledig operationeel wordt.</p>
    </intervention>
    <intervention id="4-122" speaker_id="28325" name="Sylwester Chruszcz" is_mep="True" mode="written">
      <p sl="pl">Ik ben tegen de oprichting van het Bureau van de Europese Unie voor de grondrechten. Om die reden heb ik het meerjarenkader voor de periode 2007-2012 niet gesteund.</p>
      <p sl="pl">Ik ben van mening dat de voorgestelde oprichting van dit Bureau en zijn werkzaamheden niet alleen neerkomen op een verspilling van onze middelen, maar dat dit ook een gevaarlijk politiek initiatief is, waarvan de gevolgen op lange termijn nadelig zullen zijn voor de landen van de Unie. De voornaamste taken van dit Bureau betekenen een duidelijke inbreuk op de soevereiniteit van de lidstaten. Het Bureau heeft geen enkele reden van bestaan. We beschikken in elk Europees land al over instellingen die tot taak hebben de democratie te bewaken en de mensenrechten te beschermen.</p>
      <p sl="pl">Het is voor mij overduidelijk dat de activiteiten van het Bureau verder zullen gaan dan de thematische gebieden waarvoor het ingesteld werd. Dat bleek eerder vandaag al tijdens de stemming over amendement 6 op de overwegingen, bij het beantwoorden van de vraag wat een menselijk wezen is en op welk ogenblik het de mensenrechten verwerft.</p>
      <p sl="pl">Ik beschouw dergelijke maatregelen als een ongehoorde poging om binnen de Europese Unie op een verholen manier gevaarlijke ideologische concepten op te leggen.</p>
    </intervention>
    <intervention id="4-123" speaker_id="1413" name="Glyn Ford" is_mep="True" mode="written">
      <p sl="en">Ik ondersteun dit verslag, ondanks het feit dat ik teleurgesteld en er tegen was dat het voormalig Europees Waarnemingscentrum voor racisme en vreemdelingenhaat, dat werd opgestart na aanbevelingen van het Raadgevende Comité voor racisme en vreemdelingenhaat van de Raad van ministers en waarin ik het Europees Parlement vertegenwoordigde, nu is opgelost in een breder Bureau van de Europese Unie voor de grondrechten.</p>
      <p sl="en">Het Waarnemingscentrum in Wenen deed zeer waardevol werk in het bevorderen van beste praktijken om racisme, xenofobie en antisemitisme te bestrijden en te voorkomen dat deze zouden toenemen, alsmede in het rapporteren over de huidige stand van zaken in de Unie en in kandidaat-landen. Het gevaar is dat dit verloren zal gaan of tenminste zal verwateren in dit nieuwe Bureau. Ik zal de ontwikkelingen zorgvuldig volgen.</p>
    </intervention>
    <intervention id="4-124" speaker_id="28183" name="Patrick Gaubert" is_mep="True" mode="written">
      <p sl="fr">De Franse delegatie in de PPE-DE-Fractie is blij met de goedkeuring van het verslag-Cashman over de vaststelling van een meerjarenkader voor het Bureau van de Europese Unie voor de grondrechten voor de periode 2007-2012.</p>
      <p sl="fr">De tekst definieert onder andere de thematische werkterreinen van het Bureau opdat het zijn taak en zijn doelstellingen beter zal kunnen vervullen.</p>
      <p sl="fr">De meerderheid van de Franse delegatie is de fractie gevolgd en heeft de amendementen van de liberale fractie verworpen, die de taken wilde uitbreiden naar enerzijds homofobie en homofoob geweld en anderzijds naar racisme ten opzichte van de Roma. Dit heeft zij niet zo gedaan om aan te geven dat ze gekant is tegen deze legitieme en terechte strijd, maar omdat deze taak al vervat is in het voorstel voor een beschikking waarin als thematische werkterreinen van het Bureau nu precies racisme, vreemdelingenhaat en onverdraagzaamheid genoemd worden, alsook discriminatie op basis van geslacht, ras of etnische afstamming, geloof of overtuiging, handicap, leeftijd, seksuele geaardheid of het behoren tot een minderheid.</p>
      <p sl="fr">We verwelkomen de goedkeuring van dit verslag, waardoor het Bureau volledig operationeel zal kunnen worden en zijn taak zal kunnen uitvoeren en de mensenrechten in de Unie zal kunnen garanderen.</p>
    </intervention>
    <intervention id="4-125" speaker_id="28194" name="Ambroise Guellec" is_mep="True" mode="written">
      <p sl="fr">De Franse delegatie in de PPE-DE-Fractie is blij met de goedkeuring van het verslag-Cashman over de vaststelling van een meerjarenkader voor het Bureau van de Europese Unie voor de grondrechten voor de periode 2007-2012.</p>
      <p sl="fr">De tekst definieert onder andere de thematische werkterreinen van het Bureau opdat het zijn taak en zijn doelstellingen beter zal kunnen vervullen.</p>
      <p sl="fr">De Franse delegatie is de fractie gevolgd en heeft de amendementen van de liberale fractie verworpen, die de taken wilde uitbreiden naar enerzijds homofobie en homofoob geweld en anderzijds ze gekant is naar racisme ten opzichte van de Roma. Dit heeft zij niet zo gedaan om aan te geven dat ze gekant is tegen deze legitieme en terechte strijd, maar omdat deze taak al vervat is in het voorstel voor een beschikking waarin als thematische werkterreinen van het Bureau nu precies racisme, vreemdelingenhaat en onverdraagzaamheid genoemd worden, alsook discriminatie op basis van geslacht, ras of etnische afstamming, geloof of overtuiging, handicap, leeftijd, seksuele geaardheid of het behoren tot een minderheid.</p>
      <p sl="fr">We verwelkomen de goedkeuring van dit verslag, waardoor het Bureau volledig operationeel zal kunnen worden en zijn taak zal kunnen uitvoeren en de mensenrechten in de Unie zal kunnen garanderen.</p>
    </intervention>
    <intervention id="4-126" speaker_id="31123" name="Pedro Guerreiro" is_mep="True" mode="written">
      <p sl="pt">Afgezien van de punten van kritiek die we al hebben kunnen belichten, zal duidelijk worden wat precies het doel van dit Bureau van de Europese Unie voor de grondrechten is, zodra het operationeel is geworden.</p>
      <p sl="pt">De thematische werkterreinen zijn in het kader van het debat rondom het vaststellen van de doelstellingen en prioriteiten voor zijn meerjarenkader voor 2007-2012 duidelijk geworden. Deze zijn: racisme, vreemdelingenhaat en onverdraagzaamheid; discriminatie op grond van geslacht, ras of etnische afstamming, godsdienst of overtuiging, handicap, leeftijd of seksuele geaardheid of van personen die tot minderheden behoren; schadeloosstelling van slachtoffers, criminaliteitspreventie en daarmee samenhangende aspecten die relevant zijn voor de veiligheid van burgers; bescherming van kinderen, met inbegrip van de rechten van het kind; immigratie en integratie van migranten; asiel; visum- en grenscontrole; deelname aan de democratische werking van de Unie; mensenrechtenkwesties in verband met de informatiemaatschappij; toegang tot efficiënte en onafhankelijke rechtspraak.</p>
      <p sl="pt">Het Europees Parlement heeft daar extreme armoede en sociale uitsluiting aan toegevoegd, maar sociale rechten met inbegrip van de rechten van werknemers werden bijvoorbeeld niet als prioriteit beschouwd, zelfs niet op een moment waarop de sociale grondrechten in gevaar komen door het beleid van de EU.</p>
    </intervention>
    <intervention id="4-127" speaker_id="38596" name="Elisabeth Morin" is_mep="True" mode="written">
      <p sl="fr">Net zoals de Franse delegatie van de PPE-DE-Fractie ben ik erg verheugd over de goedkeuring van het verslag-Cashman over de vaststelling van een meerjarenkader voor het Bureau van de Europese Unie voor de grondrechten voor de periode 2007-2012.</p>
      <p sl="fr">De tekst definieert onder andere de thematische werkterreinen van het opdat het zijn taak en zijn doelstellingen beter zal kunnen vervullen.</p>
      <p sl="fr">Net zoals de Franse delegatie en de PPE-DE-Fractie heb ik de amendementen van de liberale fractie, die de taken wilde uitbreiden naar enerzijds homofobie en homofoob geweld en anderzijds naar racisme ten opzichte van de Roma, verworpen. Deze taak is immers al vervat in het voorstel voor een beschikking waarin als thematische werkterreinen van het Bureau nu precies racisme, vreemdelingenhaat en onverdraagzaamheid staan, alsook discriminatie op basis van geslacht, ras of etnische afstamming, geloof of overtuiging, handicap, leeftijd, seksuele geaardheid of het behoren tot een minderheid.</p>
      <p sl="fr">Ik verwelkom de goedkeuring van dit verslag, waardoor het Bureau volledig operationeel zal kunnen worden en zijn taak zal kunnen uitvoeren en de mensenrechten in de Unie zal kunnen garanderen.</p>
    </intervention>
    <intervention id="4-129" speaker_id="photo_generic" name="Bairbre de Brún en Eva-Britt Svensson" is_mep="True" mode="written">
      <p sl="en">Ik heb voor het gewijzigde voorstel gestemd omdat het verbeteringen bevat op het gebied van gegevensbescherming.</p>
      <p sl="en">Ik ben het echter niet eens met het in toenemende mate verplaatsen van kwesties op het gebied van justitie en binnenlandse zaken van de lidstaten naar de EU. Om deze reden heb ik tegen de ontwerpwetgevingsresolutie gestemd.</p>
    </intervention>
    <intervention id="4-130" speaker_id="1473" name="Gérard Deprez" is_mep="True" mode="written">
      <p sl="fr">Ik steun het verslag van onze prima collega, de heer Díaz de Mera, met volle overtuiging.</p>
      <p sl="fr">De omvorming van Europol tot een communautair bureau is een verzoek van het Europees Parlement dat ik altijd heb ondersteund.</p>
      <p sl="fr">Het betekent eigenlijk dat de financiering van Europol vanaf nu zal gebeuren vanuit de communautaire begroting en dat het statuut van de ambtenaren ook van toepassing zal zijn op het personeel van Europol. In beide gevallen krijgt ons Parlement aanzienlijk meer bevoegdheden.</p>
      <p sl="fr">Bij het besluit van de Raad worden de werkingssfeer en de mogelijkheden tot interventie van Europol overigens aanzienlijk uitgebreid en ook dit is een feit waar ik het mee eens ben.</p>
      <p sl="fr">Kortom, ik kies zonder voorbehoud voor een Europol dat meer operationeel is en dat onderworpen zal worden aan een echte democratische controle.</p>
    </intervention>
    <intervention id="4-131" speaker_id="1164" name="Bruno Gollnisch" is_mep="True" mode="written">
      <p sl="fr">Het goochelkunstje dat de Raad ons voorstelt is perfect gelukt: de Europese Politiedienst, Europol, krijgt in plaats van de status van intergouvernementeel agentschap dat gefinancierd wordt via de begrotingen van de lidstaten nu de status van agentschap van de Europese Unie dat gefinancierd wordt via de begroting van de Unie en waarvoor het statuut van de ambtenaren van de Gemeenschappen van toepassing wordt, dit alles om technische, niet politieke vereisten.</p>
      <p sl="fr">De taken van Europol hebben zich inderdaad steeds meer uitgebreid naar andere domeinen dan enkel de georganiseerde misdaad en de Raad is van mening dat deze nieuwe doelstellingen beter nagestreefd kunnen worden op het niveau van de Unie dan op het niveau van de lidstaten. Op die manier wordt, in naam van het twijfelachtige subsidiariteitsbeginsel, de Europese logica van het systematisch afnemen van bevoegdheden van de lidstaten en het uitdiepen van het transnationale model toegepast.</p>
      <p sl="fr">Dit is nu precies de filosofie en de bedoeling van de hervormingen van het Verdrag van Lissabon dat de Europese en nationale leiders willen opdringen aan de bevolking en aan de landen, tegen hun wil in.</p>
      <p sl="fr">Europa luistert niet meer naar zijn volkeren. Het is zelfs nog erger, Europa minacht en beliegt hen. 26 landen hebben al aangegeven dit Verdrag niet via een referendum te zullen ratificeren, laten we hopen dat de naties en volkeren van Europa gered zullen worden door een afkeuring van deze belachelijke tekst door de Ieren, de enigen die het recht krijgen zich hier over uit te spreken.</p>
    </intervention>
    <intervention id="4-132" speaker_id="23717" name="Genowefa Grabowska" is_mep="True" mode="written">
      <p sl="pl">De lidstaten van de Europese Unie hebben Europol opgericht als een institutioneel instrument om de georganiseerde misdaad te bestrijden. Vandaag, twaalf jaar na de oprichting van Europol, debatteren we over de uitbreiding van zijn bevoegdheden en het stroomlijnen van zijn werkzaamheden.</p>
      <p sl="pl">De rapporteur heeft de huidige juridische en feitelijke situatie van Europol zorgvuldig beoordeeld. Hij uit terecht kritiek op de veel te ingewikkelde en lange procedure die is voorzien voor de wijziging van de status van Europol en de inpassing van de instelling in de organisatiestructuur van de Europese Unie. De in het verslag voorgestelde corrigerende maatregelen verdienen eveneens onze aandacht en steun.</p>
      <p sl="pl">Uit eerdere pogingen om de bevoegdheden van Europol te wijzigen, blijkt hoe moeilijk het voor de lidstaten is om overeenstemming te bereiken wanneer ze tot het unanimiteitsbeginsel gehouden zijn. Ik ben bijgevolg de mening toegedaan dat we pas in staat zullen zijn om procedurele veranderingen door te voeren en deze situatie recht te trekken als het Verdrag van Lissabon geratificeerd is en in alle 27 lidstaten van kracht wordt, aangezien het Verdrag ook het besluitvormingsproces van de Europese Unie zal hervormen.</p>
      <p sl="pl">Daarenboven zou het toekennen van de status van Europees agentschap aan Europol – met alle consequenties die dat besluit met zich meebrengt, dus ook financiële gevolgen – de Europese Unie als geheel in staat stellen om de georganiseerde misdaad doeltreffender te bestrijden.</p>
    </intervention>
    <intervention id="4-133" speaker_id="31123" name="Pedro Guerreiro" is_mep="True" mode="written">
      <p sl="pt">Ondanks dat het voorstel voor het Verdrag nog niet is geratificeerd, noch het daarin opgenomen voorstel om met gekwalificeerde meerderheid de nodige besluiten te nemen over verordeningen betreffende de structuur, de operaties, het werkterrein en taken van Europol, sloven de instellingen van de EU zich tot afmattens uit om te proberen om de Europese Politiedienst te transformeren tot een Europees agentschap.</p>
      <p sl="pt">We verzetten ons tegen dit proces en we zijn ernstig bezorgd over:</p>
      <p sl="pt">de mogelijkheid dat de “verwerking van speciale categorieën gegevens betreffende ras of etnische afkomst, politieke standpunten, religieuze of filosofische overtuigingen, lidmaatschap van partijen of vakbonden, seksuele geaardheid of gezondheid” niet wordt uitgesloten;</p>
      <p sl="pt">het verzuim om garanties in te bouwen met betrekking tot de bescherming van persoonsgegevens die worden verwerkt in het kader van de politiële en justitiële samenwerking op Europees niveau en in relatie tot derde landen, met name de VS (bijvoorbeeld gegevens over vliegtuigpassagiers);</p>
      <p sl="pt">het gebrek aan garanties dat de burgers toegang kunnen krijgen tot gegevens die hen aangaan en dat zij geïnformeerd worden over het feit dat hun persoonsgegevens door Europol worden verwerkt;</p>
      <p sl="pt">de onduidelijkheid omtrent de controle door nationale parlementen.</p>
      <p sl="pt">Dat zou duiden op een flagrante schending van de rechten, vrijheden en waarborgen van de burgers.</p>
    </intervention>
    <intervention id="4-134" speaker_id="28338" name="Antonio Masip Hidalgo" is_mep="True" mode="written">
      <p sl="es">Ik heb voor het verslag gestemd zoals dat met de bijdragen van de fracties op basis van consensus is overeengekomen. Het gaat hier om essentiële samenwerking bij de misdaadbestrijding. Ik wil echter wel aangeven – zoals mijn collega’s, de heren Fava en Moreno, ook hebben gedaan – dat de verheven doeleinden van de ontwerpresolutie in schril contrast staan met de recalcitrante houding van de rapporteur, de heer Díaz de Mera, die op 11 maart 2004 directeur-generaal van Politie was en geweigerd heeft zijn medewerking te verlenen aan de rechtbank die de ernstigste aanslag die ooit in Europa heeft plaatsgevonden, op zulk een voorbeeldige wijze heeft behandeld.</p>
      <p sl="es">Erger nog: de rapporteur is een van de belangrijkste pleitbezorgers van de schaamteloze theorie volgens welke niet islamitische cellen, maar ETA-terroristen verantwoordelijk zouden zijn geweest voor dit bloedbad. De heer Díaz de Mera en andere peones negros – zo noemen ze zichzelf: zwarte pionnen – hebben op die manier geprobeerd de internationale publieke opinie te misleiden. Hun optreden is niet als delict vervolgd (al zijn ze door de rechtbank wel bestraft en streng terecht gewezen), maar het is toch zaak dat het Parlement van al deze dingen op de hoogte is. Hun felle persoonlijke aanvallen bewijzen wel dat ze geen argumenten hebben. Tot slot betreur ik het dat de heer Díaz de Mera niet de waardigheid van zijn collega Jaime Mayor heeft kunnen opbrengen: die heeft zijn naam onder de tekst over het terrorisme verwijderd.</p>
    </intervention>
    <intervention id="4-135" speaker_id="28457" name="Luca Romagnoli" is_mep="True" mode="written">
      <p sl="it">Mijnheer de Voorzitter, dames en heren, ik wil graag mijn instemming betuigen met het verslag-Díaz de Mera García Consuegra over oprichting van de Europese Politiedienst (Europol). De veranderende omstandigheden in de Europese Unie, nieuwe vormen van misdaad en nieuwe terroristische dreigingen vereisen een reorganisatie van de bestaande dienst. Desondanks ben ik van mening dat bepaalde punten verduidelijking verdienen.</p>
      <p sl="it">De omzetting van Europol in een EU-agentschap mag geen extra financiële wissel trekken op de lidstaten en mag bovenal geen beslag leggen op de toch al onvoldoende overheidsmiddelen voor de nationale politiediensten. Aan de andere kant is het zo dat instanties die belast zijn met de opsporing en de openbare orde en veiligheid meer aandacht verdienen en versterkt moeten worden. De activiteiten van Europol moeten inderdaad bestaan in het ondersteunen en coördineren van het essentiële en onvervangbare werk van de diverse politiediensten van de lidstaten. Daarom ben ik blij dat het voorstel bepalingen bevat voor de coördinatie, organisatie en uitvoering van onderzoeksactiviteiten en operaties in overleg met de bevoegde instanties van de lidstaten of in het kader van gemeenschappelijke onderzoeksteams.</p>
    </intervention>
    <intervention id="4-137" speaker_id="31123" name="Pedro Guerreiro" is_mep="True" mode="written">
      <p sl="pt">Dit initiatiefverslag weerspiegelt de werkelijke ambitie van het “Europees nabuurschapsbeleid”, met name voor de zuidelijke Kaukasus.</p>
      <p sl="pt">Het gaat om de verduidelijking van de geostrategische agenda inzake politieke, economische en militaire aspecten, ofwel het interventieplan van de EU voor dit probleemgebied, waarbij de druk op China en Rusland wordt vergroot.</p>
      <p sl="pt">Dit vertaalt zich in een grotere inmenging in en manipulatie van de conflicten die zijn ontstaan na het uiteenvallen van de Sovjetunie met de bedoeling om de grootmachten en de financieel-economische groepen van de EU controle te geven over dit gebied waarmee de kapitalistische wedijver duidelijk tot uiting komt.</p>
      <p sl="pt">Getuige de “aanbevelingen”, zoals het stimuleren van het sluiten van vrijhandelsovereenkomsten en het nastreven van meer liberaliseringen of de duidelijke oproep tot inmenging door middel van “steun” aan de strijd van het “maatschappelijk middenveld”, terwijl er tegelijkertijd voor wordt gezorgd dat “de communautaire! middelen …… worden verdeeld … zonder … tussenkomst van de overheid”.</p>
      <p sl="pt">Bijzonder relevant is de aanpak van het energievraagstuk met de nadruk op energiecorridorprojecten die Rusland en de bestaande infrastructuren en energiebronnen omzeilen.</p>
      <p sl="pt">Tot slot nog een opmerking over de incoherentie tussen de onvoorwaardelijk steun aan de territoriale integriteit en de onaantastbaarheid van de internationaal erkende grenzen van Georgië en een dringend beroep op de beginselen van het VN-Handvest, terwijl dit voor Servië niet gebeurt.</p>
    </intervention>
    <intervention id="4-139" speaker_id="31123" name="Pedro Guerreiro" is_mep="True" mode="written">
      <p sl="pt">Dit is weer een ander initiatiefverslag van het EP dat dezelfde logica volgt als het verslag over de zuidelijke Kaukasus en het “Europees nabuurschapbeleid”. Met andere woorden: tussenkomst en druk uitoefenen om toegang tot (en controle over) de markten (vooral de energiemarkten) te waarborgen en verdere liberalisering.</p>
      <p sl="pt">Het verslag pleit tevens voor de bevordering van hervormingen ter invoering van een markteconomie en moedigt maatregelen voor harmonisatie en verdere liberalisatie aan en ondersteunt de totstandbrenging van een vrijhandelsgebied volgens de beginselen van de WTO. Dit is een proces waarbij de EU naar verluidt een “vooraanstaande rol dient te spelen” als het erom gaat de “regio aan te moedigen de nodige maatregelen te nemen”.</p>
      <p sl="pt">Tegelijkertijd legt het verslag de nadruk op “het cruciale belang van het tot stand brengen en ontwikkelen van goed nabuurschap tussen de landen van het Zwarte-Zeegebied en hun buurlanden, op basis van wederzijds respect, territoriale integriteit, niet-inmenging in elkaars interne aangelegenheden en het verbod op het gebruik van geweld en dreigingen met geweld als fundamentele beginselen voor de bevordering van de regionale samenwerking” en benadrukt het de noodzaak van het bevorderen van de “Europese waarden”, “ongeacht de mate van bereidheid die de partnerregeringen aan de dag leggen”. Dit is een duidelijke tegenstrijdigheid/incoherentie tussen wat wordt aanbevolen (voor anderen) en wat er wordt gedaan. De EU eist dat anderen datgene respecteren wat zij zelf niet respecteert. Wat een cynisme!</p>
    </intervention>
    <intervention id="4-141" speaker_id="4242" name="Karin Scheele" is_mep="True" mode="written">
      <p sl="de">Kenia was tot voor kort voor veel mensen een vakantieparadijs. Toeristen werden goed afgeschermd voor de grootschalige corruptie en de verschrikkelijke armoede waarin de grote meerderheid van de bevolking moet leven. Sinds de gebeurtenissen van eind december en de frauduleuze presidentsverkiezingen liggen Kenia en de politieke problemen van het land opeens op ieders lippen.</p>
      <p sl="de">Hoewel de parlementsverkiezingen door de waarnemers bij de verkiezingen over het algemeen als een succes werden beschouwd, werden er twijfels geuit over de resultaten van de presidentsverkiezingen. Met de ontwerpresolutie van vandaag over de situatie in Kenia veroordelen we nogmaals de onregelmatigheden die op grote schaal hebben plaatsgevonden. Ook betreuren we de houding van de zittende president Kibaki, die door zijn afwijzing van het aanbod van president Kufuor om de crisis te helpen oplossen, de bemiddelingspogingen ernstig heeft ondermijnd. Wij roepen de politieke leiders van Kenia op alles te doen wat in hun vermogen ligt om verder geweld in het land te voorkomen en de naleving van de mensenrechten te garanderen. Tijdens het debat over deze kwestie werd opnieuw de effectiviteit van directe begrotingssteun ter discussie gesteld. Dit onderwerp zal evenals Kenia de komende maanden onze aandacht blijven vragen.</p>
    </intervention>
    <intervention id="4-142" speaker_id="31123" name="Pedro Guerreiro" is_mep="True" mode="written">
      <p sl="pt">Deze stemverklaring is bedoeld om te benadrukken dat wij denken dat het Keniaanse volk in staat zal zijn om zijn eigen weg te vinden en te bepalen door de erkenning van de bemiddelingspogingen die door de buurlanden, de Ontwikkelingsgemeenschap van zuidelijk Afrika en de Afrikaanse Unie zijn gestart. Het is aan het Keniaanse volk om zelf oplossingen te vinden om een eind te maken aan de huidige situatie in zijn land.</p>
      <p sl="pt">Bijgevolg beschouwen wij iedere poging van de EU om in te grijpen als negatief, met name rekening houdend met de doelstellingen die de EU in haar “Strategie voor Afrika” heeft verkondigd en het overduidelijke kader van overleg/rivaliteit tussen de imperialistische mogendheden met betrekking tot dit continent, een kader dat in deze regio sterk voelbaar is.</p>
      <p sl="pt">Tot slot, vestig ik in dit verband de aandacht op het weglaten van een verwijzing in de ontwerpresolutie naar de ernstige en verslechterende sociaal-economische situatie in dit land – die aan de basis ligt van het ongenoegen van de bevolking dat in de verkiezingen tot uitdrukking kwam – en de verantwoordelijkheid van het neoliberale beleid voor deze situatie, dat in het bijzonder wordt bevorderd door de internationale financiële instellingen, de grote kapitalistische mogendheden en hun transnationale bedrijven.</p>
    </intervention>
    <intervention id="4-143" speaker_id="28352" name="Zuzana Roithová" is_mep="True" mode="written">
      <p sl="cs">Ik sta volledig achter onze ontwerpresolutie over de situatie in Kenia, die is gebaseerd op een actueel onderzoek van de verkiezingswaarnemingsmissie van de EU in Kenia begin van dit jaar.</p>
      <p sl="cs">We moeten ervoor zorgen dat de Keniaanse autoriteiten, zonder enig uitstel, onderzoek doen naar de omstandigheden waaronder de verkiezingen plaatsvonden en verder geweld voorkomen. We moeten erop aan dringen dat rechtstreekse uitzendingen weer worden toegestaan en de mensenrechten en het Afrikaanse Handvest van de rechten van de mens en de volkeren worden geëerbiedigd. Deze ontwerpresolutie laat de verantwoordelijkheid van de Europese Commissie echter onverlet om een oplossing te vinden voor de overdracht van 400 miljoen euro aan de Congolese regering. Ik denk dat we het spoedig weer zullen hebben over deze kwestie.</p>
    </intervention>
    <intervention id="4-145" speaker_id="28310" name="Edite Estrela" is_mep="True" mode="written">
      <p sl="pt">Ik heb vóór paragraaf 20 van het verslag gestemd over de rol van vrouwen in de industrie, omdat het belangrijk is dat de Commissie onderzoek doet naar de negatieve gevolgen van te lange werktijden voor het persoonlijke, gezins- en maatschappelijke leven, bijvoorbeeld wanneer kinderen lang allen thuis blijven en op zichzelf zijn aangewezen. Dit leidt vaak tot slechte prestaties op school en tot criminaliteit. De lidstaten moeten beter toezicht houden op ondernemingen die hun werknemers verplichten langer dan de vastgestelde arbeidstijd te blijven en zij moeten met harde hand optreden tegen deze ondernemingen.</p>
    </intervention>
    <intervention id="4-146" speaker_id="4466" name="Ilda Figueiredo" is_mep="True" mode="written">
      <p sl="pt">Het Europees Parlement keurde vandaag mijn verslag over de rol van vrouwen in de industrie goed. Dit is zeer positief, hoewel ik enkele minder belangrijke amendementen betreur.</p>
      <p sl="pt">Maar het verslag erkent de belangrijke rol van vrouwen in de industrie en verzoekt de Commissie en de lidstaten om de nodige maatregelen te treffen, met inbegrip van effectief toezicht om de traditionele rollenpatronen en discriminatie, met name loondiscriminatie, te bestrijden. Deze situatie is nog ernstiger gezien het feit dat het loon van vrouwen ongeveer 30 procent lager is dan het loon van mannen in de industrie, waar het gemiddelde in andere sectoren 15 procent is, ondanks dat de richtlijn inzake gelijke beloning al meer dan dertig jaar bestaat.</p>
      <p sl="pt">Het onderstreept het belang van collectieve arbeidsonderhandelingen in de strijd voor uitroeiing van vrouwendiscriminatie, met name ten aanzien van werk, loon, arbeidsvoorwaarden, loopbaan en beroepsopleiding.</p>
      <p sl="pt">Het onderstreept het belang van communautaire programma’s die de creatie van merken stimuleren, alsmede de bescherming van de indicatie van herkomst van producten en de promotie buiten de EU van communautaire producten van industriesectoren waarin voornamelijk vrouwen werken.</p>
      <p sl="pt">Tot slot is het ook erg belangrijk om het recht van vrouwelijke en mannelijke werknemers bij bedrijfssaneringen te erkennen door hun organisaties, met name de Europese ondernemingsraden, volledige toegang te geven tot informatie en de mogelijkheid van beslissende interventie, waaronder het vetorecht, beschikbaar te stellen.</p>
    </intervention>
    <intervention id="4-147" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">Dit verslag behandelt een aantal aspecten die op zich belangrijk zijn, maar waarvoor de lidstaten bevoegd zijn en de taak hebben hun eigen wetgeving te ontwikkelen en te verbeteren. De spreiding van mannen en vrouwen in de bestuursraden van ondernemingen, de ontwikkeling van actieplannen voor gelijke kansen in grote ondernemingen en het aantal vrouwelijke leden in bestuursraden van ondernemingen zijn geen thema’s die de EU op de beste en meest efficiënte manier kan regelen. Daarom stemmen wij tegen het onderhavig verslag.</p>
    </intervention>
    <intervention id="4-148" speaker_id="23717" name="Genowefa Grabowska" is_mep="True" mode="written">
      <p sl="pl">Het is overduidelijk dat de Europese industrie ingrijpende veranderingen ondergaat. We kunnen daarom niet anders dan oog hebben voor het strategische belang van deze sector voor de ontwikkeling van alle EU-lidstaten en van hun burgers, ongeacht hun geslacht.</p>
      <p sl="pl">De rol van vrouwen die in de Europese industrie werken en de mogelijkheden waarover zij beschikken, zijn niet alleen afhankelijk van het economische ontwikkelingsniveau van een land, maar ook van de heersende tradities aangaande de aanvaarding van gelijke kansen en de naleving van regelingen inzake mensenrechten. Vrouwen zijn sterk vertegenwoordigd in de industrie en leveren in nagenoeg alle sectoren een niet te onderschatten bijdrage. Desondanks kan ik niet anders dan akkoord gaan met de rapporteur die van mening is dat de participatie van vrouwen in geavanceerde industriesectoren, zoals de luchtvaartindustrie of de chemische industrie, absoluut onvoldoende is.</p>
      <p sl="pl">Het is daarom geheel terecht dat dit aspect in het verslag wordt benadrukt en dat er voldoende aandacht wordt besteed aan genderkwesties. Het verslag onderstreept eveneens dat de participatie van vrouwen in de industrie niet uitsluitend beperkt mag blijven tot sectoren waarvoor geen specifieke kwalificaties vereist zijn en waar vrouwen de eerste slachtoffers zijn in het geval van herstructureringen.</p>
      <p sl="pl">De rapporteur vraagt steun, voornamelijk voor kleine en middelgrote ondernemingen, zodat de relatief hoge werkgelegenheid voor vrouwen er gehandhaafd kan blijven, in het bijzonder voor vrouwen die in een onzekere beroepssituatie verkeren. Alleen al om deze reden verdient dit voorstel, alsook het volledige verslag, onze steun.</p>
    </intervention>
    <intervention id="4-999" speaker_id="28116" name="Marian Harkin" is_mep="True" mode="written">
      <p sl="en">Ik onderschrijf paragraaf 33 omdat dergelijke proactieve maatregelen moeten worden genomen, tenminste op tijdelijke basis, om de participatie van vrouwen op alle niveaus in het besluitvormingsproces te garanderen. Daarnaast ben ik een groot voorstander van paragraaf 20 omdat er een grote behoefte is aan een uitgebreid onderzoek naar de impact van lange werkdagen op de zowel fysieke als mentale gezondheid en op het gezinsleven. Als we evenwicht tussen werk- en privéleven willen en gezinsvriendelijk beleid willen bevorderen, dan hebben we een dergelijk onderzoek nodig.</p>
    </intervention>
    <intervention id="4-149" speaker_id="28355" name="Mieczysław Edmund Janowski" is_mep="True" mode="written">
      <p sl="pl">De mensenrechten vormen de hoeksteen van de democratie. Een van deze rechten is het uiterst belangrijke beginsel van gelijkheid tussen mannen en vrouwen, dat uiteraard rekening houdt met de bijzonderheden die voortvloeien uit de biologische verschillen tussen beide geslachten. Een van de aspecten van deze kwestie betreft de werkgelegenheid en de rol van de vrouw in de industrie. Het is absoluut onmogelijk om hier een rekenkundige verdeling in twee gelijke helften toe te passen.</p>
      <p sl="pl">Het gaat voor ons in de eerste plaats om gelijke kansen. Die zijn afhankelijk van de toegang tot onderwijs en beroepsopleiding in technische en economische onderwerpen. Nog een andere, erg belangrijke kwestie is het verlenen van bijstand aan moeders die kinderen opvoeden. We moeten ervoor zorgen dat zij niet gediscrimineerd worden op de werkplek. Het is van essentieel belang om flexibelere bepalingen in te voeren aangaande de pensioenen van vrouwen die kinderen grootbrengen. De periode van het zogenaamde ouderschapsverlof moet volledig worden meegeteld en toegevoegd aan de periode die als gewerkte tijd voor het pensioen in aanmerking wordt genomen.</p>
      <p sl="pl">In talrijke Europese landen worden vrouwen nog steeds veel minder betaald dan mannen voor werk van gelijke kwaliteit en kwantiteit. Er is geen enkele rechtvaardiging voor het opwerpen van hinderpalen die vrouwen ervan weerhouden om management- of controlefuncties uit te oefenen in de raad van bestuur van bedrijven. Er moeten dringend maatregelen worden genomen om de stereotypen op dit gebied te doorbreken. Aangezien het voorgestelde document een stap in de goede richting is, heb ik voor het verslag gestemd.</p>
    </intervention>
    <intervention id="4-150" speaker_id="1186" name="Astrid Lulling" is_mep="True" mode="written">
      <p sl="fr">Vele overwegingen en paragrafen in deze lange ontwerpresolutie zijn eigenlijk open deuren. Er wordt gevraagd om maatregelen die, gelukkig, al een hele tijd geleden werden genomen. Sommige richtlijnen op het vlak van gelijke behandeling en gelijke kansen voor mannen en vrouwen worden inderdaad slecht toegepast. Maar bij wie ligt de schuld als er nog steeds discriminatie bestaat op vlakken die sinds 1975 onder deze brede waaier aan richtlijnen vallen? Alle richtlijnen bevatten mogelijkheden tot beroep. Personen die gediscrimineerd worden, moeten gewoon naar de rechtbank gaan, waar zij hun zaak zullen winnen, wat gelukkig vaak genoeg is bewezen in de talrijke zaken in mijn land.</p>
      <p sl="fr">In dit verslag wordt helaas gewag gemaakt van bepaalde ongepaste eisen, die niets te maken hebben met de rol van de vrouw in de industrie.</p>
      <p sl="fr">De eis om quota van 40 procent vrouwen in de raad van bestuur van ondernemingen is een inmenging die indruist tegen het subsidiariteitsbeginsel in zaken die voorbehouden blijven aan de lidstaten.</p>
      <p sl="fr">Wij hebben niet de taak de delokalisering van bedrijven te “controleren”. Vragen om “een grotere keuze op de werkplek” is een utopie. Als mijn bedrijf gevestigd is in de stad Luxemburg, zonder bijkantoor, kan ik niet eisen om in Schifflange te werken, waar ik woon.</p>
      <p sl="fr">In het verlengde van deze opmerkingen heb ik mijn stem uitgebracht voor dit verslag.</p>
    </intervention>
    <intervention id="4-151" speaker_id="28352" name="Zuzana Roithová" is_mep="True" mode="written">
      <p sl="cs">Ik ben het eens met tal van ideeën in het verslag over de rol van de vrouw in de industrie. Ik ben echter niet blij dat dit verslag geen bijzondere aandacht besteedt aan de regionale werkloosheid van vrouwen die hun baan hebben verloren in Europese textielfabrieken. Ik denk niet dat dit probleem kan worden opgelost door het invoeren van quota’s voor de participatie van vrouwen.</p>
      <p sl="cs">Mijn tweede commentaar betreft de verdeling van de beschikbare tijd tussen het werk en het gezinsleven. Dit betreft zowel vrouwen als mannen. Volgens mij ligt de oplossing niet in resoluties, maar in de toepassing van het Europese concept flexizekerheid. Nederland is hier een goed voorbeeld van. Hier werd namelijk een uitstekend wettelijk kader ontwikkeld voor deeltijdwerk. Het resultaat was daling van de werkloosheid en meer tijd voor zowel mannen als vrouwen voor hun gezin. Een doelmatig gebruik van kortere werktijden toont ook aan dat dit niet gepaard hoeft te gaan met lagere inkomens.</p>
    </intervention>
    <intervention id="4-152" speaker_id="4274" name="Olle Schmidt" is_mep="True" mode="written">
      <p sl="sv">Als liberaal en lid van de liberale Zweedse partij Folkpartiet heb ik het met de verslagen van dit Parlement over gelijke kansen altijd een beetje moeilijk. De Zweedse liberale partij is altijd voorstander geweest van de vrijwillige weg, hoewel we erkennen dat er soms meer nodig is. Zweden is met zijn actief beleid op dit vlak bekend geraakt als een van de meest geëmancipeerde landen. Willen wij ons succes dan niet delen met de rest van de EU?</p>
      <p sl="sv">Natuurlijk willen we dat! De vraag is alleen met welke methodes. Wat dit verslag betreft, werd ik gedwongen tegen een aantal punten te stemmen, omdat ik de geest ervan steunde maar de omvang en invalshoek twijfelachtig vond. Ik denk dat gelijke-kansenprogramma’s en meetbare aantallen belangrijke instrumenten kunnen zijn voor de ondernemingen. Ik ben echter van mening dat een centralistische EU zich hiermee in eerste instantie niet hoeft bezig te houden. Hetzelfde geldt voor de oprichting van een door de EU gesponsorde “methode” die de “werktaken in detail moet analyseren” om een gelijk loon te “garanderen”. Het globaliseringsfonds, waarover ik sinds het begin mijn twijfels heb, kan niet specifiek rekening houden met het geslacht – dat zou een dubbele onrechtvaardigheid zijn.</p>
      <p sl="sv">Ik kan natuurlijk niet verlangen dat elk verslag geschreven is zoals ik het zelf zou willen, maar in dit geval heb ik er toch wel veel op aan te merken. Toch is het onderwerp zo belangrijk dat ik in de eindstemming voor het verslag als geheel heb gestemd.</p>
    </intervention>
    <intervention id="4-153" speaker_id="28382" name="Andrzej Jan Szejna" is_mep="True" mode="written">
      <p sl="pl">Ik heb voor het verslag van mevrouw Figueiredo gestemd over de rol van de vrouw in de industrie. Ik zou de rapporteur van harte willen gelukwensen met dit uitstekende en erg grondige verslag.</p>
      <p sl="pl">Het probleem van gelijke rechten voor mannen en vrouwen is van buitengewoon belang. Aangezien de Europese Unie gebaseerd is op het beginsel van non-discriminatie, moeten we zoveel mogelijk aandacht aan deze kwestie blijven besteden. We zouden prioriteit moeten verlenen aan het wegwerken van alle tekenen die erop duiden dat dit beginsel niet wordt gerespecteerd. Dit is van buitengewoon belang omdat het karakter van de industrie verandert nu we streven naar een op kennis gebaseerde maatschappij. De sectoren waarin traditioneel veel vrouwen werkten, houden vaak verband met de verwerkende industrie, terwijl de nieuwste industriesectoren gebaseerd zijn op de ontwikkeling van de meest recente technologieën, zoals informatie- en communicatietechnologieën. We moeten al het mogelijke doen om te verzekeren dat het beginsel van gelijke kansen ook in deze nieuwe sectoren wordt nageleefd.</p>
    </intervention>
    <intervention id="4-155" speaker_id="1073" name="Cristiana Muscardini" is_mep="True" mode="written">
      <p sl="it">De resolutie waarover we zodirect gaan stemmen zal de steun en de stem van de UEN-Fractie krijgen. We hopen dat er al spoedig een betere regeling voor internetbeheer komt ter bescherming van kinderen, die tevens doelmatiger maatregelen bevat tegen providers die kinderpornografie op hun internetsites toestaan. Alle lidstaten moeten onmiddellijk actie ondernemen om illegale websites te sluiten, door betere coördinatie tussen de betrokken politiediensten.</p>
      <p sl="it">Bovendien hopen wij dat we het gevoelige thema van informatie-uitwisseling tussen terroristische organisaties via het Internet kunnen gaan aanpakken, en dat deze kwestie centraal zal staan op aanstaande fora. Er kan geen sprake zijn vrijheid als we geen regels hebben en, wat nog belangrijker is, het Internet kan en mag geen ruimte van vrijheid zijn voor diegenen die misdaden begaan en haat en intolerantie prediken. Dringende gevallen moeten te lijf worden gegaan met gedecideerde noodmaatregelen, niet met geïmproviseerde. De strijd tegen het terrorisme en tegen haat tussen de volkeren moet een gewoonte en een doelstelling zijn van de Europese Unie en alle vrije en democratische landen.</p>
    </intervention>
  </section>
  <section id="creitem16" title="9. Rectificaties stemgedrag/voorgenomen stemgedrag: zie notulen"/>
  <section id="creitem17" title="10. Goedkeuring van de notulen van de vorige vergadering: zie notulen"/>
  <section id="creitem18" title="11. Debatten over gevallen van schending van de mensenrechten, de democratie en de rechtsstaat"/>
  <section id="creitem19" title="11.1. Arrestatie van de Chinese dissident Hu Jia (debat)">
    <intervention id="4-162" speaker_id="4482" name="De Voorzitter" is_mep="True" mode="spoken">
      <p sl="nl">Aan de orde is het debat over vijf ontwerpresoluties over de arrestatie van de Chinese dissident Hu Jia .</p>
    </intervention>
    <intervention id="4-163" speaker_id="28239" name="Milan Horáček" is_mep="True" mode="spoken">
      <p sl="de">auteur . − Mevrouw de Voorzitter, onze fractie heeft de heer Hu Jia en zijn vrouw, Zeng Jinyan, genomineerd voor de Sacharovprijs. Omdat beiden onder huisarrest staan, namen ze via een webcam deel aan een hoorzitting van het Europees Parlement over de situatie van de mensenrechten in China. Het feit dat Hu Jia opnieuw is gearresteerd, is een bewijs voor datgene waarvoor hij zelf heeft gewaarschuwd. Wil China daarmee zijn minachting laten blijken voor de mening van het Europees Parlement?</p>
      <p sl="de">De mensenrechten moeten als een rode draad door alle betrekkingen tussen de EU en China lopen. Ook wij moeten coherent en consequent handelen en we mogen onze waarden niet zomaar offeren op het altaar van goede economische betrekkingen.</p>
      <p sl="de">Daarom roepen wij de Raad en de Commissie op om het niet alleen op te nemen voor Hu Jia, maar ook om er tijdens de volgende top met China bij de Chinese regering op aan te dringen de mensenrechten te respecteren.</p>
      <p sl="de">China moet een einde maken aan de systematische intimidatie van mensenrechtenactivisten. Als China zijn houding niet verandert, moet opnieuw de vraag worden gesteld onder welke voorwaarden deelname aan de Olympische Spelen plaatsvindt. Rusland is immers een van de volgende gastlanden voor de winterspelen en ook dat land heeft een slechte reputatie op het gebied van de mensenrechten.</p>
      <a text="(Applaus)"/>
    </intervention>
    <intervention id="4-164" speaker_id="4508" name="Erik Meijer" is_mep="True" mode="spoken">
      <p sl="nl">auteur . − Voorzitter, het probleem van de mensenrechten in China keert steeds terug in deze urgentiedebatten. Daarvoor bestaat voortdurend reden. De economische groei en het toegenomen internationaal aanzien van China hebben nog steeds niet geleid tot een wezenlijk andere benadering van burgerlijke vrijheden, bestuurlijk machtsmisbruik, ruimte voor oppositie en onafhankelijkheid van de rechterlijke macht.</p>
      <p sl="nl">Nog steeds worden er strenge straffen opgelegd, waaronder de veelvuldig toegepaste doodstraf. China is niet het enige land dat doodstraffen uitspreekt en voltrekt, maar het is wel kampioen daarin. De enige vooruitgang die we nu zien is dat er voorafgaand aan de uitvoering van doodstraffen meer aandacht wordt besteed aan de zekerheid van de schuld van de dader, zodat er minder personen worden gedood van wie achteraf blijkt dat zij onschuldig waren.</p>
      <p sl="nl">De internationale aandacht voor de drie grote drama’s in China is inmiddels in sterke mate verdwenen. Het bloedbad op het Tien An Men-plein in 1989, de vervolging van de aanhangers van de Falungong-beweging en het veranderen van de bevolkingssamenstelling van Tibet en Oost-Turkestan trekken steeds minder aandacht.</p>
      <p sl="nl">Alle aandacht gaat nu uit naar economische groei, exportmogelijkheden naar China, goedkope importmogelijkheden uit China, de groeiende rol van China in Afrika en de komende Olympische Spelen in China. Onder die omstandigheden neemt de druk af om de mensenrechtensituatie binnen China te verbeteren. De Olympische Spelen zijn een argument geworden om woonwijken af te breken en de bewoners weg te jagen. De Chinese ambassadeurs zeggen dat hun volk in zijn nationale eer wordt aangetast, als daarop vanuit het buitenland kritiek wordt uitgeoefend.</p>
      <p sl="nl">De komende Olympische Spelen hadden een moment van verbetering kunnen worden. Zoals het er nu naar uitziet, zijn ze goed voor het toerisme en goed voor de uitvoering van grote openbare werken, maar niet goed voor de verbetering van de mensenrechten. In Nederland is inmiddels een discussie ontstaan over de mogelijkheid om deze Olympische Spelen te boycotten.</p>
      <p sl="nl">Een resolutie over één gearresteerde mensenrechtenactivist Hu Jia is nodig, maar niet genoeg. In de betrekkingen tussen Europa en China moet niet het economisch eigenbelang voorop staan, maar onze zorg om de mensenrechten in China.</p>
    </intervention>
    <intervention id="4-165" speaker_id="24087" name="Marcin Libicki" is_mep="True" mode="spoken">
      <p sl="pl">auteur . − Ik ga akkoord met de heer Meijer die zonet zei dat we de Olympische Spelen zouden moeten boycotten wegens de onophoudelijke vervolgingen waar de Chinezen in China het slachtoffer van zijn. Dit geldt overigens niet alleen voor Chinezen. De vervolging van de Tibetanen en van andere nationale minderheden is in dit Parlement al herhaaldelijk aan de orde gesteld. Vandaag debatteren we over de onwettige aanhouding en vervolging van een activist die zich inzet voor de vrede, van een man die een voorvechter is van vrijheid in China, namelijk de politicus Hu Jia. Zijn echtgenote en zijn gezin hebben hetzelfde meegemaakt.</p>
      <p sl="pl">Dames en heren, ik kan me nog herinneren dat de Olympische spelen in de Sovjet-Unie enkele tientallen jaren geleden werden geboycot. Deze actie heeft zelfs bijgedragen tot de val van het communistische regime. We mogen ons nu niet laten verblinden door het economische succes van China. Het land verdient zonder enige twijfel felicitaties voor deze puike prestatie, maar dat betekent nog niet dat we de vervolging van zoveel mensen en de schending van hun grondrechten door de vingers mogen zien. Zoals ik al zei, worden hierdoor niet alleen de Chinezen getroffen, maar ook de andere inwoners van wat bekend staat als China. Tibet, dat we in het Parlement al meermaals ter sprake hebben gebracht, is niet China. Ik doe een oproep om de Olympische Spelen te boycotten.</p>
    </intervention>
    <intervention id="4-166" speaker_id="1922" name="Thomas Mann" is_mep="True" mode="spoken">
      <p sl="de">auteur . − Mevrouw de Voorzitter, zeven maanden voor het begin van de Olympische Spelen bewijst China hoe weinig het zich aantrekt van de eerbiediging van de mensenrechten. De hoop dat het IOC-besluit zou leiden tot substantiële verbeteringen in het Rijk van het Midden, is ijdel gebleken.</p>
      <p sl="de">In oktober en november 2007 werden de advocaten Gao Zhisheng en Li Heping door de staatsveiligheidsdienst ontvoerd en mishandeld. Eind december arresteerde de veiligheidsdienst de mensenrechtenactivist en cyberdissident Hu Jia op grond van de beschuldiging dat hij via het Internet tot ondermijning van het staatsgezag zou hebben opgeroepen.</p>
      <p sl="de">Op 10 oktober had hij deelgenomen aan een persconferentie in het Europees Parlement in Brussel over het onderwerp mensenrechten. Hij was vanuit China via de telefoon live met ons verbonden. Voor deze moedige actie zijn wij hem dank verschuldigd. Vorig jaar werd hij samen met zijn vrouw Zeng Jinyan genomineerd voor de Sacharovprijs van het Europees Parlement. Op zijn weblog schrijft hij over politieke gevangenen en over de slachtoffers van landonteigening in verband met de Olympische Spelen.</p>
      <p sl="de">In een brief bedankte hij bondskanselier Merkel voor het feit dat zij de dalai lama had ontvangen. Dat was het officiële China kennelijk te veel. In een open brief eisten 57 Chinese intellectuelen de vrijlating van Hu Jia. Onze Voorzitter, de heer Pöttering, sloot zich bij die oproep aan. Het is een klap in het gezicht wanneer mensenrechtenactivisten worden gearresteerd, zeker wanneer dat gebeurt vanwege hun contacten met het Europees Parlement. Wij moeten alle diplomatieke middelen gebruiken om ervoor te zorgen dat hij onmiddellijk wordt vrijgelaten.</p>
      <p sl="de">China belooft de wereld de beste Olympische Spelen aller tijden. Dat mag echter niet worden betaald met censuur of minachting voor de beginselen van de rechtsstaat.</p>
    </intervention>
    <intervention id="4-167" speaker_id="28280" name="Filip Kaczmarek" is_mep="True" mode="spoken">
      <p sl="pl">namens de PPE-DE-Fractie . – Mevrouw de Voorzitter, toen in 2001 werd beslist om de organisatie van de Olympische Spelen aan Peking toe te kennen, geloofden velen van ons dat deze toch wel controversiële beslissing tot een politieke koerswijziging in het communistische China zou bijdragen. We veronderstelden dat dit voor het gastland een stimulans zou zijn om de wijdverbreide mensenrechtenschendingen een halt toe te roepen en de draagwijdte van de fundamentele vrijheden op zijn grondgebied te vergroten. Ik ben het volledig eens met de heer Mann dat we vandaag, zeven maanden voor het begin van de Olympische Spelen, voor het voldongen feit staan dat deze hoop tevergeefs was. Eigenlijk is het omgekeerde waar: het schrikbewind in China is nog verscherpt.</p>
      <p sl="pl">Mensenrechtenverdedigers als Hu Jia en zijn vrouw worden opgesloten en zonder proces illegaal vastgehouden op onbekende locaties. Ze worden gepijnigd en geterroriseerd. Het recht op verdediging wordt hen ontnomen. De Chinese autoriteiten geven de wereld een ander signaal: ze maken op deze manier duidelijk dat er in hun land geen plaats is voor democratie of openheid. Tegelijkertijd heeft het Chinees Olympisch Comité beslist dat de belangrijkste slogan van de Olympische Spelen “één wereld, één droom” zal luiden. Ze verkondigen dat deze droom synoniem is met een gemeenschappelijk verlangen naar zelfontplooiing en een vreedzaam bestaan. De centrale vraag is echter welk soort vrede de Chinezen hierbij in gedachten hebben en of het land echt begrijpt waar het bij de Olympische Spelen om draait.</p>
    </intervention>
    <intervention id="4-168" speaker_id="28392" name="Józef Pinior" is_mep="True" mode="spoken">
      <p sl="en">namens de PSE-Fractie . – Mevrouw de Voorzitter, de Chinese activist, de heer Hu Jia, werd twee dagen na kerstmis in de middag thuis gearresteerd. Dit is erg treurig nieuws, vooral omdat China, een groot land, een mondiale speler in de huidige wereld, dit jaar de organisator van de Olympische Spelen is.</p>
      <p sl="en">Het Europees Parlement en de hele Europese Unie moeten benadrukken dat China zes kwesties op het gebied van mensenrechten moet oplossen: Het falen van China om nieuwe regels voor meer persvrijheid te implementeren, de oppervlakkige betrokkenheid van China bij de handhaving van het recht, de beperkte Chinese steun aan de internationale pogingen om burgers in Darfoer in Soedan te beschermen, de beperkte Chinese steun aan de internationale inspanningen om de mensenrechten in Birma te bevorderen, het gebrek aan transparantie wat betreft Chinese steun aan corrupte overheden en vooral het uit de gevangenis vrijlaten van alle politieke gevangenen in China.</p>
    </intervention>
    <intervention id="4-169" speaker_id="39022" name="Ewa Tomaszewska" is_mep="True" mode="spoken">
      <p sl="pl">namens de UEN-Fractie . – Mevrouw de Voorzitter, Hu Jia en Zeng Jinyan zijn voor ons uitgegroeid tot een symbool van de strijd voor vrijheid van meningsuiting en de mensenrechten in China. Terwijl het echtpaar bij wijze van erkenning voor zijn activiteiten door het Europees Parlement voor de Sacharovprijs werd genomineerd, wordt het in eigen land om precies dezelfde redenen onderdrukt. Hu Jia werd op 2 januari laatstleden gearresteerd.</p>
      <p sl="pl">In de jaren tachtig, tijdens de staat van beleg in Polen, zorgde transparantie ervoor dat de meest dramatische vormen van onderdrukking konden worden voorkomen. De pers en de radiozenders aan de andere kant van het IJzeren Gordijn somden de namen van de gevangenen op, wat voor ons een reden was om te hopen dat we veilig zouden zijn. Ik heb aan den lijve ondervonden wat het betekent om op deze manier geholpen te worden door mensen in het buitenland die niet onverschillig waren voor de benarde toestand waarin we ons bevonden. Daarom is het vandaag zo belangrijk voor mij dat we er alles aan doen om ervoor te zorgen dat onze stem, de stem van het Europees Parlement, de stem van honderden Parlementsleden uit verschillende Europese landen, in China wordt gehoord. De Chinese autoriteiten moeten gevolg geven aan onze oproep. Ze moeten een einde maken aan de onderdrukking van Hu Jia en van de talrijke andere slachtoffers die worden vervolgd.</p>
    </intervention>
    <intervention id="4-170" speaker_id="28409" name="Raül Romeva i Rueda" is_mep="True" mode="spoken">
      <p sl="es">namens de Verts/ALE-Fractie . – Mevrouw de Voorzitter, de Olympische Spelen moeten zowel door de Chinese autoriteiten als door de rest van de wereld worden gezien als een kans voor China om het imago dat dit land in de rest van de wereld heeft, op te poetsen. Dat imago wordt vooral aangetast door voortdurende schendingen van de mensenrechten. De meest uiteenlopende groepen zijn daarvan om een hele reeks verschillende redenen het slachtoffer.</p>
      <p sl="es">De arrestatie van Hu Jia en vele anderen maakt echter duidelijk dat China deze gelegenheid niet op de juiste manier gebruikt. En dat mag een geheugensteuntje zijn voor al degenen die menen dat China voldoende ontwikkeld en open is om een internationale gebeurtenis zoals de Olympische Spelen – die toch solidariteit lijken te vooronderstellen – te organiseren.</p>
      <p sl="es">China kan dat imago nog bijstellen, maar dan zal dit land zaken als de vrijheid van meningsuiting of vereniging wel iets serieuzer moeten nemen. En het zal moeten ophouden met het steeds weer oppakken, bestraffen en veroordelen en van al die burgers die het beschuldigt van een misdaad die zo moeilijk te bewijzen valt als “het aanzetten tot het ondermijnen van het staatsgezag”.</p>
    </intervention>
    <intervention id="4-171" speaker_id="28119" name="Kathy Sinnott" is_mep="True" mode="spoken">
      <p sl="en">namens de IND/DEM-Fractie . – Mevrouw de Voorzitter, telkens wordt bij de Olympische Spelen onze aandacht gevestigd op het behoud van de menselijke waardigheid zoals in het Olympisch Handvest wordt genoemd. De Olympische Spelen van 2008 in Peking zullen onze aandacht speciaal richten op het behoud daarvan, of niet, in China. Hopelijk zal dit de Chinese regering onder druk zetten om acties zoals het arresteren van Hu Jia te heroverwegen. Het is een kans voor het land om zijn slechte staat van dienst op dit gebied te verbeteren.</p>
      <p sl="en">In plaats daarvan lijkt de Chinese overheid vastbesloten om overtredingen van de mensenrechten in de doofpot te stoppen door activisten en protesteerders te arresteren. Het baart mij zorgen dat de Chinese overheid westerse hightech beveiligingsapparatuur aanschaft die duidelijk is bedoeld om de beveiliging tijdens de spelen te bevorderen. Mijn bezorgdheid is tweeledig. Ik vrees dat dergelijk beveiligingsapparatuur deze zomer tegen het Chinese volk zal worden gebruikt en dat dit na de zomer misbruikt zal blijven worden. We moeten de Olympische Spelen gebruiken om de mensenrechten te bevorderen óf de spelen boycotten, we kunnen niet een grote viering van China hebben als de mensenrechten zo flagrant worden veronachtzaamd.</p>
    </intervention>
    <intervention id="4-172" speaker_id="38603" name="Desislav Chukolov" is_mep="True" mode="spoken">
      <p sl="bg">Beste collega’s, miljoenen mensen overal ter wereld zijn gedurende de 20e eeuw het slachtoffer geworden van het communisme. Helaas maakt deze extreem schadelijke, misantropische en veelal antichristelijke ideologie ook vandaag de dag nog slachtoffers en heeft ze ook nu nog tal van aanhangers. Zelfs in dit Huis. Ik zal dit illustreren aan de hand van een voorbeeld om bepaalde dingen enigszins te verduidelijken.</p>
      <p sl="bg">Onlangs werd Hu Jia in China onder huisarrest geplaatst omdat daar een voldoende aantal mensen is dat gelooft dat hij een pleitbezorger is van hun ideeën. Dit maakt hem zo gevaarlijk voor het Chinese regime. God zij dank worden de meeste leden van het Europees Parlement gekozen door miljoenen mensen, om hun meningen te vertegenwoordigen, hoewel de machten in deze Europese Unie, die velen vergelijken met een ‘piramide’, hun eigen prioriteiten hebben; een referendum over het Verdrag van Lissabon hoort hier niet bij.</p>
      <p sl="bg">Dit maakt ons, leden, net zo gevaarlijk als Hu Jia voor het Chinese regime. We worden niet onder huisarrest geplaatst, maar de heer Pöttering zou, als hij eerlijk en open genoeg is, toegeven dat hij zover zou gaan. Ik kan hem echter verzekeren dat een integere vertegenwoordiging van onze kiezers zwaarder weegt dan dat idee. Hartelijk dank.</p>
    </intervention>
    <intervention id="4-173" speaker_id="28424" name="Tunne Kelam" is_mep="True" mode="spoken">
      <p sl="en">Mevrouw de Voorzitter, het geval van de heer Hu Jia en zijn vrouw is helaas niet het enige.</p>
      <p sl="en">Om het voorrecht te verkrijgen om dit jaar de gastheer te zijn voor de Olympische Spelen in Peking, deed de Chinese overheid extra toezeggingen dat het land zou voldoen aan internationaal erkende normen op het stuk van de mensenrechten. In tegenstelling tot de verwachting, gebruikt Peking de Olympische Spelen als een rechtvaardiging om onderdrukking van mensenrechtenactivisten te vergroten. Door zich dus systematisch niet aan haar eigen toezeggingen te houden, heeft de Chinese overheid aangetoond niet van plan te zijn om de kernwaarden van de Olympische traditie te respecteren. China staat in feite op het punt zijn geloofwaardigheid te verliezen.</p>
      <p sl="en">Daarom kunnen democratische landen hun reactie niet beperken tot slechts klachten. Als de Chinese overheid geen geloofwaardige verandering in de situatie brengt, dan staat de eigen geloofwaardigheid van de democratische deelnemers aan de Spelen op het spel waar het gaat om de waarden waar ze voor staan.</p>
    </intervention>
    <intervention id="4-174" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Mevrouw de Voorzitter, Liu Jingmin, de vicevoorzitter van het Chinese Organisatiecomité van de negenentwintigste Olympische Spelen in Peking zei in 2001 dat het toewijzen van de Spelen aan Peking de eerbiediging van de mensenrechten ten goede zou komen. De laatste maanden hebben de Chinese autoriteiten zich echter nog vaker dan normaal schuldig gemaakt aan schendingen van de vrijheid van meningsuiting. Daarnaast hebben ze journalisten en activisten onderdrukt. De aanhouding van Hu Jia, een vooraanstaande mensenrechtenactivist die in 2007 voor de Sacharovprijs werd genomineerd, heeft de publieke opinie erg geschokt. Hu Jia werd gearresteerd onder het voorwendsel dat hij anderen ertoe aangezet zou hebben om de nationale regering omver te werpen. Het recht op een advocaat en medische verzorging wordt hem nog steeds ontzegd.</p>
      <p sl="pl">China moet onder druk gezet worden om de internationale normen inzake mensenrechten na te leven en deze rechten te eerbiedigen. Het land mag de Olympische Spelen niet langer als een excuus gebruiken om journalisten en dissidenten illegaal vast te houden. We moeten de Chinese autoriteiten herinneren aan het idee dat aan de olympische beweging ten grondslag ligt, namelijk het verband tussen sport en de droom van een vreedzame maatschappij en het behoud van de menselijke waardigheid. Tegelijkertijd eisen we de onmiddellijke vrijlating van Hu Jia en van alle andere activisten die zonder proces opgesloten zitten, zodat ze naar hun gezinnen kunnen terugkeren en toegang hebben tot de noodzakelijke medische verzorging.</p>
    </intervention>
    <intervention id="4-175" speaker_id="28300" name="Zbigniew Zaleski" is_mep="True" mode="spoken">
      <p sl="pl">Mevrouw de Voorzitter, ik wilde me er enkel van vergewissen of de catch the eye -procedure hier ook van toepassing is. Zo ja, dan zou ik kort willen opmerken dat het in China bijzonder moeilijk is om duidelijke signalen op te vangen over hoe het controlesysteem functioneert, maar dat het wel nadrukkelijk aanwezig is. De burgers voelen het keurslijf van het onderdrukkende regime dat door het systeem wordt opgelegd. Zoals andere Parlementsleden eerder al aangaven, geloven we dat het onze taak is om de rest van de wereld bewust te maken van de situatie. Dat is het enige wapen waarover we beschikken. We hebben respect voor de economische ontwikkeling die China kent, maar tegelijkertijd ken ik weinig andere plaatsen in de wereld waar mensen zo vervuld zijn van angst en zelfcensuur als in China. Ik heb derhalve grote bewondering voor de moedige individuen in China die dapper genoeg zijn om hun carrière, hun vrijheid en zelfs hun leven op het spel te zetten om deze situatie onder de aandacht te brengen. Het is onze morele plicht om hen bij te staan. Er is geen andere oplossing, er is geen alternatief.</p>
    </intervention>
    <intervention id="4-176" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mevrouw de Voorzitter, aansluitend bij de opmerkingen van mijn collega uit Polen, zou ik van de aanwezigheid van commissaris Kuneva in dit Parlement gebruik willen maken om haar de volgende vraag te stellen. Kunnen we, met de situatie van de voorbije jaren in het achterhoofd, daadwerkelijk spreken van een verbetering van de eerbiediging van de mensenrechten in de Volksrepubliek China? Heeft de organisatie van de Olympische Spelen, die in juli in Peking moeten plaatsvinden, er echt toe geleid dat Chinese dissidenten zich nu veiliger kunnen voelen en dat er op een beschaafdere manier met Taiwan wordt omgegaan? Is het vrij gebruik van het Internet toegenomen in vergelijking met twee of drie jaar geleden? Ik zou het op prijs stellen als de commissaris deze vragen zou beantwoorden. Per slot van rekening leert de Bijbel ons: “Vraag en je zult ontvangen”.</p>
    </intervention>
    <intervention id="4-177" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie . − Mevrouw de Voorzitter, slechts een maand geleden uitte mijn collega commissaris Ferrero-Waldner, hier de grote bezorgdheid van de Commissie over de voortdurende en systematische onderdrukking van mensenrechtenverdedigers in China. De Commissie was daarom des te meer bezorgd toe we hoorden over de arbitraire detentie van de heer Hu Jia en herinnert eraan dat hij in het verleden wegens mensenrechtenactiviteiten herhaaldelijk aan intimidatie onderworpen is geweest.</p>
      <p sl="en">We zijn ook bezorgd over de gezondheid van de heer Hu Jia. Hij lijdt aan hepatitis B en moet dagelijks medicijnen innemen. Het is niet duidelijk of er dagelijkse toegang tot de medische zorg die hij nodig heeft, wordt gegarandeerd en of hij kan rekenen op doktersassistentie tijdens zijn detentie in het gemeentelijke detentiecentrum van Peking in Dougezhuang.</p>
      <p sl="en">De Commissie is van mening dat de detentie van de heer Hu Jia een grotere verplichting legt op de EU om steviger op te treden vanwege de logische conclusie dat hij is gearresteerd omdat hij in november 2007, via een telefoonverbinding naar een vergadering van de Subcommissie mensenrechten van het Europees Parlement, open en eerlijk sprak over de onderdrukking van mensenrechtenverdedigers.</p>
      <p sl="en">Als zodanig lijkt het op de zaak van Cao Dong, een Falun Gong-petitionaris, die gearresteerd werd en nog steeds in de gevangenis zit nadat hij in mei 2006 de ondervoorzitter van het Europees Parlement in Peking ontmoette. De detentie van de heer Hu Jia vraagt ook om een reactie van de EU in haar hoedanigheid van internationale speler voor de bescherming van mensenrechtenverdedigers. Gisteren heeft de trojka van de EU een resolute demarche ondernomen bij de Chinese overheid waarbij om zijn onmiddellijke vrijlating werd gevraagd. We hopen oprecht dat de Chinese overheid zal begrijpen dat de kwestie van mensenrechtenverdedigers een belangrijke impact heeft op de reputatie van China bij het Europese publiek en dat zij dienovereenkomstig zal handelen.</p>
      <p sl="en">Ik wil de Vergadering verzekeren dat de EU de ontwikkeling van de zaak van de heer Hu Jia nauw zal volgen.</p>
      <p sl="en">De Commissie wil deze gelegenheid gebruiken om er opnieuw bij de Chinese overheid op aan te dringen om alle vormen van meningsuiting toe te staan. Dit is een belangrijke factor in hoe het internationale publiek China ziet, vooral dit jaar, nu de ogen van de wereld gericht zijn op China in de aanloop naar de Olympische Spelen. Wij zijn ervan overtuigd dat een veel stabielere samenleving bereikt kan worden door vrijheid van meningsuiting toe te staan.</p>
      <p sl="en">Laat mij afsluiten met te zeggen dat de Commissie haar streven naar een verbetering van de algehele mensenrechtensituatie in China zal intensiveren. In dit opzicht zullen we een grote rol blijven spelen binnen de trojka in het voorbereiden van de dialoog en seminars over mensenrechten tussen de EU en China zodat de discussies meer doelgericht zullen worden.</p>
      <p sl="en">Ondanks de langzame vooruitgang in de mensenrechtensituatie in China, zijn wij ervan overtuigd dat de mensenrechtendialoog tussen de EU en China een van de meest effectieve manieren blijft om China in openhartige en gedetailleerde discussies te betrekken met het oog op het bereiken van praktische veranderingen in de mensenrechtensituatie.</p>
    </intervention>
    <intervention id="4-178" speaker_id="4482" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt plaats aan het eind van het debat.</p>
    </intervention>
  </section>
  <section id="creitem20" title="11.2. Situatie in de Democratische Republiek Congo en verkrachting als oorlogsmisdaad (debat)">
    <intervention id="4-180" speaker_id="4482" name="De Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties over de situatie in de Democratische Republiek Congo en verkrachting als oorlogsmisdaad .</p>
    </intervention>
    <intervention id="4-181" speaker_id="28409" name="Raül Romeva i Rueda" is_mep="True" mode="spoken">
      <p sl="es">auteur . − Mevrouw de Voorzitter, het inzetten van seksueel geweld, inzonderheid verkrachting, als wapen in de krijgsvoering is helaas niets nieuws.</p>
      <p sl="es">Dat doet evenwel niets af aan het feit dat in de artikelen 7 en 8 van het Statuut van Rome inzake de instelling van het Internationaal Strafhof in 1998 bepaald wordt dat verkrachting, seksuele slavernij, gedwongen prostitutie, gedwongen zwangerschap, gedwongen sterilisatie, of enige andere vorm van seksueel geweld van vergelijkbare ernst beschouwd moeten worden als oorlogsmisdrijven en misdrijven tegen de menselijkheid, en voorts dat zulke handelingen voor doeleinden van vervolging gelijk zullen worden gesteld aan marteling of ernstige oorlogsmisdrijven, of deze misdrijven nu binnen het kader van een gewapend conflict worden gepleegd of niet.</p>
      <p sl="es">De oorlog in de Democratische Republiek Congo toont wel aan hoe belangrijk het is dat we aan dit onderwerp meer aandacht besteden dan we tot nu toe hebben gedaan. Elk jaar weer worden er in deze regio tienduizenden verkrachtingen en aanrandingen gemeld. Veel van die delicten vinden plaats in de kampen voor vluchtelingen en ontheemden. Ze worden vaak begaan door regeringstroepen, rebellen of andere gewapende groeperingen.</p>
      <p sl="es">Ik vind het daarom heel belangrijk dat dit Parlement het niet laat bij een veroordeling van dit soort praktijken. We moeten er bij de autoriteiten van de Democratische Republiek Congo ook op aandringen dat ze er onmiddellijk een einde aan maken; deze misdrijven moeten worden onderzocht en de daders ervan moeten worden berecht en veroordeeld. De autoriteiten van de Democratische Republiek zullen bovendien de bescherming van slachtoffers, getuigen en hun familie moeten garanderen.</p>
      <p sl="es">Tegelijkertijd zullen we onze eigen instellingen erop moeten wijzen dat resolutie 1325 van de Veiligheidsraad van de Verenigde Naties stelt dat ook de lidstaten hun verantwoordelijkheid hebben. Ze moeten allemaal een bijdrage leveren aan het beëindigen van de straffeloosheid en al degenen die zich aan oorlogsmisdrijven of misdrijven tegen de menselijkheid – waaronder inbegrepen verkrachtingen en andere vormen van geweld tegen vrouwen – vervolgen.</p>
    </intervention>
    <intervention id="4-182" speaker_id="4508" name="Erik Meijer" is_mep="True" mode="spoken">
      <p sl="nl">auteur . − Voorzitter, Europese staten hebben in Afrika volkeren die geen goede betrekkingen met elkaar hadden, ondergebracht in één kolonie en andere volkeren verdeeld door het trekken van grenzen midden door hun woongebied. De Democratische Republiek Congo, een enorm gebied met een veelheid van volkeren, is tijdens de Belgische kolonisatie vóór 1960 niet geleidelijk door middel van een jarenlang opgebouwd zelfbestuur naar onafhankelijkheid toegegroeid. De dekolonisatie werd niet voorbereid, maar werd ineens onvermijdelijk, nadat Engeland en Frankrijk hun aangrenzende, kleinere koloniën aan het eind van de jaren vijftig onafhankelijkheid hadden toegestaan, mede als resultaat van de bevrijdingsoorlogen in Marokko, Tunesië, Algerije en Kenia.</p>
      <p sl="nl">Sindsdien is Congo een permanent strijdterrein geweest. De beginjaren werden beheerst door de strijd tussen Kasavubu uit het westen, Lumumba uit het noordoosten en Chombe in het zuidoosten. Zij vertegenwoordigden elk verschillende ideologieën en belangen, maar zij waren bovenal geliefd bij een beperkt deel van de Congolese bevolking.</p>
      <p sl="nl">De harde militaire dictatuur van de profiteur Mobutu heeft het land jarenlang verenigd in een schijnbare rust, maar de verschillen zijn nooit overbrugd. Ook de jongste verkiezingen hebben geen eenheid of goede samenwerking opgeleverd. Het land blijft een strijdterrein met flexibele grenzen waarbij het net als in de jaren zestig gaat om de afbakening van etnische gebieden en om het beheersen van mijnbouwgebieden. Buitenlandse ondernemingen hebben daarvan voordeel. Het lijkt er nu om te gaan welk volk binnen deze veelheid van volkeren de anderen overheerst. In deze vorm is de toekomst van Congo perspectiefloos.</p>
      <p sl="nl">De gruwelen waarnaar de resolutie verwijst, waaronder de algemene rechteloosheid en veelvuldig voorkomende verkrachtingen van vrouwen, hebben alles te maken met die chaos. De wet van 2006 tegen seksueel geweld lost dat probleem niet op, zolang de strijd doorgaat en veel mensen geen vaste woonplek meer hebben.</p>
      <p sl="nl">Terecht verwijst de resolutie naar de rol van overheidsvertegenwoordigers, vredesmachten, hulporganisaties; hun mensen moeten alles doen om zulke gruwelen te voorkomen zonder er zelf bij betrokken te raken. Erkenning van verkrachting, zwangerschap onder dwang, seksuele uitbuiting en andere vormen van seksueel geweld als oorlogsmisdaden door de Europese Unie en de Verenigde Naties is een eerste vereiste, maar het wegnemen van de voedingsbodem voor dit geweld zal ter plekke moeten gebeuren.</p>
    </intervention>
    <intervention id="4-183" speaker_id="28372" name="Ryszard Czarnecki" is_mep="True" mode="spoken">
      <p sl="pl">auteur . − Mevrouw de Voorzitter, ik ben drie weken geleden nog in de Democratische Republiek Congo geweest. Mijn kennis van de situatie in het land is dus niet alleen afkomstig uit documenten, hoewel die ook van groot belang zijn.</p>
      <p sl="pl">Het gaat hier inderdaad om een onfortuinlijk land dat in de loop van zijn geschiedenis herhaaldelijk van naam veranderd is. Het land heette ooit Congo, later werd het Zaïre en nu is het bekend als de Democratische Republiek Congo. Nog veel vaker heeft het land echter een massale bevolkingsexodus gekend. In de documenten die voor ons liggen, lezen we dat vorig jaar alleen al meer dan 400 000 inwoners uit hun huizen zijn verdreven. Het aantal mensen dat daar de voorbije jaren toe gedwongen werd, ligt zeker vier keer hoger, namelijk op anderhalf miljoen.</p>
      <p sl="pl">Ik zou ook nader willen ingaan op het gebruik van verkrachting als een wapen dat doelbewust voor politieke doeleinden wordt gebruikt, zowel door de partizanen aan de zijde van de rebellen als door de politie en het leger aan de zijde van de regering. Dit is een nooit geziene situatie waartegen de Afrikaanse Unie volledig machteloos staat.</p>
    </intervention>
    <intervention id="4-184" speaker_id="28301" name="Tadeusz Zwiefka" is_mep="True" mode="spoken">
      <p sl="pl">auteur . − Mevrouw de Voorzitter, ik kan me niet van de indruk ontdoen dat de woorden “Democratische Republiek” in de officiële benaming van Congo vandaag nogal hol klinken, aangezien we net in dit land met een van de verschrikkelijkste humanitaire crises van de afgelopen jaren worden geconfronteerd.</p>
      <p sl="pl">Meer dan 650 000 personen zijn voortdurend op de vlucht in het land. In de provincie Kivu is 80 procent van de gezinnen in de afgelopen vijf jaar ontheemd. Elke maand worden ongeveer duizend vrouwen het slachtoffer van verkrachting. Tienduizenden kinderen vechten als soldaat. De doortocht van de legers gaat in de Democratische Republiek Congo gepaard met alle mogelijke vormen van geweld tegenover de burgerbevolking, zoals verkrachting, plunderingen en moord. Er wordt seksueel geweld gebruikt om de inwoners, die voor de verkeerde partij in het conflict hebben gekozen, te terroriseren en te straffen. Dergelijke praktijken zijn zo wijdverbreid dat, volgens Artsen zonder Grenzen, 75 procent van alle verkrachtingen ter wereld in het oosten van de Democratische Republiek Congo plaatsvinden. Deze verkrachtingen gaan samen met barbaarse martelingen, onder meer het toebrengen van slagen met knuppels en verminkingen met messen. Vele jonge vrouwen worden tot seksuele slavernij gedwongen.</p>
      <p sl="pl">Ik zou u eraan willen herinneren dat de grootste VN-vredesmacht van de wereld, die uit meer dan 17 000 soldaten bestaat, vandaag aanwezig is in de Democratische Republiek Congo. Wat is de beste methode om seksueel geweld te voorkomen? In grote letters op de muren schrijven dat verkrachting onmenselijk is. Maar wat me het meest verontrust, is dat de VN-soldaten zelf betrokken zijn geraakt in dit schandaal. Onderzoekers van de Verenigde Naties hebben meer dan eens vastgesteld dat VN-soldaten zelf Congolese meisjes tot prostitutie hebben gedwongen. Het was echter onmogelijk om de betrokken soldaten te straffen, aangezien de leiders van hun eenheden alles in het werk hebben gesteld om te verhinderen dat ze gerechtelijk zouden worden vervolgd. Deze soldaten hebben meer dan eens zelf misdaden begaan in plaats van ze te voorkomen. Dergelijke voorvallen doen zich helaas steeds vaker voor. Dit kan niet anders dan schandalig worden genoemd.</p>
      <p sl="pl">Ik zou de internationale gemeenschap willen oproepen om onmiddellijk vastberaden stappen te nemen, die erop gericht zijn om de personen die zich aan seksuele misdrijven schuldig hebben gemaakt te identificeren en te straffen. Ik zou er tevens op willen wijzen dat het de verantwoordelijkheid is van de landen die onder de bescherming van de Verenigde Naties militaire eenheden naar het gebied sturen, om een grondig onderzoek in te stellen bij elke beschuldiging van crimineel gedrag door personeelsleden die bij vredesmissies betrokken zijn.</p>
      <p sl="pl">Ik ben me ervan bewust dat de mogelijkheden van de Europese Unie om een bijdrage te leveren tot de oplossing van dit soort conflicten beperkt zijn. Toch zou ik willen vragen dat er middelen worden vrijgemaakt voor de organisatie van een vredesconferentie in Kivu. De steun van de Europese Unie zou eveneens moeten worden aangewend om aan alle slachtoffers van seksuele misdrijven medische, juridische en sociale bijstand te verstrekken.</p>
      <p sl="pl">Ik reken erop dat de Europese Unie en de Verenigde Naties elke vorm van seksueel geweld formeel zullen erkennen als een misdrijf tegen de menselijkheid.</p>
    </intervention>
    <intervention id="4-185" speaker_id="28267" name="Josep Borrell Fontelles" is_mep="True" mode="spoken">
      <p sl="es">auteur . − Mevrouw de Voorzitter, de berichten over het seksuele geweld in Kivu, Congo, roepen bij ons gevoelens van weerzin op. Mijn collega’s hebben al beschreven wat daar gebeurt en ik zal dat niet te herhalen. We mogen het niet bij een veroordeling laten, want dan zouden we wel eens een roepende in de woestijn kunnen zijn. Neen, we moeten werkelijk iets ondernemen om deze praktijken een halt toe te roepen. Wat we kunnen doen is druk uitoefenen op de regering van de Congo. Het zijn immers niet alleen de rebellen die zich schuldig maken aan dit soort wreedheden die bedoeld zijn om vrouwen te vernederen en de morele grondslag onder de maatschappij waarin deze leven, te ondermijnen – ook de regeringstroepen doen eraan mee.</p>
      <p sl="es">We moeten ervoor zorgen dat de Verenigde Naties en de Europese Unie seksueel geweld als misdrijf tegen de menselijkheid bestempelen. Daarnaast moeten we de Commissie vragen om voor de Congo bestemd ontwikkelingsgeld eerst en vooral te reserveren voor de hulp aan de slachtoffers van deze misdrijven. Ik heb het dan over juridische, maatschappelijke en medische bijstand.</p>
      <p sl="es">We moeten er verder voor zorgen dat in de Congo gestationeerd VN-personeel aan de verdediging van deze mensen en de opsporing van de daders prioriteit verleent. Het mandaat van de VN-vredesmissie voor Congo (MONUC) zal dus moeten worden uitgebreid opdat deze missie zich op een meer directe wijze met de bestrijding van dit soort praktijken kan bezig houden.</p>
      <p sl="es">Tot slot zullen we alle deelnemers aan de Conferentie over Kivu duidelijk moeten maken dat deze conferentie concrete resultaten moet opleveren. Men moet erop aandringen dat het recht zijn loop neemt en dat de schuldigen worden gestraft. Als na deze gebeurtenissen blijkt dat de schuldigen ongestraft mogen blijven rondlopen in het uniform van de officiële strijdkrachten van de Republiek Congo, ondergaan de slachtoffers tweemaal een vernedering – eerst bij het doorstaan van de verkrachting en nogmaals als ze moeten vaststellen dat die verkrachting ongestraft blijft.</p>
      <p sl="es">Dat is wat we kunnen en moeten doen. Ik hoop dat de Commissie aan mijn oproep gevolg geeft en de voor ontwikkelingssteun aan de Congo bestemde gelden gebruikt voor steun aan de slachtoffers, om te verhinderen dat deze wrede aanslagen op de waardigheid van vrouwen worden voortgezet.</p>
    </intervention>
    <intervention id="4-186" speaker_id="39763" name="Urszula Gacek" is_mep="True" mode="spoken">
      <p sl="pl">namens de PPE-DE-Fractie . – Mevrouw de Voorzitter, de tekst van de ontwerpresolutie die we vandaag bespreken, bevat alarmerende gegevens. We mogen echter niet uit het oog verliezen dat achter deze statistieken het tragische lot van individuele vrouwen schuilgaat.</p>
      <p sl="pl">Ik zou in dit Parlement het verhaal van Lumo willen vertellen, die in 1994 het slachtoffer werd van een massale verkrachting. Deze jonge vrouw werd zo brutaal aangepakt dat ze daarbij permanente inwendige letsels heeft opgelopen. Na een jarenlange behandeling en vier operaties is ze nog steeds niet volledig hersteld en dat zal allicht nooit meer het geval zijn. Haar verloofde, het grootste deel van haar familie en de maatschappij hebben haar verstoten. Haar moeder en de Afrikaanse liefdadigheidsorganisatie HEAL Africa waren haar enige steun en toeverlaat. HEAL Africa heeft een ziekenhuis in Goma, de stad waar de meeste verkrachtingen in heel de Democratische Republiek Congo plaatsvinden. Het ziekenhuis specialiseert zich in de behandeling van slachtoffers van brute gevallen van seksueel geweld. De chirurgen kwijten zich bijzonder goed van hun taak en zogenaamde moeders bieden de slachtoffers psychologische ondersteuning.</p>
      <p sl="pl">Deze mensen verdienen de erkenning van het Europees Parlement voor hun werk. Erkenning alleen is echter niet genoeg. We moeten nagaan hoe we deze organisatie praktisch kunnen bijstaan. Dat zijn we Lumo en haar duizenden Congolese zusters verschuldigd.</p>
      <a text="(Applaus)"/>
    </intervention>
    <intervention id="4-187" speaker_id="4242" name="Karin Scheele" is_mep="True" mode="spoken">
      <p sl="de">namens de PSE-Fractie . – Mevrouw de Voorzitter, met de ontwerpresolutie van vandaag over de situatie in de Democratische Republiek Congo en verkrachting als oorlogsmisdaad roepen wij de Europese Unie en de Verenigde Naties op verkrachtingen, zwangerschap onder dwang, seksuele uitbuiting en andere vormen van seksueel geweld formeel aan te merken als misdaden tegen de menselijkheid en als een vorm van marteling. Wij willen ook dat er druk wordt uitgeoefend op de Congolese regering om een eind te maken aan de situatie van straffeloosheid. Deze stappen zijn nodig om iets te doen aan de verschrikkelijke situatie waarin honderdduizenden vrouwen zich bevinden.</p>
      <p sl="de">Wij kunnen ons niet voorstellen aan welk geweld vrouwen in de Democratische Republiek Congo blootstaan. In de provincie Kivu is meer dan een derde van alle vrouwen het slachtoffer geworden van verkrachting; velen van hen zijn gedurende een langere periode herhaaldelijk verkracht. Deze situatie duurt nu al jaren. Bij de daders gaat het voornamelijk om soldaten van beide partijen en leden van de Congolese veiligheidstroepen en de politie. Afgelopen september presenteerde de speciale VN-rapporteur inzake geweld tegen vrouwen haar verslag over Congo.</p>
      <p sl="de">De gruweldaden die door gewapende troepen worden begaan, zijn van een onvoorstelbare wreedheid en zijn bedoeld om vrouwen fysiek en psychisch volledig te gronde te richten. Veel slachtoffers gaan niet alleen gebukt onder het trauma van de verkrachting, maar worden ook nog eens sociaal gediscrimineerd en verstoten door hun familie en gemeenschap. Dat is een van de redenen waarom slechts een fractie van de verkrachtingen die hebben plaatsgevonden, ook wordt gemeld.</p>
      <p sl="de">In navolging van wat de heer Borrell Fontelles zojuist heeft gezegd vinden wij daarom dat het VN-mandaat moet worden uitgebreid en dat ook de bescherming van burgers tegen seksueel geweld daarin moet worden opgenomen. Berichten over seksueel misbruik door personeel van de VN-vredesmissie moeten serieuzer worden onderzocht en de verantwoordelijken moeten worden berecht.</p>
      <p sl="de">Enkele dagen geleden ging in Goma de conferentie voor vrede, veiligheid en ontwikkeling van start. Wij doen een dringend beroep op de deelnemers om het probleem van seksueel geweld jegens vrouwen en meisjes aan te pakken en zich ervoor in te spannen dat de daders voor het gerecht worden gebracht en dat er een einde komt aan de situatie van straffeloosheid.</p>
    </intervention>
    <intervention id="4-188" speaker_id="24087" name="Marcin Libicki" is_mep="True" mode="spoken">
      <p sl="pl">namens de UEN-Fractie . – Mevrouw de Voorzitter, we debatteren vandaag over verkrachting als oorlogsmisdrijf in de Democratische Republiek Congo. Het is ironisch dat dit land de naam Democratische Republiek Congo draagt. Hoe meer er tegenwoordig in namen en toespraken naar democratie wordt verwezen, hoe minder mensenrechten de gewone burgers er blijken te hebben.</p>
      <p sl="pl">Ik herhaal het nog eens: de enige manier om de Afrikaanse krijgsheren, die het tot in de entourage van de president hebben geschopt, te stoppen, zijn enerzijds economische sancties en anderzijds een gewapende interventie. Zolang de Europese Unie geen politiemacht in het leven roept, die uiteraard niet bij elke burgeroorlog tussenbeide moet komen, maar op zijn minst toezicht kan houden op de kampen, de zogenaamde vluchtelingenkampen waar in de Democratische Republiek Congo de verschrikkelijkste misdaden worden gepleegd, kunnen we alleen verder over deze kwestie debatteren. De Congolese burgers zullen blijven lijden en sterven terwijl wij een oeverloos debat over het land blijven voeren.</p>
    </intervention>
    <intervention id="4-189" speaker_id="1059" name="Hiltrud Breyer" is_mep="True" mode="spoken">
      <p sl="de">namens de Verts/ALE-Fractie . – Mevrouw de Voorzitter, de gruwelijke massale verkrachtingen in Congo vinden op systematische wijze plaats en maken in die zin ook deel uit van een militaire strategie. Er is dus niet alleen sprake van oorlog, maar ook van seksuele terreur tegen vrouwen. De brute verkrachtingen worden inmiddels door alle strijdende partijen in Oost-Congo, of het nu om milities van lokale stammen of om het nationale leger gaat, gebruikt als een teken van macht en als een middel tot intimidatie.</p>
      <p sl="de">Juist de zwaksten in de samenleving, namelijk vrouwen, kinderen en zelfs baby’s, worden op barbaarse wijze misbruikt, opzettelijk verwond, verminkt, besmet met hiv of andere infectieziekten en ook gedood. Zoals we weten en hebben gehoord gaat de barbaarsheid van deze daden ieder menselijk voorstellingsvermogen te boven. Het is de hoogste tijd dat verkrachting wordt veroordeeld als misdaad tegen de menselijkheid, als oorlogsmisdaad en als vorm van marteling. Bovendien: wanneer de slachtoffers van verkrachting na zware operaties – vaak moeten deze vrouwen al hun geslachtsorganen missen – alleen en getraumatiseerd naar hun dorpen terugkeren, genieten ze daar weinig of geen bescherming.</p>
      <p sl="de">Daarom kan ik mij slechts scharen achter wat de heer Borrell Fontelles en mevrouw Scheele zojuist hebben gezegd: we moeten de Europese gelden ook aanwenden voor opvanghuizen die voor de vrouwen na hun verblijf in het ziekenhuis als een soort toevluchtsoord kunnen dienen en waar ze kunnen proberen een nieuw leven op te bouwen. Het psychische geweld dat deze vrouwen naast het fysieke geweld wordt aangedaan, is namelijk onvoorstelbaar wreed.</p>
      <p sl="de">We weten dat de meeste schendingen door rebellen worden gepleegd. Bijna een vijfde van de geregistreerde gevallen komt echter voor rekening van leden van het regeringsleger en de politie. Het is eigenlijk schandalig dat tot nu toe geen enkele dader is gearresteerd of zelfs aangeklaagd. De tijd van loze woorden is voorbij. De Verenigde Naties en de Europese Unie moeten politieke maatregelen nemen, want als we …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="4-190" speaker_id="28334" name="Urszula Krupa" is_mep="True" mode="spoken">
      <p sl="pl">namens de IND/DEM-Fractie . – Mevrouw de Voorzitter, toen ik onlangs in een debat over seksuele slavernij in Japan tijdens de Tweede Wereldoorlog het woord nam, gaf ik reeds te kennen dat ik me met klem verzet tegen het brute geweld waar vrouwen in de Democratische Republiek Congo het slachtoffer van zijn. Volgens de organisatie Artsen zonder Grenzen vindt 75 procent van alle verkrachtingen ter wereld in dit land plaats. Dit is des te alarmerender aangezien het geweld met een ongewone wreedheid gepaard gaat. Zelfs driejarige meisjes worden niet gespaard.</p>
      <p sl="pl">Gewapende groeperingen gebruiken verkrachting als een tactische manoeuvre om het verzet te breken en etnische groepen te straffen. Dit geldt niet alleen voor de gewapende rebellen, maar ook voor het Congolese leger. Seksueel geweld en agressie op een nooit geziene schaal hebben, in combinatie met een voedselgebrek en ziekte, van dit gebied een hel op aarde gemaakt. We mogen niet vergeten dat de rivaliteit tussen de verschillende stammen het gevolg is van de koloniale overheersing, toen de ene stam bevoordeeld werd ten opzichte van de andere.</p>
    </intervention>
    <intervention id="4-191" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">Mevrouw de Voorzitter, de Democratische Republiek Congo is het grootste land in Afrika. Hoewel het over een enorme rijkdom aan natuurlijke hulpbronnen, zoals water, tropische bossen en landbouwgronden beschikt, heeft deze beschaving lange tijd aan de rand van de afgrond gestaan. Twee burgeroorlogen, stammenconflicten en de activiteiten van gewapende groeperingen en partizanen hebben in de Democratische Republiek Congo aan meer dan vier miljoen mensen het leven gekost. Factoren als de massale deportaties van burgers van de door hen bewoonde gebieden, corruptie en falende regeringen, aids en onlangs nog het massaal oprukken van het ebolavirus maken de tragische situatie van de Congolese burgers nog dramatischer.</p>
      <p sl="pl">Hoe kunnen we deze mensen helpen? Naast humanitaire hulp en technische bijstand is het van fundamenteel belang dat we de leiders en de organisatoren die verantwoordelijk zijn voor deze weerzinwekkende praktijken, aanpakken. Zij zijn en blijven tot dusver ongestraft. Het is de hoogste tijd dat zij uit de Congolese maatschappij worden verbannen. Speciale internationale troepen zouden jacht moeten maken op deze misdadigers die zich aan genocide schuldig hebben gemaakt, zodat ze vervolgens voor een rechtbank terecht kunnen staan.</p>
    </intervention>
    <intervention id="4-192" speaker_id="28300" name="Zbigniew Zaleski" is_mep="True" mode="spoken">
      <p sl="pl">Mevrouw de Voorzitter, aangezien ik niet wil herhalen wat al is gezegd, zou ik kort willen benadrukken dat het als een paal boven water staat dat we in deze situatie hulp moeten bieden. Ik hoop dat we dat zo substantieel en uitgebreid mogelijk zullen doen.</p>
      <p sl="pl">Ik zou nog een tweede kwestie willen aanstippen. Toen ik tijdens de verkiezingen in de Democratische Republiek Congo was, heb ik met afgrijzen vastgesteld dat aan jongens van dertien jaar en jonger slechts twee zaken worden aangeleerd: hoe ze moeten vechten en hoe ze meisjes die nog jonger zijn dan zijzelf kunnen verkrachten. Dat is het imago van de zogenaamde soldaten van de groep die de presidentskandidaat van de oppositie, de heer Bemba, steunt. Dit is echter geen uitzondering, aangezien de situatie voor alle partijen vergelijkbaar is. Ik steun bijgevolg het standpunt van de heer Borrell die van mening is dat de financiële en andere middelen waarover we beschikken, onder meer gebruikt zouden moeten worden om deze jongeren te heropvoeden. Als zij dergelijke praktijken niet afleren, wacht er hen in de toekomst niets anders dan een bendeleven vol moorden en verkrachtingen. Er moet iets met hen gedaan worden. We staan hier voor de belangrijke uitdaging om een manier te vinden om de houding van deze mensen ten opzichte van het leven en het andere geslacht te veranderen.</p>
    </intervention>
    <intervention id="4-193" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie . − Mevrouw de Voorzitter, de Commissie blijft zeer bezorgd over de verslechterende mensenrechtensituatie, vooral over het wijdverspreide seksuele geweld, in de oostelijke Democratische Republiek Congo en veroordeelt alle geweld tegen vrouwen sterk.</p>
      <p sl="en">In het aanhoudende klimaat van geweld en onveiligheid zijn alle gewapende groepen die aanwezig zijn in de oostelijke Democratische Republiek Congo, waaronder onderdelen van de nationale strijdkrachten, in zekere mate betrokken bij de enorme toename van dit soort daden. In deze context is het belangrijk om de strijd tegen straffeloosheid te steunen, maar ook om de wortels van het probleem aan te pakken. Men moet begrijpen dat seksueel geweld in het oostelijke deel van de Democratische Republiek Congo ingebed is in de context van aanhoudend conflict en geweld in de regio.</p>
      <p sl="en">Vrede is nodig voor blijvende veiligheid en stabiliteit, de twee sleutelelementen die gekoppeld zijn aan het wijdverspreid zijn van seksueel geweld in de Democratische Republiek Congo. Om deze reden heeft de Commissie, samen met de lidstaten van de EU, voortdurend voor een politieke oplossing voor de crisis in het oostelijke deel van de Democratische Republiek Congo gepleit.</p>
      <p sl="en">De lopende Conferentie over vrede, veiligheid en ontwikkeling in de Kivu’s, in combinatie met de recente overeenkomst die in november 2007 tussen de Democratische Republiek Congo en Rwanda in Nairobi is bereikt, zouden inderdaad een belangrijke stap vooruit kunnen betekenen in het proces. Tegelijkertijd liggen er nog steeds veel uitdagingen in het verschiet voordat blijvende vrede in de Kivu’s kan worden bereikt.</p>
      <p sl="en">Deze inspanningen alleen zijn echter niet genoeg en moeten worden aangevuld met actieve steun om zo het vermogen van de staat om bescherming aan het volk te geven, te versterken. De Commissie werkt samen met de lidstaten aan het versterken van het recht en het gevecht tegen straffeloosheid door de hervorming te ondersteunen van de veiligheidssector, die het leger, de politie en justitie beslaat.</p>
      <p sl="en">Ik wil even stilstaan bij enkele van de vragen van leden en die proberen te beantwoorden. De Commissie richt zich in het bijzonder op het probleem van seksueel geweld en criminaliteit via een project met meerdere donoren op het gebied van justitie en reclassering in het oostelijke deel van de Democratische Republiek Congo dat zich onder meer richt op de opbouw van justitiële capaciteit en het bieden van meer juridische ondersteuning aan de slachtoffers van seksueel geweld.</p>
      <p sl="en">Daarnaast biedt de Commissie significante humanitaire hulp, ongeveer 40 miljoen euro per jaar, aan de Democratische Republiek Congo, vooral aan Uturi en de Kivu’s. Onze humanitaire en gezondheidsprogramma’s houden rekening met het genoemde gendergerelateerde geweld, zowel vanuit een creatief als vanuit een bewustwordingsverhogend perspectief.</p>
    </intervention>
    <intervention id="4-194" speaker_id="4482" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt plaats aan het eind van het debat.</p>
    </intervention>
  </section>
  <section id="creitem21" title="11.3. Egypte (debat)">
    <intervention id="4-196" speaker_id="4482" name="De Voorzitter" is_mep="True" mode="spoken">
      <p sl="nl">Aan de orde is het debat over zes ontwerpresoluties over Egypte .</p>
    </intervention>
    <intervention id="4-197" speaker_id="28409" name="Raül Romeva i Rueda" is_mep="True" mode="spoken">
      <p sl="es">auteur . − Mevrouw de Voorzitter, ik wil om te beginnen graag zeggen dat dit Parlement een ernstige fout zou begaan als het bezwijkt voor de druk van degenen die liever zwijgen over onderwerpen die in bepaalde landen gevoelig liggen – zeker als het gaat om het veroordelen van schendingen van de mensenrechten.</p>
      <p sl="es">Er zijn landen waarmee we geprivilegieerde betrekkingen onderhouden – zoals, bijvoorbeeld, de landen die onder het Europees nabuurschapsbeleid vallen – , en juist ten aanzien van deze landen moeten we heel duidelijk zijn. Ze moeten goed begrijpen dat zakelijke belangen nooit kunnen – of mogen – worden losgekoppeld van het respect voor de mensenrechten, bij ons of bij hen.</p>
      <p sl="es">De toestand in Egypte stemt tot nadenken. De betrekkingen die we met dit land onderhouden, verplichten ons daartoe. Het is dus zonder meer gerechtvaardigd dat we – zoals we dat in deze ontwerpresolutie doen – kritiek uiten op het feit dat bepaalde non-gouvernementele organisaties, inzonderheid mensenrechtenorganisaties, in Egypte worden vervolgd. En zo is het ook volkomen terecht dat we onze steun uitspreken voor de verschillende maatschappelijke bewegingen die in dit land een campagne voeren voor de vrijheid van vereniging.</p>
    </intervention>
    <intervention id="4-198" speaker_id="4447" name="Paulo Casaca" is_mep="True" mode="spoken">
      <p sl="pt">auteur . − Mevrouw de Voorzitter, ik wil ook benadrukken dat er natuurlijk geen grenzen of heilige plaatsen zijn waar mensenrechten niet van fundamenteel belang zijn. Maar we moeten ook rekening houden met het feit dat we de kans hadden om de bereidwilligheid van de minister van Buitenlandse zaken waar te nemen, die expres naar het Europees Parlement en de Commissie buitenlandse zaken kwam en bereid was om alle vragen over vermeende mensenrechtenschendingen te beantwoorden die aan hem werden voorgelegd. Ik was daarbij en ik heb hem deze vragen gesteld en enkele antwoorden van de minister gekregen.</p>
      <p sl="pt">Behalve bepaalde negatieve factoren, benadrukt deze ontwerpresolutie ook bepaalde positieve factoren die ik meen te moeten beklemtonen, zoals de belofte om de noodsituatie dit jaar, of in feite in de komende maanden, op te heffen en de samenwerking bij de strijd om een eind te maken aan de wapensmokkel in Gaza. Naar mijn mening is het fundamentele punt echter dat wij voordeel moeten halen uit de bereidwilligheid van de Egyptische autoriteiten en hen moeten aanmoedigen om bepaalde ernstige overtredingen te rectificeren. In dit verband benadruk ik de aanhoudende gevangenhouding van de voormalige kandidaat voor het presidentschap van de Republiek Egypte. Ik zou het verzoek om een einde te maken aan deze situatie willen herhalen aangezien dit zou stroken met de basisprincipes van een land dat de mensenrechten verdedigt, zoals Egypte herhaaldelijk heeft bepleit en waartoe het zich heeft verbonden.</p>
    </intervention>
    <intervention id="4-199" speaker_id="4508" name="Erik Meijer" is_mep="True" mode="spoken">
      <p sl="nl">auteur . − Voorzitter, Egypte heeft geen democratische traditie. De jonge militairen Nasser en Najib, die meer dan een halve eeuw geleden het slecht functionerende regime van koning Faroek omverwierpen, brachten hoop op verandering en vooruitgang. Nasser gaf zijn volk trots en inspiratie voor de toekomst, die een eind zouden maken aan een achtergebleven en vernederd land. Zijn opvolger Sadat gaf hoop op duurzame vrede met buurland Israël, na een reeks verschrikkelijke oorlogen.</p>
      <p sl="nl">De huidige president Mubarak biedt geen enkele hoop. Hij is het symbool van de stilstand geworden. Zijn enige verdienste is het met harde hand organiseren van stabiliteit, waardoor hij in de buitenwereld kan worden gezien als bondgenoot tegen terrorisme en islamitisch fundamentalisme. Hij heeft echter geen vooruitgang en geen democratisering te bieden. Opposities zijn selectief toegestaan, maar ze hebben niet de normale speelruimte die in een parlementaire democratie gebruikelijk is. Daarmee kweekt hij een voedingsbodem voor interne strijd, zowel van fundamentalisten als van democraten.</p>
      <p sl="nl">Ook ontstaat een toenemende intolerantie tegen religieuze minderheden, waaronder de vanouds in Egypte sterk aanwezige christelijke kopten. Op deze grondslag, waarbij problemen niet worden opgelost, maar met geweld worden toegedekt, ontstaat geen duurzame stabiliteit. Daarom is er alle reden voor deze kritische resolutie.</p>
      <p sl="nl">Tegenwerking van niet-gouvernementele organisaties, intimidatie van opposanten, discriminatie van minderheden, arrestaties en martelingen en alle andere geconstateerde tekortkomingen doen ons het ergste vrezen voor wat er na het bewind van Mubarak zal volgen. Egypte lijkt voor een groot deel weer terug in de achterlijkheid uit de tijd van koning Faroek, zestig jaar geleden. De Europese betrekkingen met Egypte behoren ertoe bij te dragen dat aan die situatie zoveel mogelijk een eind komt.</p>
    </intervention>
    <intervention id="4-200" speaker_id="39022" name="Ewa Tomaszewska" is_mep="True" mode="spoken">
      <p sl="pl">auteur . − Mevrouw de Voorzitter, de geleidelijke verslechtering van de situatie op het gebied van de eerbiediging van de mensenrechten in Egypte baart ons steeds meer zorgen.</p>
      <p sl="pl">De doorgevoerde grondwetswijzigingen hebben de mensenrechtenschendingen vergemakkelijkt. Onder het voorwendsel dat het land tegen terroristische aanslagen moet worden beschermd en in verband met het vermeende probleem van wapensmokkel naar de Gazastrook, kreeg de geheime dienst nog meer macht toegekend. Het is voor de geheime dienst nu gemakkelijker om de verantwoordelijkheid voor het gebruik van marteling uit de weg te gaan. Ook onderdrukking op basis van religieuze overtuiging, arrestaties en langdurige aanhoudingen zonder een rechtvaardig proces worden in toenemende mate gebruikt.</p>
      <p sl="pl">Organisaties als Amnesty International, die de eerbiediging van de mensenrechten op de voet volgen, wijzen op de onverschilligheid van de internationale gemeenschap voor de situatie in Egypte. Ik roep de Europese Commissie op om na te denken over doeltreffende manieren om de Egyptische autoriteiten onder druk te zetten, zodat er een einde komt aan dit proces.</p>
    </intervention>
    <intervention id="4-201" speaker_id="28350" name="Jana Hybášková" is_mep="True" mode="spoken">
      <p sl="cs">auteur. –) Mevrouw de commissaris, dames en heren, Egypte is twijfelloos het voornaamste van de Arabische landen. Het is de bakermat van de oude beschaving en het is de belangrijkste Arabische staat. Niemand in de Europese Unie of in dit Parlement betwijfelt dat Egypte zowel een belangrijke als dynamische partner is van de Unie, willig en sterk. Daarom vinden we een dialoog met dit land zeer belangrijk en waardevol. De nieuwe besprekingen over een actieplan tussen de Europese Unie en de Arabische Republiek Egypte, beginnen volgende week. Het is goed dat ons Parlement unaniem en duidelijk zijn steun aan deze besprekingen heeft uitgedrukt en zodoende een rol speelt in de internationale politiek. Wij stellen echter duidelijk dat een land dat ernstige inmenging in de onafhankelijkheid van een oude democratische instelling, namelijk de rechtbanken, toestaat, dat foltering in gevangenissen en het doden van immigranten toelaat, dat de vrijheid van meningsuiting aan banden legt, dat toegang tot het Internet blokkeert en leden van het parlement, zoals de neef van oud-president Sadat, voor de krijgsraad brengt, geen partner kan zijn van de Europese Unie. Egypte is een belangrijke bondgenoot in de strijd tegen het terrorisme en het moet een belangrijke bondgenoot blijven, met name in de strijd tegen de oorzaken van het terrorisme en de islamitische radicalisering. Juist daarom mag Egypte niet doorgaan met het verbieden van de registratie van non-gouvernementele organisaties en het aan banden leggen van de vrijheid van meningsuiting. Het land moet de gerechtigheid, die altijd al in Egypte bestond, verdedigen. Wij geloven dat Egypte hierin kan slagen en we geloven bovenal dat onze ontwerpresolutie de Europese Commissie zal helpen om een kwalitatief hoogwaardig actieplan met Egypte tot stand te brengen. Hartelijk dank voor uw ondersteuning.</p>
    </intervention>
    <intervention id="4-202" speaker_id="2229" name="Bernd Posselt" is_mep="True" mode="spoken">
      <p sl="de">namens de PPE-DE-Fractie . – Mevrouw de Voorzitter, ik ben een van de weinigen in deze zaal die de beroemde redevoering van president Sadat in het Europees Parlement nog hebben gehoord. Die redevoering zou als basisdocument kunnen fungeren voor het Europees Jaar van de interculturele dialoog dat zojuist is begonnen. Het is een van de indrukwekkendste redevoeringen die ooit in het Parlement zijn gehouden.</p>
      <p sl="de">Ook president Mubarak is door de jaren heen een belangrijke en betrouwbare partner voor de Europese Unie gebleken, hoewel we natuurlijk veel fouten en tekortkomingen in Egypte hebben gezien. Daarom kan ik de toon waarop de voorzitter van het Egyptische parlement op deze ontwerpresolutie heeft gereageerd, helemaal niet begrijpen. Wij zeggen op redelijke en terughoudende wijze dat wij Egypte als een van de belangrijkste partners in het Middellandse-Zeegebied beschouwen, maar merken ten aanzien van concrete punten en aan de hand van duidelijke feiten op dat er ook het een en ander moet veranderen als Egypte zich wil ontwikkelen tot een democratie en rechtsstaat.</p>
      <p sl="de">Dat zijn wij tegenover onze volkeren en tegenover het Egyptische volk verplicht. Ik vind eigenlijk dat het verbreken van de banden, waarmee nu wordt gedreigd, precies de verkeerde stap is. We moeten met elkaar in gesprek blijven en daarom sta ik achter deze ontwerpresolutie, die in redelijke bewoordingen is gesteld. Ik doe een beroep op Egypte om daaruit niet af te leiden dat we de dialoog willen afbreken, maar om het op te vatten als het startsein voor een intensievere dialoog die we aan de hand van deze ontwerpresolutie met Egypte willen voeren.</p>
    </intervention>
    <intervention id="4-203" speaker_id="28299" name="Bogusław Sonik" is_mep="True" mode="spoken">
      <p sl="pl">Mevrouw de Voorzitter, in het kader van het huidige debat over Egypte zou ik twee kwesties onder de aandacht willen brengen. Ik ben ervan overtuigd dat een van beide thema’s al eerder in dit Parlement aan de orde is gesteld.</p>
      <p sl="pl">Hoewel ik van mening ben dat onze betrekkingen met Egypte in stand moeten worden gehouden en verder moeten worden ontwikkeld en dat Egypte inderdaad onze belangrijkste partner in dat deel van de wereld moet worden, zou ik er in de eerste plaats op willen wijzen dat de koptische christenen in dit land tweederangsburgers zijn. Dat geldt zowel voor aanhangers van de orthodoxe als van de katholieke ritus. Dit mogen we niet over het hoofd zien in onze contacten met Egypte. Daarenboven zouden we, zoals ik in het verleden al herhaaldelijk heb gezegd, de situatie van de religieuze minderheden in dit deel van de wereld moeten bestuderen en hierover een verslag moeten opstellen.</p>
      <p sl="pl">Ten tweede zal er in deze regio nooit sprake kunnen zijn van duurzame vrede, democratie en eerbiediging van de mensenrechten zonder een oplossing voor het conflict tussen Israël en Palestina in het Midden-Oosten. Dat conflict ligt immers aan de basis van al het geweld, terrorisme en fanatisme, dat ook Europa bedreigt.</p>
    </intervention>
    <intervention id="4-204" speaker_id="24087" name="Marcin Libicki" is_mep="True" mode="spoken">
      <p sl="pl">Mevrouw de Voorzitter, ik zou met een zekere voldoening willen stellen dat we, in het kader van het huidige debat over Egypte, niet over geregelde misdaden behoeven te spreken. Gewoonlijk discussiëren we tijdens de debatten over de mensenrechten op donderdagnamiddagen, waaraan ik meestal deelneem, over bijzonder ernstige en gevaarlijke situaties. Vaak gaat het om gevallen van mensenrechtenschendingen, moord en verkrachting. In vergelijking met die talrijke andere gevallen mogen we vandaag echter een zekere voldoening voelen, aangezien we in Egypte interveniëren op een moment waarop er nog geen misdaden zijn gepleegd, hoewel de fundamentele vrijheden er met de voeten worden getreden. Daarom zal deze tijdige interventie misschien doeltreffender zijn en zal ze ervoor zorgen dat ergere gevolgen kunnen worden voorkomen. We zien in dergelijke situaties immers vaak hetzelfde patroon: eerst wordt de vrijheid van de media beknot – in dit geval verwijzen we naar de arrestaties van journalisten – en wordt het recht van vereniging beperkt. Ik denk hierbij ook aan vakbonden en de vervolging van religieuze minderheden. In een volgende fase wordt er overgegaan tot misdaden. Gelukkig is dat in Egypte nog niet het geval.</p>
    </intervention>
    <intervention id="4-205" speaker_id="photo_generic" name="Meglena Kuneva" is_mep="True" mode="spoken">
      <p sl="en">lid van de Commissie . − Mevrouw de Voorzitter, de Commissie houdt de situatie op het stuk van democratie en mensenrechten in Egypte, dat een van onze partners in het Europees nabuurschapsbeleid is, nauwgezet in de gaten. Zij volgt de ontwikkelingen op de voet via onze delegatie in Kaïro en in samenwerking met de lidstaten. Er is ook regelmatig contact met lokale en internationale ngo’s op het gebied van mensenrechten en democratie.</p>
      <p sl="en">De Commissie deelt uw bezorgdheid over de kennelijke verslechtering van de mensenrechtensituatie in Egypte en over het aantal gemelde gevallen van schendingen van de mensenrechten vooral op het gebied van vrijheid van meningsuiting, foltering en mishandeling en respect voor religieuze minderheden.</p>
      <p sl="en">Zij heeft opgeroepen tot grotere politieke hervorming, en respect voor de mensenrechten is een intrinsiek onderdeel van het partnerschap van de EU met Egypte. De Commissie gebruikt daarom alle mogelijkheden die ze heeft om de Egyptische overheid aan te moedigen om vooruitgang op dit gebied te boeken.</p>
      <p sl="en">Als lid van de Mensenrechtenraad van de VN heeft Egypte zichzelf verplicht om de “hoogste normen bij het bevorderen en beschermen van de mensenrechten” aan te houden. De EU benadrukt voortdurend het belang van het respecteren van mensenrechten, vooral op basis van artikel 2 van de Associatieovereenkomst, in haar bilaterale contacten met Egypte, waaronder die op het hoogste niveau.</p>
      <p sl="en">Met het aannemen van het gezamenlijke actieplan EU-Egypte onder het Europees nabuurschapsbeleid in maart 2007 hebben we nu nog een politiek middel om respect voor mensenrechten en fundamentele vrijheden in Egypte te kweken, op basis van wat wij als gedeelde waarden zien. Het actieplan voorziet in het vestigen van een formele en regelmatige dialoog over mensenrechten en democratie in de context van de Subcommissie politieke zaken: mensenrechten en democratie, internationale en regionale kwesties. Deze Subcommissie heeft tot doel om de dialoog te faciliteren binnen een kader van wederzijds begrip en respect voor de standpunten van beide partijen over alle aspecten van mensenrechten en democratie, internationale en regionale kwesties op een uitvoerige en niet-exclusieve manier. Zij komt volgende week - 23 en 24 januari - voor het eerst bijeen in Kaïro en dit zal een constructieve manier zijn voor Egypte om zijn betrokkenheid bij onze gedeelde waarden te tonen.</p>
      <p sl="en">De Commissie gelooft sterk dat de dialoog met Egypte binnen het kader van de politieke akkoorden zoals die staan in de Associatieovereenkomst en in het ENB-actieplan de meest effectieve manier is om de Egyptische overheid te doordringen van de bezorgdheid van de EU betreffende respect voor de mensenrechten en de internationale wetgeving.</p>
      <p sl="en">De Commissie blijft gecommitteerd aan het bijdragen aan het vernieuwingsproces van Egypte door financiële en technische hulp, en steun voor politieke vernieuwing, mensenrechten en democratie blijft een prioriteit in het nationaal indicatief programma 2007-2010 en onder het Europees Instrument voor democratie en mensenrechten.</p>
      <p sl="en">Ik ben ervan overtuigd dat het Europees Parlement een sterke partner zal zijn in de ondersteuning van dit streven.</p>
    </intervention>
    <intervention id="4-206" speaker_id="4482" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">We gaan nu over tot de stemming.</p>
    </intervention>
  </section>
  <section id="creitem22" title="12. Stemmingen">
    <intervention id="4-208" speaker_id="4482" name="De Voorzitter" is_mep="True" mode="spoken">
      <p sl="nl">Aan de orde zijn de stemmingen.</p>
      <a text="(Voor de resultaten en andere bijzonderheden van de stemmingen: zie notulen)"/>
    </intervention>
  </section>
  <section id="creitem23" title="12.1. Arrestatie van de Chinese dissident Hu Jia (stemming)">
    <intervention id="4-211" speaker_id="2229" name="Bernd Posselt" is_mep="True" mode="spoken">
      <p sl="de">Mevrouw de Voorzitter, is het misschien zo dat degenen die de afgelopen dagen voortdurend om hoofdelijke stemming hebben verzocht, dat vanmiddag niet hebben gedaan omdat ze bijna allemaal afwezig zijn?</p>
      <a text="(Applaus)"/>
    </intervention>
    <intervention id="4-212" speaker_id="4482" name="De Voorzitter" is_mep="True" mode="spoken">
      <p sl="nl">Ze waren allemaal geïnformeerd, mijnheer Posselt.</p>
    </intervention>
  </section>
  <section id="creitem24" title="12.2. Situatie in de Democratische Republiek Congo en verkrachting als oorlogsmisdaad (stemming)"/>
  <section id="creitem25" title="12.3. Egypte (stemming)"/>
  <section id="creitem26" title="13. Stemverklaringen (voortzetting)">
    <intervention id="4-216" speaker_id="4482" name="De Voorzitter" is_mep="True" mode="spoken">
      <p sl="nl">Aan de orde zijn de stemverklaringen van eerder vanmiddag.</p>
      <p sl="nl">De leden Roithová, Helmer, Whittaker, Clark, Nattrass, Wise, Deva, Hannan en Kamall hebben verzocht stemverklaringen te mogen afleggen over de overige verslagen van deze middag.</p>
      <p sl="nl">Ik stel vast dat deze leden niet aanwezig zijn, maar ze kunnen, als ze dit wensen, hun stemverklaringen schriftelijk afgeven.</p>
    </intervention>
  </section>
  <section id="creitem27" title="14. Samenstelling commissies en delegaties: zie notulen">
    <intervention id="4-219" speaker_id="2278" name="Paul Rübig" is_mep="True" mode="spoken">
      <p sl="de">Mevrouw de Voorzitter, ik wil u vooral bedanken vanwege het feit dat u de namen hebt voorgelezen van de degenen die vanochtend beweerden dat er geen democratie is in dit Parlement omdat ze niet aan het woord werden gelaten. Kijkt men echter naar de stoelen van degenen die zo luid protesteerden en zeiden dat er hier geen democratie is, dan moeten we constateren dat ze niet eens de tijd hebben genomen om tot het eind van de vergadering te blijven. Ze zijn zelf niet bepaald een voorbeeld voor Europa! Ik wil graag dat dit expliciet in de notulen wordt vermeld.</p>
    </intervention>
    <intervention id="4-220" speaker_id="4482" name="De Voorzitter" is_mep="True" mode="spoken">
      <p sl="nl">Mijnheer Rübig, uw commentaar wordt opgenomen.</p>
    </intervention>
  </section>
  <section id="creitem28" title="15. Besluiten inzake bepaalde documenten: zie notulen"/>
  <section id="creitem29" title="16. In het register ingeschreven schriftelijke verklaringen (artikel 116 van het reglement)"/>
  <section id="creitem30" title="17. Verzending van de tijdens deze vergadering aangenomen teksten: zie notulen"/>
  <section id="creitem31" title="18. Rooster van de volgende vergaderingen: zie notulen"/>
  <section id="creitem32" title="19. Onderbreking van de zitting">
    <intervention id="4-226" speaker_id="4482" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 16.20 uur gesloten)"/>
    </intervention>
  </section>
</text>
