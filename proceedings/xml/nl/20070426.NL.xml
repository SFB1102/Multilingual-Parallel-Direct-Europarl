<?xml version='1.0' encoding='utf-8'?>
<text id="20070426.NL" lang="nl" date="2007-04-26" place="Straatsburg" edition="Uitgave PB">
  <section id="creitem1" title="1. Opening van de vergadering">
    <intervention id="4-005" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ik wil de procedure niet ophouden maar ik heb samen met anderen een tekst voor een schriftelijke verklaring ingediend betreffende het feit dat het Bureau van dit Parlement was teruggekomen op zijn besluit om een totaal rookverbod in het voeren in het Europees Parlement.</p>
      <p sl="en">De diensten – en de Voorzitter nu – hebben mij laten weten dat een schriftelijke verklaring over een interne aangelegenheid van het Parlement niet volgens de regels is. In het Reglement staat echter zeer duidelijk dat een schriftelijke verklaring betrekking mag hebben op iedere kwestie die onder de verantwoordelijkheden van de Europese Unie valt, wat in dit geval duidelijk zo is. Zou ik daarom via u mogen vragen of de Voorzitter de commissie die verantwoordelijk is voor de interpretatie van de regels, namelijk de Commissie Constitutionele zaken (AFCO), wilt verzoeken om een interpretatie van de regels op dit punt?</p>
    </intervention>
    <intervention id="4-006" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Goed, we zullen op die manier verdergaan, mijnheer Corbett. Naar elke aanbeveling die u doet met betrekking tot het Reglement moet zeer zorgvuldig worden geluisterd! We zullen dan ook verdergaan op de door u omschreven wijze.</p>
    </intervention>
  </section>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Kredietoverschrijvingen: zie notulen"/>
  <section id="creitem4" title="4. Betrekkingen tussen de Europese Unie en Zwitserland (debat)">
    <intervention id="4-010" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is de verklaring van de Commissie over de betrekkingen tussen de Europese Unie en Zwitserland.</p>
    </intervention>
    <intervention id="4-011" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. – Mijnheer de Voorzitter, ik zal een verklaring van de Commissie voorlezen over de betrekkingen tussen de Europese Unie en Zwitserland, en ofschoon u en ik dezelfde moedertaal hebben, zal ik deze verklaring in het Engels afleggen.</p>
      <p sl="en">Mijnheer de Voorzitter, de Commissie is verheugd dat deze kwestie op de agenda is gezet, aangezien het nu al meer dan twee jaar geleden is dat we voor het laatst over Zwitserland hebben gesproken. Dat was in 2004 in verband met de totstandkoming van tien nieuwe bilaterale overeenkomsten. Ik wil daarom beginnen met een algemene opmerking.</p>
      <p sl="en">De bilaterale en multilaterale betrekkingen tussen de EU en Zwitserland zijn heel goed. Zwitserland is op veel gebieden een zeer gewaardeerde partner van de EU. Onze bilaterale betrekkingen zijn gebaseerd op een solide basis van ongeveer 20 belangrijke en 100 kleinere, sectorspecifieke overeenkomsten. Deze overeenkomsten gaan van de vrije handel in goederen en de vrije beweging van personen tot de Zwitserse deelname aan ons onderzoek en samenwerking in het kader van Schengen. Mogelijke meningsverschillen zouden geen buitensporige invloed moeten hebben op onze betrekkingen.</p>
      <p sl="en">In februari heeft de Commissie een staatssteunbesluit genomen inzake de belastingvoordelen die Zwitserse kantons toekennen aan sommige bedrijven, met name aan holdings. Dit besluit heeft veel media-aandacht gekregen in Zwitserland en is door sommigen tot een groot conflict opgeblazen.</p>
      <p sl="en">Juridisch gezien bestaat er bij de Commissie geen twijfel over dat de kantonnale belastingsystemen als subsidies kunnen worden aangemerkt, aangezien deze belastingsystemen oneerlijke belastingvoordelen bieden aan in Zwitserland gevestigde bedrijven voor winsten die ze in EU-landen behalen. Inkomen dat in Zwitserland is gegenereerd wordt hoger belast dan winst die in de EU is gemaakt. Deze ongelijke behandeling vormt de kern van het staatssteunprobleem. De desbetreffende regels kunnen de concurrentie verstoren en invloed hebben op de handel tussen Zwitserland en de EU. Er wordt derhalve voldaan aan alle criteria uit de bepaling van artikel 23 van de overeenkomst uit 1972 waarin dergelijke staatssteun niet verenigbaar wordt genoemd met de juiste uitvoering van de overeenkomst.</p>
      <p sl="en">Politiek gezien lijkt het ook moeilijk te accepteren dat een buurland dat geprivilegieerde toegang tot onze interne markt heeft en aan een groot aantal van onze programma’s en andere activiteiten deelneemt, dergelijke belastingvoordelen biedt. De bedrijven die hier hun voordeel mee doen zijn vaak speciaal opgezet om te ontkomen aan de belastingheffing op winsten in onze lidstaten. Ik zou er graag op willen wijzen dat dergelijke belastingsystemen overeenkomstig de staatssteunregels uit het EG-Verdrag binnen de EU niet zijn toegestaan. In het verleden heeft de Commissie besluiten genomen tegen dergelijke systemen. Wij zijn niet tegen concurrentie – die vindt ook plaats tussen de lidstaten – maar het moet wel eerlijke concurrentie zijn.</p>
      <p sl="en">De Commissie wil een oplossing zoeken die voor beide zijden acceptabel is. Wij hebben de Raad daarom in februari ook verzocht om een mandaat om over deze kwestie onderhandelingen met Zwitserlandte starten . Lidstaten steunen de Commissie hierin en op dit moment wordt in de Raad gewerkt aan zo’n mandaat. Ik reken ook zeer op de steun van het Parlement in deze zaak. Wij gaan ervan uit dat wij een oplossing zullen vinden voor dit probleem, zoals wij in het verleden ook altijd oplossingen hebben gevonden voor problemen in onze betrekkingen met Zwitserland.</p>
      <p sl="en">Verder wil ik graag wijzen op een andere belangrijke zaak, namelijk dat de Commissie verwacht dat Zwitserland snel bereid zal zijn om onderhandelingen te beginnen over de toevoeging van Bulgarije en Roemenië aan de Overeenkomst inzake de vrije beweging van personen. Het zou om juridische, institutionele en politieke redenen onaanvaardbaar zijn als Zwitserland de burgers van twee lidstaten zou uitsluiten van deze belangrijke overeenkomst.</p>
      <p sl="en">Bulgarije en Roemenië zouden ook een financiële bijdrage van Zwitserland moeten krijgen voor de vermindering van economische en sociale ongelijkheid, op dezelfde basis als de tien andere nieuwe lidstaten die krijgen.</p>
      <p sl="en">Gezien het Zwitserse standpunt inzake EU-toetreding en de Europese Economische Ruimte, is er momenteel geen alternatief voor de verdere versterking van de bilaterale betrekkingen. Met dat in het achterhoofd is de Commissie bereid om te kijken naar het Zwitserse voorstel voor onderhandelingen over een algemene raamovereenkomst, op voorwaarde dat die een toegevoegde waarde heeft voor onze betrekkingen, bijvoorbeeld met betrekking tot de herziening van de bestaande verdragen overeenkomstig de ontwikkelingen van het communautair acquis.</p>
    </intervention>
    <intervention id="4-013" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">namens de PPE-DE-Fractie. – Mijnheer de Voorzitter, mijnheer de commissaris, geachte collega’s, ik ben blij met de uitspraken die de commissaris vandaag gedaan heeft. Ik denk dat het merendeel ervan ook op de instemming van mijn fractie kan rekenen. De betrekkingen tussen de Europese Unie en Zwitserland zijn van oudsher bijzonder, zoals blijkt uit de verschillende overeenkomsten, die door commissaris Almunia genoemd zijn.</p>
      <p sl="de">Het partnerschap met Zwitserland wordt gekenmerkt door een bijzonder nauwe samenwerking, al is die dan ook nog niet uitgemond in toetreding van Zwitserland tot de Europese Unie. Maar Zwitserland is een uiterst belangrijke handelspartner en het land is ook een vriend en een goede buur. Mij komt dat bijzonder gelegen, omdat mijn kiesdistrict pal aan de grens met Zwitserland ligt. Daarom zou ik een beroep op alle betrokkenen aan beide zijden willen doen om deze goede nabuurschapsbetrekkingen niet door halsstarrigheid en onredelijke eisen op het spel te zetten.</p>
      <p sl="de">Over het belastinggeschil hebben we het al gehad, maar het thema Zwitserland leent zich ongetwijfeld ook voor een brede discussie in het Parlement. Maar goed, blijkens de woorden van commissaris Almunia hebben we het vandaag kennelijk over belastingpraktijken. Daarover zou ik willen zeggen dat wij, anders dan bijvoorbeeld de collega’s uit Groot-Brittannië en in weerwil van een andersluidende voorstelling van zaken uit Zwitserland, van mening zijn dat bij deze kwestie de nationale soevereiniteit in belastingaangelegenheden niet in het geding is. Doel is veeleer om te verhinderen dat ondernemingen die op de interne markt opereren en gebruik kunnen maken van de voordelen van die markt, ten onrechte subsidie krijgen. Het gaat om het principe van de gelijke behandeling en om de afschaffing van verkapte subsidies. Wat dat betreft heeft de Commissie gelijk als zij op dit punt bijstellingen van Zwitserland verlangt, ook al was het misschien beter geweest om met onderhandelingen te beginnen in plaats van een procedure. De mededeling dat het hier om een kantonnale aangelegenheid gaat, snijdt volgens mij geen hout en doet ook niet terzake, omdat het hier om verkapte subsidies gaat, die moeten worden afgeschaft.</p>
      <p sl="de">De EU moet van haar kant duidelijk maken dat zij de soevereiniteit van Zwitserland in belastingaangelegenheden vanzelfsprekend respecteert, maar dat de basisprincipes van de EU, waarvan ook Zwitserse ondernemers profiteren, voor alle deelnemers aan de interne markt horen te gelden.</p>
      <p sl="de">Tot slot zou ik erop willen wijzen dat we in het belang van de Europese ondernemingen, maar ook van de burgers, een oplossing moeten vinden voor dit probleem, een oplossing waar beide partijen aan bijdragen. Dat vraag ik van de Commissie en dat vraag ik ook van onze Zwitserse buren.</p>
    </intervention>
    <intervention id="4-014" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">namens de PSE-Fractie. – Mijnheer de Voorzitter, Commissaris, ik ben blij met uw verklaring, want u hebt nota genomen van wat wij al enige tijd zeggen, namelijk dat de praktijk die zich heeft ontwikkeld in een aantal Zwitserse kantons – met name Zoug, Vaud en Schwyz – indruist tegen de overeenkomst van 1972 betreffende vormen van staatssteun die in tegenspraak zijn met de regels voor eerlijke concurrentie en die de handel tussen de Europese Unie en Zwitserland parten spelen. Feit is dat Zwitserland, als vriend van de Europese Unie onder dezelfde voorwaarden toegang heeft tot de interne markt van de Europese Unie als elke lidstaat. Je kunt niet van twee walletjes eten – de interne markt enerzijds en uitzonderingen voor sommige Zwitserse kantons anderzijds.</p>
      <p sl="fr">Het gaat er hier niet om te verwijzen naar deze of gene beroemdheid, maar wel naar aanzienlijke bedragen die gemoeid zijn met de handel en wandel van bepaalde rechtspersonen. Zodra tussen vrienden een probleem wordt vastgesteld, moet dit worden aangepakt. Dat is wat u voorstelt te doen. U kunt daarbij rekenen op de volledige steun van mijn fractie, en ik ben blij dat andere fracties binnen dit Parlement dezelfde benadering voorstaan.</p>
      <p sl="fr">Van Zwitserse zijde wordt ons te verstaan gegeven dat hier sprake zou zijn van inmenging in Zwitserse binnenlandse aangelegenheden. In een internationale handelsomgeving is vrijheid echter niet unilateraal. We moeten rekening houden met de situatie van anderen, en de vrijheid van de één houdt op daar waar die van de ander begint. Ik denk dat we in onze uitstekende betrekkingen met Zwitserland, zoals voorzitter Barroso nogmaals heeft onderstreept toen hij onlangs in Bern was, zo te werk moeten gaan.</p>
      <p sl="fr">Zwitserland heeft bij tijd en wijlen verdeeldheid gezaaid in Europa, en iedereen herinnert zich nog onder welke omstandigheden sommige mensen Zwitserland gebruikten om ons tegen elkaar uit te spelen toen we na de conclusies van Feira de richtlijn inzake de belastingheffing op spaargelden binnen de Unie wilden aannemen. Ik ben blij dat de lidstaten bij de onderhandelingen over het aan de Commissie te verlenen mandaat duidelijk met één stem kunnen spreken, met eerbied voor de Zwitserse soevereiniteit. Dat is naar mijn idee een heel goed teken.</p>
      <p sl="fr">Ter afsluiting wil ik wijzen op iets dat voor de hand ligt: wanneer we de logica van het Zwitserse belastingstelsel bekijken, is het idee dat belastingheffing rekening moet houden met externe kosten volledig inherent aan het Zwitserse belastingconcept. Met andere woorden: bepaalde Zwitserse praktijken bevestigen dat wanneer productie niet plaatsvindt op Zwitserse bodem, geen belasting hoeft te worden afgedragen over de kosten van infrastructuur of van het tewerkstellen van gekwalificeerde arbeidskrachten. Wij moeten – in ieder geval als het gaat om handel met de Europese Unie – de volgende situatie benadrukken: zoals het in sommige Zwitserse kantons ontwikkelde belastingstelsel zich momenteel verhoudt tot dat van de Europese lidstaten, lopen wij inkomsten mis, aangezien deze productieactiviteiten zich ontwikkelen op ons grondgebied en de belasting over de daarmee gerealiseerde toegevoegde waarde naar Zwitserland wordt gesluisd om deze externe kosten af te wentelen. Ik wens u veel succes bij de onderhandelingen.</p>
    </intervention>
    <intervention id="4-015" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie. – Mijnheer de Voorzitter, ik wil de commissaris graag bedanken voor zijn verklaring.</p>
      <p sl="en">Wij wilden hier in dit Parlement al lange tijd debatteren over onze betrekkingen met Zwitserland en het Zwitserse succes vieren in drie opeenvolgende referenda over EU-kwesties – referenda die in veel lidstaten met moeite zouden zijn aangenomen. Hoewel Zwitserland geen lidstaat is zijn de Zwitsers goed geïnformeerde Europeanen.</p>
      <p sl="en">Wij wilden het interessante regeringsverslag over het Europees beleid afgelopen najaar bespreken om te erkennen dat de Zwitsers op dit moment inderdaad hun eigen nationale belangen willen nastreven buiten het lidmaatschap om, maar misschien ook enkele misvattingen rechtzetten over wat op dit punt mogelijk zou zijn. Naar mijn mening komt dat, zoals de commissaris ook al zei, neer op het ontwikkelen van bilaterale akkoorden en misschien een raamovereenkomst die de administratieve last aan beide zijden kan verlichten. Dat wat sommigen van ons misschien ‘lidmaatschap-light’ zullen noemen, behoort echter niet tot de mogelijkheden, en daar spruiten de huidige moeilijkheden over de kantonnale belasting misschien uit voort.</p>
      <p sl="en">Je bent lid van de Europese Unie of je bent het niet. Zwitserland is geen lid, en beide zijden doen er goed aan om dat in gedachten te houden. Zwitserland heeft de lust van de voordelen van het lidmaatschap niet en het land hoeft daarom ook niet de last van de verplichtingen te dragen. Dat is de moeilijkheid van zo’n atypische variabele configuratie: het zal altijd tot problemen blijven leiden en een bron van ergernis blijven vormen. Die problemen moeten echter welwillend worden opgelost.</p>
      <p sl="en">Laten we de belastingkwestie eens bekijken. Als de Commissie – zoals ik vermoed – werkelijk van Zwitserland wil dat de Gedragscode inzake de belastingregeling voor ondernemingen wordt uitgebreid, laten we het daar dan over hebben. Zelfs bij de lidstaten onderling is dit een vrijwillige code. Ik twijfel er niet aan dat er ook buitenlandse belastingregelingen zijn in een lidstaat dat ik maar al te goed ken en waar niet met een kritische blik naar wordt gekeken. Ik zie nochtans geen Commissieactiviteiten die in die richting wijzen.</p>
      <p sl="en">Wij moeten een discussie voeren ter bevordering van de relatie tussen de EU en ons naaste geografische buurland in het hart van Europa, een land dat onze op een na grootste exportmarkt is en op veel vlakken een inspiratiebron voor ons vormt wat betreft democratische structuren en internationalisme. Wij zeggen de Zwitsers daarentegen dat hun kantonnale belastingsystemen gelijkstaan aan ‘roof’. Dat is een sterk en onprettig woord. Als het inderdaad om roof zou gaan, dan zou ik een aantal duidelijke zaken verwachten waarin de handel van de Gemeenschap inderdaad schade zou hebben geleden: praktische voorbeelden die kunnen worden genoemd en die aantonen dat er hier inderdaad sprak is van roof. Ik heb er niet één horen noemen. De Commissie verlaat zich daarentegen op het argument dat zij niets hoeft aan te tonen maar enkel moet laten zien dat de systemen dit effect kunnen hebben. Er zijn echter geen concrete voorbeelden, en ik vraag mij af of dat is omdat er bij nader inzien niets over zou blijven van het geforceerde argument dat wordt gebruikt – een argument tegen een niet-lidstaat, gebaseerd op een oud vrijhandelsverdrag, dat in eerste instantie was ontworpen voor de handel in goederen.</p>
      <p sl="en">Laten we het nog eens op een andere manier bekijken. Misschien vragen de mensen die in Yorkshire op mij hebben gestemd zich af waarom ik zoveel tijd aan Zwitserland besteed. Als mijn regio in Noord-Engeland door de jaren heen echter de fiscale autonomie ten opzichte van Londen zou hebben gehad die de Zwitserse kantons in hun land hebben, dan zouden wij misschien niet zo’n afvoerput zijn geweest voor de structuurfondsen van de EU.</p>
      <p sl="en">Zwitserland levert met instemming van de bevolking een financiële bijdrage aan ons uitbreidingsproces. Dit is een diepgaande en gecompliceerde relatie die ik door de jaren heen als irritant en frustrerend heb ervaren, maar die geen moment saai is geweest. Er wordt vaak tegen ons gezegd dat we voor een referendum aardig moeten zijn tegen de Zwitsers. Er wordt voortdurend aan ons gevraagd wat we zouden doen als er ‘nee’ zou worden gestemd. Het antwoord is dat de keuze altijd aan het Zwitserse volk is, maar als zij met ons willen samenwerken, dan moeten wij op een respectvolle en juiste manier met hen samenwerken. Ik zou het liefste willen dat er op een dag Zwitserse ministers in de Raad zouden zitten, dat er een Zwitserse commissaris zou zijn en Zwitserse collega’s hier bij ons om deze kwesties te bespreken, en niet dat wij dat op tweede plan doen.</p>
    </intervention>
    <intervention id="4-016" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">namens de UEN-Fractie. – Mijnheer de Voorzitter, dames en heren, dit debat over de betrekkingen tussen de Europese Unie en de Zwitserse Confederatie is voor ons een uitstekende gelegenheid om ons te bezinnen over hetgeen wij kunnen opsteken van de oude democratische tradities die heersen in de kleine maar historisch zo belangrijke Zwitserse Federale Republiek.</p>
      <p sl="it">Als het federale belastingstelsel van Zwitserland goed bekend was bij de belastingbetalers van de lidstaten van de Europese Unie, had het vast en zeker een modelfunctie vervuld. Objectief gesproken is het Zwitserse stelsel inderdaad voorbeeldig, vooral omdat het de economische vrijheid waarborgt.</p>
      <p sl="it">Ik wijs de belastingbetalers van de lidstaten erop dat de Zwitserse wetgeving op belangrijke grondbeginselen stoelt, zoals het beginsel van juridische gelijkheid, het beginsel van economische vrijheid en vooral het beginsel van garantie van eigendom.</p>
      <p sl="it">Het beginsel van juridische gelijkheid stelt dat de belastingaanslag gebaseerd moet worden op de economische draagkracht. Het beginsel van economische vrijheid stelt dat het innen van sommige belastingen op de handel, die in het kader van het handelsbeleid onhaalbaar zouden zijn, verboden is, omdat het indruist tegen bepaalde grondwetregels. En ten slotte wordt dankzij het belangrijke beginsel van garantie van eigendom, zoals vastgelegd in artikel 26 van de federale grondwet, belastingheffing verboden als deze de aard van een confiscatie heeft. De eigendomsgarantie legt de belastingheffing dus de nodige beperkingen op.</p>
      <p sl="it">Dat zijn nog eens goede lessen voor de lidstaten – waaronder de Italiaanse staat – die de belastingbetaler op de hielen zitten met hun belastingwetgeving en een hoge belastingdruk; in Italië ligt deze zelfs boven de 40 procent. Wij moeten uit deze grote, historische ervaring de beginselen van economische vrijheid leren die in de Zwitserse grondwet staan. Het is zeker een geluk dat wij, inwoners van de Povlakte, buren zijn van deze vrije Zwitsers!</p>
      <p sl="it">Laat ons tenslotte ook denken aan het beginsel van vrijheid van geloofsovertuiging. Hiermee wordt verhinderd dat iemand die niet tot een bepaald geloof behoort, belasting moet betalen vanwege de kosten van dat geloof. Ook denken wij aan de belangrijke mogelijkheid dat de mensen via het referendum over de fiscus rechtstreeks te kennen kunnen geven wat zij willen. Het wordt tijd korte metten te maken met de fiscale dictatuur die de belastingbetalers door de overheden wordt opgelegd! Thans moet het volk zeggenschap krijgen over de belastingen!</p>
    </intervention>
    <intervention id="4-017" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">namens de ITS-Fractie. – Mijnheer de Voorzitter, geachte afgevaardigden, toen de Zwitserse burgers, de eedgenoten, in 1992 toetreding tot de Europese Unie weigerden, had waarschijnlijk niemand de ontwikkelingen kunnen voorzien zoals die zich nu aftekenen. Enerzijds profiteren zowel de Europese Unie als Zwitserland van de samenwerking en bilaterale verdragen, bijvoorbeeld op het gebied van de veiligheid en het asielbeleid, anderzijds wordt er aan de onderhandelingstafel flink gebikkeld en zelfs gechanteerd, bijvoorbeeld ten aanzien van de grotere vrijheid in het personenverkeer, het belasten van rente, of zoals nu, in verband met de ondernemingsbelasting, waar men de voor Zwitserland zo belangrijke afwijkende regelingen bij het transitverkeer per spoor als drukmiddel probeert te gebruiken.</p>
      <p sl="de">Toen Zwitserland lang geleden zijn asielwetgeving aanscherpte, was men van de kant van de Europese Unie niet zuinig met zijn kritiek, terwijl de maatregel alleen maar bedoeld was om een eind te maken aan de 75 procent ten onrechte ingediende asielverzoeken – een doel dat zoals u weet ook is bereikt. Deze koerswijziging van dit traditioneel zo gastvrije land zou onze multiculti-dromers aan het denken moeten zetten en de Unie zou eigenlijk een voorbeeld kunnen nemen aan de Zwitserse asielwet.</p>
      <p sl="de">Inmiddels is het tijd om samen te zoeken naar oplossingen voor gemeenschappelijke problemen bij de belastingen, maar ook bij migratie en integratie. Maar bovenal kunnen we een voorbeeld nemen aan de directe democratie in Zwitserland, want alleen als de volkeren binnen de EU weer de indruk krijgen dat hun wil serieus genomen wordt, dat ze kunnen meebeslissen, zouden we een uitweg kunnen vinden uit de crisis waar de EU zich momenteel in bevindt.</p>
      <p sl="de">De strijd rond de Europese grondwet en vervolgens om de uitbreiding van de EU biedt voldoende aanleiding om een voorbeeld aan Zwitserland te nemen.</p>
    </intervention>
    <intervention id="4-018" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Mijnheer de Voorzitter, de Europese Unie heeft veel bilaterale overeenkomsten met Zwitserland. Deze hebben hun vruchten afgeworpen in zowel Zwitserland als in de lidstaten van de Europese Unie. De bilaterale overeenkomsten zouden moeten worden erkend door iedereen die in welvaart wil leven. Er zijn nog meer indicatoren die laten zien waar we gezamenlijk voor staan en naartoe werken. Zo is Zwitserland na de Verenigde Staten de grootste handelspartner van de Europese Unie. 900 000 EU-burgers leven en werken in Zwitserland, terwijl vele anderen regelmatig op en neer reizen naar Zwitserland. De huidige onenigheid tussen de Commissie en de Zwitserse regering is echter verontrustend en moet snel worden aangepakt.</p>
      <p sl="en">Ik ben me ervan bewust dat de kwestie van dubbele belasting waar de EU en Zwitserland nu mee worden geconfronteerd geen kleine kwestie is, maar ik zou niet graag zien dat er wat dat betreft dreigementen worden geuit in de voorrondes van de onderhandelingen of in latere onderhandelingen. De dubbele belasting is niet gemakkelijk voor investeringen, banen en inkomsten in de Zwitserse kantons die de dubbele standaarden toestaan. De Raad, de Commissie en het Parlement moeten hun uiterste best doen om de belangen van de lidstaten te verdedigen.</p>
      <p sl="en">Ik wens u het beste bij de onderhandelingen en verheug me op een positief resultaat.</p>
    </intervention>
    <intervention id="4-019" speaker_id="28281" name="Aloyzas SAKALAS" is_mep="True" mode="spoken" nationality="Lithuania" birth_date="06-07-1931" birth_place="Anykščiai" p_group="Socialist Group in the European Parliament" m_state="LT">
      <p sl="lt">Allereerst wil ik commissaris Almunia bedanken voor de informatie die hij heeft gegeven over de betrekkingen tussen de Europese Unie en Zwitserland.</p>
      <p sl="lt">Ik zou echter graag willen horen wat de heer Almunia te zeggen heeft over het uiteindelijke politieke doel van deze betrekkingen. Met andere woorden, is de ontwikkeling van nauwere betrekkingen tussen de Europese Unie en Zwitserland gericht op een toekomstig lidmaatschap van Zwitserland van de Europese Unie; en zo ja, wanneer is dat te verwachten en wat moeten Zwitserland en de Europese Unie voor die tijd doen? Als de ontwikkeling van nauwere betrekkingen niet gericht is op het lidmaatschap van Zwitserland, maar op een geprivilegieerd partnerschap voor Zwitserland met de Europese Unie, wat moeten dan de uitgangspunten van een dergelijk partnerschap dan zijn?</p>
      <p sl="lt">Ik geloof niet dat bilaterale akkoorden een definitieve oplossing bieden voor het probleem van de politieke toekomst van Zwitserland; daarom zou ik van de heer Almunia iets willen horen in de zin van een stappenplan, waarin wordt aangegeven waar de Commissie met deze ontwikkeling van de betrekkingen tussen de Europese Unie en Zwitserland naar toe wil. Uit de informatie die wij nu hebben gekregen, kan ik moeilijk opmaken of de Commissie een dergelijk stappenplan heeft, of dat de tijdelijke akkoorden daarvoor in de plaats komen.</p>
      <p sl="lt">Mijn voorstel zou het volgende zijn: er moet een stappenplan komen voor de ontwikkeling van de betrekkingen tussen de Europese Unie en Zwitserland, met als uiteindelijk doel hetzij het lidmaatschap van Zwitserland van de EU, hetzij een geprivilegieerd partnerschap in de zin van het nog goed te keuren Grondwettelijk Verdrag. Om tussen deze twee oplossingen te kunnen kiezen, is het van essentieel belang om te weten wat de Zwitserse bevolking zelf over de toekomst van hun land denkt.</p>
      <p sl="lt">Zolang wij dit politieke probleem niet hebben opgelost, zullen we doorgaan met het sluiten van allerlei overeenkomsten, waarbij beide partijen bij de onderhandelingen proberen voor zichzelf gunstiger voorwaarden te eisen ten koste van de andere partij.</p>
      <p sl="lt">Wanneer ik de bestaande en geplande overenkomsten goed bekijk, vraag ik mij ernstig af of wij niet hogere eisen stellen aan Zwitserland, dat nog niet eens lid is van de Europese Unie, dan aan de lidstaten van de Europese Unie zelf. Naar mijn mening zou het juist andersom moeten zijn.</p>
      <p sl="lt">Ik hoop dat commissaris lAlmunia met zijn reactie op mijn vragen mijn twijfels kan wegnemen.</p>
    </intervention>
    <intervention id="4-020" speaker_id="28355" name="Mieczysław Edmund JANOWSKI" is_mep="True" mode="spoken" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">Mijnheer de Voorzitter, Zwitserland is voor velen een historisch voorbeeld van Europese integratie – het volstaat hier Jean Jacques Rousseau of Johannes von Müller te noemen. Het blijft echter een soort van eiland, een Sonderfall , buiten het territorium van het verenigde Europa, dat dit land aan alle kanten omringt.</p>
      <p sl="pl">Wij herinneren ons dat de Zwitsers er zelf bij het referendum van 1992 met een meerderheid van 53 procent op tegen waren dat hun land zou toetreden tot de Europese Economische Ruimte. Ik wil mij op geen enkele manier inmengen in de interne aangelegenheden van de Confederatie. Ik benadruk de goede samenwerking tussen Zwitserland en de Unie op vrijwel elk gebied en verwacht dat ook belastingaangelegenheden, hoe moeilijk die ook zijn, snel een juiste oplossing vinden. Dit is heel belangrijk voor de transparantie van deze samenwerking.</p>
      <p sl="pl">In het bijzonder wil ik vandaag in naam van de nieuwe lidstaten, waaronder mijn eigen land, waardering uitspreken voor de uitslag van het referendum van 26 november vorig jaar, waarmee het besluit van de Zwitserse Financiële Autoriteit ter hoogte van een miljard frank geaccepteerd werd. Van hun kant hebben die landen zich wijd opengesteld voor de toestroom van Zwitsers investeringskapitaal. In Polen bijvoorbeeld is de import uit Zwitserland in die tijd met 20 procent gestegen, terwijl de export met slechts 15 procent is gestegen. Ik ben ervan overtuigd dat de Zwitserse middelen rationeel benut zullen worden voor innovatieve activiteiten, waaronder wetenschappelijk onderzoek, steun aan kleine en middelgrote ondernemers maar ook aan milieubescherming en regionale ontwikkeling.</p>
      <p sl="pl">Afsluitend voeg ik toe dat Zwitserland bijzondere sympathie geniet in de Europese Unie. Naar mijn gegevens zou 72 procent van de Europeanen de Zwitserse Confederatie heel graag binnen het gemeenschappelijke Europese huis zien. Misschien is het de moeite waard van deze positieve instelling gebruik te maken.</p>
    </intervention>
    <intervention id="4-021" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Mijnheer de Voorzitter, waarom doen de Zwitsers het zoveel beter dan wij? Waarom is de Helvetische Confederatie rijker, tevredener, ordelijker en beter bestuurd dan de Europese Unie? Laat me één reden noemen: Zwitserland is gegrondvest op dat wat je het “principe van Jefferson” zou kunnen noemen: de gedachte dat besluiten zo dicht mogelijk bij de betrokken burgers moeten worden genomen. De Europese Unie stoelt daarentegen op het tegenovergestelde principe. In de allereerste regel van het allereerste artikel van het Verdrag van Rome spreken wij ons uit voor een steeds dichtere unie. Terwijl de macht in Zwitserland verspreid is, is de macht in de EU geconcentreerd en een groot deel van de huidige ontevredenheid komt voort uit die ene structurele weeffout: de onbedoelde gevolgen van onze richtlijnen en regels, de onbuigzaamheid van ons beleid, het gevoel dat de regering te ver verwijderd is geraakt van de kiezers en de vastbeslotenheid van onze nationale electoraten om bij iedere gelegenheid ‘nee’ tegen Brussel te stemmen.</p>
      <p sl="en">Waarom blijven wij de Zwitsers koeioneren en intimideren omdat ze weigeren zich bij ons aan te sluiten? Waarom hebben wij kritiek op hun succes om de kantonale belastingen laag te houden? Waarom moedigen wij een minderheid van Zwitserse parlementariërs aan die EU-lidmaatschap juist zien als een manier om hun kiezers uit de weg te gaan en een uitweg te vinden uit hun systeem van directe democratie? Is het zo dat we onze buren benijden om hun succes of zijn we juist bang dat onze eigen burgers door hun voorbeeld zullen worden aangemoedigd om onafhankelijkheid te eisen voor hun eigen staten?</p>
      <p sl="en">Ik wil een alternatieve benadering voorstellen. Waarom proberen onze lidstaten niet om kantons van hun confederatie te worden in plaats van dat we trachten om Zwitserland de Unie binnen te slepen? Zo zetten die Zwitsers toch iets recht.</p>
    </intervention>
    <intervention id="4-022" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Mijnheer de Voorzitter, in Zwitserland vinden heel veel referenda plaats en dat is een van de redenen, waarom ik van dit zo sympathieke land zelfs geen kanton zou willen zijn. Zwitserland is een rijk land dat het zich kan veroorloven voorlopig geen lid van de Unie te worden . Tegelijkertijd is het een strategische en goede partner van de Europese Unie, en met een goede partner, Mijnheer de Voorzitter, praat men en onderhandelt men, in plaats van procedures in gang te zetten. Ik ben het op dit punt eens met de interventie van mijn collega van de Europese Volkspartij. De Zwitserse kwestie herinnert mij als Poolse afgevaardigde aan de ongelukkige en voorlopig mislukte pogingen van sommige Duitse alsook Franse politici, bijvoorbeeld van de heer Nicolas Sarkozy, om in het kader van de Europese Unie eenheid te brengen in de belastingen. Dit heeft er in mijn land de facto toe geleid dat de belastingen verhoogd werden. Dat zal niet geaccepteerd worden. Het verbaast mij dan ook niet dat de Zwitsers momenteel klagen over inmenging in hun binnenlandse aangelegenheden. De hele kwestie toont aan dat de Unie zich met zichzelf bezig dient te houden en de eigen economie zo dient te hervormen dat deze werkelijk concurrerend wordt, zonder haar toevlucht te nemen tot procedures, strafmaatregelen en geboden ten opzichte van derde landen of eigen leden.</p>
    </intervention>
    <intervention id="4-023" speaker_id="photo_generic" name="Joaquín Almunia" is_mep="True" mode="spoken">
      <p sl="en">lid van de Commissie. – Mijnheer de Voorzitter, staat u mij toe om slechts een paar woorden te zeggen.</p>
      <p sl="en">Allereerst wil ik graag benadrukken dat de Commissie de betrekkingen tussen de EU en Zwitserland als zeer goed beschouwt. Commissaris Ferrero-Waldner heeft op 3 april een ontmoeting gehad met de president van de Helvetische Confederatie. Zij hebben gesproken over deze zeer goede betrekkingen, hetgeen niet uitsluit dat er enkele juridische problemen zijn die vergelijkbaar zijn met problemen die bestaan tussen EU-lidstaten.</p>
      <p sl="en">Telkens wanneer de Commissie vindt dat de Verdragen of de juridische bepalingen van de Gemeenschap niet volledig worden nageleefd, is het haar verplichting, als hoeder van de Verdragen, om te reageren. Dit is ook het geval bij de kwestie waar we nu over spreken: de belastingbesluiten die in sommige kantons van de Helvetische Confederatie zijn genomen. Het gaat niet om belastingconcurrentie. Het gaat om de handhaving van regels die wij in ons Verdrag met Zwitserland uit 1972 hebben opgesteld. Het gaat niet om belastingconcurrentie maar om staatssteun. De Commissie start vaak dit soort procedures in de lidstaten om ervoor te zorgen dat zij de staatssteunregels naleven, en het is een zeer belangrijke kwestie.</p>
      <p sl="en">Ik weet niet of u beseft dat er meer dan 20.000 brievenbusfirma’s in Zwitserland zijn gevestigd met als enige doel het ontlopen van belasting in de lidstaten. Wij bespreken deze kwestie al met Zwitserland sinds 2005. Wij hebben geen andere oplossing gevonden dan deze procedure te starten. Wij vragen de Raad om een mandaat om met de Zwitserse autoriteiten te onderhandelen om een oplossing voor dit conflict te zoeken. Ik hoop dat de Raad ons dit mandaat in de komende weken zal geven met steun van een grote meerderheid van de lidstaten. Ik hoop dat deze kwesties, die een fors probleem vormen voor duizenden Europese bedrijven, tijdens de onderhandelingen zullen worden opgelost.</p>
    </intervention>
    <intervention id="4-024" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Hiermee is dit onderdeel beëindigd.</p>
    </intervention>
  </section>
  <section id="creitem5" title="5. Situatie van vrouwen met een handicap in de Europese Unie (debat)">
    <intervention id="4-026" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is het verslag (A6-0075/2007) van Esther Herranz García, namens de Commissie rechten van de vrouw en gendergelijkheid, over de situatie van vrouwen met een handicap in de Europese Unie (2006/2277(INI) .</p>
    </intervention>
    <intervention id="4-027" speaker_id="22418" name="Esther HERRANZ GARCÍA" is_mep="True" mode="spoken" role="rapporteur" nationality="Spain" birth_date="03-07-1969" birth_place="Logroño" p_group="Group of the European People's Party (Christian Democrats)" m_state="ES">
      <p sl="es">Om te beginnen zou ik de parlementaire diensten willen bedanken voor de samenwerking en de grote vakkundigheid die zij hebben ingebracht in dit hele proces van de opstelling van het onderhavige verslag, een proces dat uitzonderlijk lang geduurd heeft tot het moment van stemming.</p>
      <p sl="es">Verder zou ik de Commissie rechten van de vrouw en gendergelijkheid willen bedanken voor het feit dat ze mij gemachtigd heeft dit verslag op te stellen, en de plenaire van het Parlement en de Conferentie van voorzitters omdat zij met het verslag akkoord zijn gegaan.</p>
      <p sl="es">Ik ben heel blij dat ik dit verslag over de situatie van vrouwen die een handicap hebben of die hun dagelijks leven delen met gehandicapte personen, heb mogen opstellen, vanwege het belang dat deze kwestie niet alleen voor hen allen heeft maar ook voor ons allen als samenleving.</p>
      <p sl="es">Het onderhavige verslag is het resultaat van vele bijdragen die in de loop van deze tijd zijn geleverd zowel door mijn collega’s van de Commissie rechten van de vrouw en gendergelijkheid, als door gehandicaptenorganisaties en door de Commissie zelf, tijdens de vergadering met commissaris Špidla.</p>
      <p sl="es">Dit verslag is met vrijwel volledige unanimiteit en maar een enkele stemonthouding goedgekeurd in de Commissie rechten van de vrouw en gendergelijkheid, en het is duidelijk dat het een evenwichtig verslag is, dat niet alleen een beeld geeft van de situatie van de gehandicapte vrouw maar ook van de buitengewoon belangrijke rol van de vrouwen die verantwoordelijk zijn voor en belast met de verzorging van en de steun aan mensen die onder een of andere handicap te lijden hebben, net zoals het werk van de verenigingen die hierbij betrokken zijn.</p>
      <p sl="es">In het verslag – waarover we zo meteen zullen stemmen in dit Huis – wordt een belangrijke oproep gedaan: zowel de Europese Commissie als de lidstaten dienen flexibele maatregelen en een stelsel met ondersteunende maatregelen in te voeren en te implementeren die overeenkomen met het heterogene karakter van deze groep, zodat ze kunnen worden toegepast in een aangepast aan elk specifiek geval. Het gaat namelijk om een groep waar stereotiepe beelden niet op hun plaats zijn en waar vrouwen over het algemeen dubbel gediscrimineerd worden. Aan de ene kant omdat ze vrouw zijn – wat in tal van Europese regio’s helaas op zich al een handicap is – en aan de andere kant omdat ze gehandicapt zijn.</p>
      <p sl="es">We dienen te beschikken over adequate middelen en beleidsvormen, over vernieuwende diensten, met als doel een zo zelfstandig en autonoom mogelijk leven te waarborgen.</p>
      <p sl="es">Verder zou ik erop willen wijzen hoe belangrijk de ontwikkeling van de informatie- en communicatietechnologieën is, die een essentieel instrument zijn voor de integratie van gehandicapten in de samenleving.</p>
      <p sl="es">Het is belangrijk de publieke opinie gevoelig te maken, om te beginnen bij jonge kinderen, want het zijn de kinderen die de sleutel van de toekomst in handen hebben.</p>
      <p sl="es">We moeten de reflectie en het debat blijven stimuleren om ervoor te zorgen dat gelijke kansen voor alle mensen realiteit worden, onafhankelijk van hun geslacht of hun sociale, economische of politieke status.</p>
      <p sl="es">Ten slotte wil ik wijzen op de rol van de gezinnen – met name die van vrouwen, meestal degenen die belast zijn met de verzorging van gehandicapten – evenals de essentiële rol die de gehandicaptenverenigingen elke dag weer spelen.</p>
      <p sl="es">Naar mijn mening is het van fundamenteel belang dat het werk van de gezinnen en deze verenigingen ondersteund en erkend wordt, zowel vanuit economisch als vanuit sociaal oogpunt, daar dit een volledige toewijding vergt, die isolement in de hand werkt.</p>
      <p sl="es">Daarom denk ik, ook al gaat het om een subsidiaire kwestie, dat wij vanuit de instellingen van de Europese Unie moeten overwegen de handen ineen te slaan om dat te bereiken.</p>
    </intervention>
    <intervention id="4-028" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie. – Mijnheer de Voorzitter, rapporteur, geachte dames en heren, de Europese Commissie maakt zich zorgen over de situatie van gehandicapte vrouwen, die dubbel gediscrimineerd worden: op grond van hun geslacht en vanwege hun handicap.</p>
      <p sl="es">De verschillende vormen van discriminatie waaronder gehandicapte vrouwen en jongeren gebukt gaan, maken het voor hen onmogelijk een zelfstandig leven te leiden, want die discriminatie verspert hen de toegang tot onderwijs en de arbeidsmarkt.</p>
      <p sl="es">Het is volstrekt onaanvaardbaar dat zo’n 80 procent van de gehandicapte vrouwen slachtoffer is van geweld. Het risico dat gehandicapte vrouwen lopen om het slachtoffer te worden van seksueel geweld is vier maar hoger dan dat van niet-gehandicapte vrouwen. De Europese Unie dient de rechten van deze mensen te beschermen en hen in staat stellen om op alle terreinen daadwerkelijk toegang te krijgen tot die bescherming.</p>
      <p sl="es">Ik zou de afgevaardigde mevrouw Herranz willen bedanken voor haar initiatief om dit verslag op te stellen teneinde de publieke opinie wakker te schudden voor de dramatische situatie die ik zojuist genoemd heb.</p>
      <p sl="es">In het Europees Jaar van gelijke kansen voor iedereen is het bijzonder relevant dat dit Parlement een resolutie aanneemt over de situatie van gehandicapte vrouwen in de Europese Unie. Volkomen terecht noemt de ontwerpresolutie ook het VN-Verdrag over de rechten van mensen met een handicap, dat namens de Europese Gemeenschap ondertekend is door de Commissie op dezelfde dag dat dit Verdrag werd opengesteld voor ondertekening, op 30 maart jongstleden. Inmiddels is het door nog minstens 22 lidstaten ondertekend. Verder wil ik erop wijzen dat de Commissie de aanzet heeft gegeven voor de bepalingen van dat Verdrag die speciaal betrekking hebben op de naleving van de mensenrechten en de fundamentele vrijheden van gehandicapte vrouwen.</p>
      <p sl="es">De aanneming van deze resolutie door dit Parlement past ook heel goed in de Europese strategie ten aanzien van handicaps, een strategie die er mede voor zorgt dat de in het verslag genoemde maatregelen ten uitvoer worden gelegd. Zo heeft de Commissie al een begin gemaakt met de tenuitvoerlegging van de bepalingen van de richtlijn tegen de discriminatie van met name gehandicapten die toegang zoeken tot de arbeidsmarkt en beroepsopleidingen. Verder wordt in de nieuwe verordening betreffende structuurfondsen de toegankelijkheid voor gehandicapten ingevoerd als criterium voor de selectie van de projecten.</p>
      <p sl="es">Anderzijds hebben wij kennis genomen van de oproep aan de Commissie om een wetgeving op te stellen die de zelfstandigheid van gehandicapte mannen en vrouwen waarborgt. In verband hiermee is de Commissie van plan een impactstudie te verrichten naar de mogelijkheid om nieuwe wetgeving hierover voor te stellen op grond van artikel 13 van het Verdrag, waarmee de werkingssfeer van de huidige richtlijnen kan worden uitgebreid.</p>
      <p sl="es">Ten slotte zal de Commissie binnenkort de aanzet geven tot een studie naar de huidige situatie van gehandicapte vrouwen, waarbij rekening zal worden gehouden met de bepalingen van het VN-Verdrag; op grond van die studie zullen concrete maatregelen kunnen worden vastgesteld, en zal de Commissie gegevens en informatie kunnen gaan verzamelen.</p>
    </intervention>
    <intervention id="4-029" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">namens de PPE-DE-Fractie. – Het verslag van mijn collega Herranz García roept ons op onze mening over mensen met een handicap te herzien. Wij moeten samen met hen nagaan aan welke solidariteit zij werkelijk behoefte hebben, en verder moeten wij alles wat deze mensen te bieden hebben, beschouwen als blijk van de onmiskenbare waarde van hun leven. Ik vraag mij echter af of politieke instellingen op welk niveau dan ook deze stap kunnen zetten. Als arts en als vrouw die zich betrokken voelt bij vrouwen met een handicap, beschouw ik hun situatie niet als een straf, maar als een situatie waaraan de mensheid veel inspiratie aan kan ontlenen en als een geweldige inspiratiebron voor een wereld die gebaseerd is op solidariteit, hoop en liefde.</p>
      <p sl="sk">Mensen met een handicap zijn voor ons een enorme inspiratiebron. Met hun morele en geestelijke kracht hebben zij een onvervangbare waarde voor de mensheid in het algemeen. Zij tonen en leren ons dat mensen waarde hebben simpelweg vanwege het feit dat zij bestaan, en niet door wat zij bezitten of door wat zij kunnen presteren. De Europese samenleving, die zich vaak volledig laat leiden door de verderfelijke invloed van het economische neoliberalisme, begrijpt die dingen niet. Een mens met een handicap is een levende uitdaging voor onze gezamenlijke menselijkheid.</p>
      <p sl="sk">Dit verslag is ook een uitdaging voor ons om duideliik blijk te geven van onze grote waardering voor al diegenen die, formeel of informeel, zorgen voor mensen met een handicap. Formele erkenning van diegenen die zorgen voor mensen met een handicap zou het doel moeten zijn van alle instellingen. Ik wil daarom graag afsluiten met het verzoek aan de Europese Commissie om een onderzoek in te stellen naar de erkenning van informeel werk op het gebied van de zorg voor mensen met een handicap.</p>
    </intervention>
    <intervention id="4-030" speaker_id="1061" name="Lissy GRÖNER" is_mep="True" mode="spoken" nationality="Germany" birth_date="31-05-1954" birth_place="Langenfeld" p_group="Socialist Group in the European Parliament" m_state="DE">
      <p sl="de">namens de PSE-Fractie. – Mijnheer de Voorzitter, mijnheer de commissaris, wij van de sociaaldemocratische fractie hechten groot belang aan een verslag dat het thema van vrouwen die met een handicap moeten leven centraal stelt.</p>
      <p sl="de">Er bestaat een aantal juridische instrumenten zoals de VN-conventie, artikel 13 van het Handvest van de grondrechten, en het manifest van vrouwen met een handicap, waar we terdege rekening mee moeten houden. Al deze documenten maken duidelijk dat vrouwen geen slachtoffers, maar meervoudig achtergesteld zijn. Deze meervoudige discriminatie mag ook aan de maatregelen van de Europese Unie niet ongemerkt voorbijgaan.</p>
      <p sl="de">We hebben voor elkaar gekregen dat 2007 tot Europees jaar van de gelijke kansen uitgeroepen werd. Maar ook daar zijn vrouwen weer een marginale groep, met name vrouwen met een handicap. Commissaris Almunia heeft daar geen misverstand over laten bestaan: 80 procent van de gehandicapte vrouwen zijn ook slachtoffer van geweld, geweld in de huislijke sfeer. Ze krijgen in hun leven meermaals met geweld te maken, om te beginnen duidelijk vaker met seksueel geweld.</p>
      <p sl="de">Daarom dient het programma Daphne meer nadruk te leggen op de bestrijding van dit soort geweld. Tegelijk moeten we de netwerken van deze vrouwen versterken. In het beroepsleven hebben vrouwen het twee keer zo zwaar als ze een handicap hebben. Als vrouw zijn ze sowieso al de dupe, bijvoorbeeld door een hogere werkloosheid, terwijl de uitsluiting van gehandicapten inmiddels onaanvaardbare vormen aangenomen heeft.</p>
      <p sl="de">Daarom moeten we de beste modellen uit alle Europese landen tot voorbeeld nemen en een veel groter gebruik maken van het ESF en EFRO om projecten met modelkarakter te steunen en lidstaten hun verplichtingen na te laten komen. We hebben gender mainstreaming in de structuurverordeningen vastgelegd, maar het ontbreekt ons aan de middelen om lidstaten sancties op te leggen als zij zich daar niet aan houden. Dat is dan ook een cruciale eis: op dit terrein moet duidelijk meer druk uitgeoefend worden.</p>
      <p sl="de">We zijn voorstander van een integratieve opvoeding. Dat is zowel voor mannen als vrouwen noodzakelijk. Het is voor mensen zonder en met handicap een uiterst belangrijk leerproces om zo mogelijk al in de eerste jaren van de basisschool voorbereid te worden op een zelfstandig functioneren. Daarvoor hoeven we niet aan liefdadigheid te doen, we moeten de mensen en de vrouwen aan niets minder dan hun rechten helpen en hun een ongehinderde toegang verschaffen – niet alleen tot gebouwen en het openbaar vervoer, maar ook tot de nieuwe media.</p>
      <p sl="de">Ik hoop ook dat het Europees Genderinstituut kan helpen om organisaties met elkaar en met optimale praktijken in contact te brengen. Ieder van ons kan morgen al met een handicap te maken krijgen. Doel is om de individualiteit van elk mens te versterken en uniciteit naar waarde te schatten. Dan hebben we werkelijk eendracht in verscheidenheid.</p>
    </intervention>
    <intervention id="4-031" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">namens de GUE/NGL-Fractie. – Mijnheer de Voorzitter, ik wil de rapporteur bedanken voor dit goede en uiterst belangrijke verslag.</p>
      <p sl="sv">Wij van de GUE/NGL-Fractie vinden dat gewezen moet worden op de situatie van gehandicapte vrouwen en dat er in dat verband maatregelen moeten worden genomen. Gehandicapten worden gediscrimineerd en vrouwen worden gediscrimineerd. Gehandicapte vrouwen worden dus dubbel gediscrimineerd, om nog maar niet te spreken van de verdere discriminatie als je vrouw en gehandicapt bent, tot een andere etnische groep behoort en een andere seksuele geaardheid hebt.</p>
      <p sl="sv">Het opruimen van alle hindernissen voor een volledige deelname aan de samenleving door alle mensen is een verantwoordelijkheid voor de lidstaten en de maatschappij. Daarbij moet men speciaal letten op de situatie van gehandicapte vrouwen. De verantwoordelijkheid kan nooit liggen bij de gehandicapte of haar familieleden. We hebben een collectieve, gemeenschappelijke verantwoordelijkheid om een solidaire samenleving tot stand te brengen, waarin wij de verantwoordelijkheid op ons nemen voor volledige deelname van alle mensen in elk verband, zoals studie, werk, maatschappelijke en culturele leven.</p>
      <p sl="sv">In diverse lidstaten dragen de vrouwen de hoofdverantwoordelijkheid voor de zorg voor gehandicapte kinderen en gehandicapte familieleden. Ik las een veelzeggend citaat van de moeder van een gehandicapt kind. Ze zei het volgende: “Ik ben niet alleen moeder maar bijvoorbeeld ook fysiotherapeut, arbeidstherapeut, verpleegster, neuroloog, leraar en woningaanpasser.”</p>
      <p sl="sv">De vrouwen zijn dus niet alleen verzorgster, maar moeten ook vechten voor de rechten van gehandicapten. Ik vind dat heel duidelijk uit dit verslag blijkt dat de hoofdverantwoordelijkheid vaak bij de vrouwen berust. Dat is onaanvaardbaar. Het is niet de verantwoordelijkheid van de vrouwen, maar van de maatschappij om alle gehandicapten en hun families de voorwaarden te verschaffen voor een zelfstandig leven en voor zelfbeschikkingsrecht. Ook dat is natuurlijk een eis op het gebied van gendergelijkheid.</p>
      <p sl="sv">Lichamelijk en geestelijk gehandicapte meisjes en vrouwen staan meer bloot aan geweld en seksueel misbruik dan andere groepen. Niet alleen worden ze gediscrimineerd wegens hun handicap, maar bovendien zijn ze slachtoffer van misbruik. Vooral geestelijk gehandicapte vrouwen worden daaraan blootgesteld, vaak door iemand in hun onmiddellijke omgeving. De kwetsbaarheid van deze vrouwen is verschrikkelijk. We moeten dit geweld onder ogen zien en het zichtbaar maken om het misbruik te stoppen.</p>
      <p sl="sv">Gehandicapte vrouwen willen en vragen niet om ons medelijden, maar om hun vanzelfsprekende rechten op volledige deelname aan het maatschappelijk verkeer.</p>
    </intervention>
    <intervention id="4-032" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">namens de IND/DEM-fractie. - Mijnheer de Voorzitter, de opstelling tegenover de zwakke zieke of gehandicapte mens is maatgevend voor de rijpheid van de samenleving. Alle activiteiten ter ondersteuning van gehandicapten, zieken of mensen met een aanpassingsprobleem voorkomen daarom niet alleen hun maatschappelijke uitsluiting of armoede, maar zorgen ook voor integratie in de maatschappij, en verbeteren de levensomstandigheden en de psychische en fysieke toestand van mensen met een bepaald gebrek, door hen een volwaardig leven te laten leiden.</p>
      <p sl="pl">In nationale en internationale programma’s zouden alle initiatieven prioriteit moeten hebben die het doel hebben de informatie en het bewustzijn op het gebied van invaliditeit te vergroten, maar die ook bouwaanpassingen, scholingsmogelijkheden en ontbureaucratisering van hulpinstanties stimuleren – naast een toename van de middelen, vooral voor gehandicapte moeders en kinderen. Een verbeterde toegang tot de arbeidsmarkt is essentieel, mogelijkerwijs via internet. Eveneens van belang zijn fiscale prikkels met het doel om gehandicapte mensen in dienst te nemen met aangepaste arbeidstijden. Dit geldt vooral voor moeders die gehandicapte kinderen opvoeden.</p>
      <p sl="pl">Niet minder van belang zijn een verbeterde bereikbaarheid van instellingen en controle op de verstrekking van hulpmiddelen, een brede toegankelijkheid van revalidatiemiddelen en psychologische ondersteuning, en vergroting van het aantal gediplomeerde therapeuten en instructeurs op het gebied van verslavingszorg op provinciaal niveau. Tevens kan men kinderen omringen met een goed ziekenzorgprogramma, en dan vooral dorpskinderen en kinderen uit kleine stadjes.</p>
      <p sl="pl">De hulp en de zorg die aan gehandicapten geboden wordt om zich lichamelijk en geestelijk te kunnen ontwikkelen, mag echter geen egocentrisme aanwakkeren. Het probleem echter, vooral in mijn land en in andere arme landen die lid geworden zijn van de Europese Unie, is niet zozeer een gebrek aan wil om mensen die op de een of andere manier lichamelijk of geestelijk gehandicapt zijn te helpen, maar armoede en werkloosheid, het ontbreken van geld voor transportmiddelen, rolstoelen en andere uitrustingen die het voor gehandicapten makkelijker maken om zich te verplaatsen.</p>
      <p sl="pl">Invaliditeit betreft in Polen bijna 15 procent van de bevolking. De invaliden hebben dagelijks te maken met vele problemen, ondanks een uitgebreid netwerk van particuliere instellingen, en een leger aan vrijwilligers die graag hun tijd opofferen om anderen te helpen. In Polen zijn geen scholen voor autistische kinderen, er is geen materiaal in braille voor blinden, en arme gehandicapten kunnen zich geen aangepaste auto’s veroorloven. Bovendien zijn bijna alle tegemoetkomingen opgeheven voor mensen die toch al in armoede leven, of zelfs in ernstige armoede vanwege de lage uitkeringen.</p>
      <p sl="pl">Vooral de vorige socialistische regeringen streefden bij hun aanpak van gehandicapten macro-economische doelen na. Kortingen voor gezinnen en uitkeringen voor gehandicapten werden opgeheven of beperkt , in verband met de aanpassing van het nationale recht aan dat van de Europese Unie, waar vooral het neoliberaal nut geldt en niet de waarde en waardigheid van de mens.</p>
      <p sl="pl">Het merendeel van de geestelijk gehandicapte kinderen geniet onderwijs in speciale scholen, en niet in het openbaar systeem, hetgeen de integratie zou bevorderen. Daarom blijven zelfs de best geschreven verslagen en rapporten over de situatie van gehandicapten steken in de theorie, en kunnen ze op geen enkele manier uitgevoerd worden, vanwege de inhaligheid van de rijken, de inwisseling van morele waarden voor marktprincipes en de vrije stroom van kapitaal van arm naar rijk. Vandaar dat wij nogmaals een beroep doen op solidariteit, niet alleen op papier in de documenten van de Unie, maar in besluiten en daden, vooral van mensen die beslissingen nemen en die verantwoordelijk zijn voor zekerheid op sociaal gebied en gezondheidsgebied.</p>
    </intervention>
    <intervention id="4-033" speaker_id="28211" name="Lydia SCHENARDI" is_mep="True" mode="spoken" nationality="France" birth_date="27-06-1952" birth_place="Montreuil s/Bois" p_group="Non" m_state="FR">
      <p sl="fr">namens de ITS-Fractie. – Mijnheer de Voorzitter, geachte collega’s ongeveer 250 miljoen vrouwen ter wereld hebben een handicap. Verder bedraagt het werkgelegenheidscijfer van gehandicapte vrouwen in de Europese Unie twee procent, tegenover 36 procent voor gehandicapte mannen. Deze vrouwen zijn ondervertegenwoordigd, en soms geheel afwezig, op tal van maatschappelijke, professionele, culturele en politieke terreinen, niet alleen in Frankrijk maar ook in heel Europa.</p>
      <p sl="fr">In Frankrijk zijn bedrijven met meer dan twintig werknemers wettelijk verplicht zes procent gehandicapte arbeidskrachten in dienst te hebben. Het gemiddelde werkgelegenheidscijfer bedraagt in werkelijkheid echter slechts vier procent. Het is volstrekt absurd dat bedrijven liever boetes betalen, soms zelfs hele hoge, dan gehandicapte personen in dienst te nemen. Veertig procent van de gehandicapte vrouwen is al geruime tijd op zoek naar werk. Aan deze groteske situatie moet een einde komen.</p>
      <p sl="fr">Tot slot verbaast het me dat de methoden van quota en van positieve discriminatie, waarvan het Parlement op grote schaal gebruik maakt om onder meer de rechten van buitenlanders in de Europese Unie of de vertegenwoordiging van vrouwen in politieke partijen en bedrijfsdirecties te bevorderen, niet net zo krachtig worden aanbevolen voor gehandicapte vrouwen, en zelfs niet eens aan de orde komen in dit verslag. Europa is ontegenzeglijk een Europa met meerdere snelheden.</p>
    </intervention>
    <intervention id="4-034" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie. – Mijnheer de Voorzitter, geachte collega’s, begin april is het VN-verdrag over mensen met een beperking van kracht geworden, een mijlpaal voor de rechten van gehandicapten! Het verdrag bepaalt dat alle 650 miljoen gehandicapten wereldwijd dezelfde rechten hebben als mensen zonder beperking. Het omvat burgerlijke, politieke, economische, sociale en culturele rechten en biedt dus een effectieve rechtsbescherming. Hiermee worden handicaps voor het eerst als mensenrechtsfactoren erkend. Het is jammer dat de Commissie teruggekrabbeld is – en ik zou daar best nog wel een stellingname van de Commissie over willen hebben – en geweigerd heeft het aanvullende protocol te ondertekenen, dat individuen en organisaties het recht geeft een klacht in te dienen bij de VN-deskundigencommissie.</p>
      <p sl="de">Als we hier in het Parlement praten over mensen met een beperking en dan met name vrouwen en meisjes, zouden we ons wat vaker af moeten vragen of we niet beter over de beperkingen van de leefomgeving kunnen spreken. Want als je dit gebouw en die van andere instellingen – ook de Europese – bekijkt, wordt duidelijk dat er nog veel werk gedaan moet worden om de mogelijkheden voor gehandicapten werkelijk te vergroten. In dit Huis zou een gehandicapte vrouw slechts via de goederenlift in de kantine kunnen komen. Dat is heel jammer. Laten we dus ook goed naar onszelf kijken en ons er rekenschap van geven hoezeer het ook aan onszelf te wijten is dat deze mensen geen behoorlijke bewegingsvrijheid hebben.</p>
      <p sl="de">Wereldwijd zijn het vooral vrouwen die dubbel gediscrimineerd worden. Deze vrouwen en meisjes is er echter veel aan gelegen dat er niet alleen over hun leed gesproken wordt, want deze vrouwen zijn ook zelfbewuste vrouwen, die weliswaar een handicap, maar natuurlijk ook hetzelfde recht hebben om zich maatschappelijk te ontplooien.</p>
      <p sl="de">Wat echt treurig stemt, is dat meisjes en vrouwen met een handicap relatief veel vaker met geseksualiseerd geweld te maken krijgen, hetzij van de kant van familieleden, hetzij van zorg- of ander personeel. Wat het voor deze vrouwen nog moeilijker maakt, is dat ze slachtoffer zijn en niet dezelfde rechten hebben als het erom gaat te trouwen of een gezin te stichten. Het komt nog steeds voor dat gehandicapte meisjes en vrouwen gesteriliseerd worden en dat ze tot abortussen gedwongen worden. Het percentage gedwongen abortussen is veel hoger en omdat men hun niet hetzelfde recht op seksualiteit en moederschap toekent, zijn zij ook zeer beperkt in hun reproductieve rechten.</p>
      <p sl="de">Volgens het rapport van de Verenigde Naties neemt slechts een vierde van de vrouwen met een beperking deel aan het beroepsleven. Wat dat betreft moeten we op Europees vlak werkelijke veranderingen teweeg brengen. Daarnaast is bekend dat vrouwen in vergelijking tot mannen met een handicap in veel gevallen slechts half zoveel verdienen. Ook op dit punt zouden we de Europese Unie nogmaals om nauwkeurigere cijfers moeten vragen. We weten al wel dat er ondanks het principe van ‘gelijk loon voor gelijk werk’ krasse verschillen tussen mannen en vrouwen bestaan, als het om vrouwen met een beperking gaat. Dat is schokkend.</p>
      <p sl="de">Volgens schattingen van de UNESCO kan wereldwijd slecht 3 procent van de gehandicapten lezen en schrijven, terwijl dat percentage bij gehandicapte meisjes en vrouwen wereldwijd op 1 procent geschat wordt. Wat dat betreft moeten we ons veel grotere inspanningen getroosten op het terrein van de humanitaire hulp, maar tegelijk zouden we de thema’s onderwijskansen en achterstandsonderwijs, met name bij gehandicapte meisjes, nogmaals heel hoog op de agenda moeten zetten. Op dit punt moeten de lidstaten veel meer doen.</p>
      <p sl="de">Het is ook van groot belang dat we op Europees niveau werk maken van dit thema en het nog veel nadrukkelijker in het middelpunt stellen. Maar wat ik het belangrijkst vind, is dat onze resolutie niet achter mag blijven bij het VN-verdrag. Daarom moeten we veel duidelijker over het voetlicht brengen dat deze vrouwen natuurlijk niet alleen als slachtoffer gezien willen worden. Ze willen duidelijk maken dat ze weliswaar een beperking hebben, maar dat die beperking niet mag leiden tot achterstelling op de arbeidsmarkt en op het gebied van scholing. Daarnaast moeten we deze vrouwen veel beter beschermen tegen geweld en laten zien dat het ons ernst is.</p>
      <p sl="de">Ik hoop dat we met onze resolutie werkelijk een stap voorwaarts zetten en niet achterblijven bij het VN-verdrag.</p>
    </intervention>
    <intervention id="4-035" speaker_id="4423" name="Amalia SARTORI" is_mep="True" mode="spoken" nationality="Italy" birth_date="02-08-1947" birth_place="Valdastico " p_group="Group of the European People's Party (Christian Democrats)" m_state="IT">
      <p sl="it">Mijnheer de Voorzitter, dames en heren, ook ik wil in eerste instantie collega Herranz García bedanken voor het werk dat zij verricht heeft en voor de inspanningen die zij zich heeft getroost om dit verslag op een goede manier af te ronden.</p>
      <p sl="it">Wat de inhoudelijke kant betreft, geloof ik dat het in ieders belang is een paar belangrijke punten aan te stippen die ons werk kenmerken. Uitgaande van het verslag vind ik dat wij als eerste punt in onze relatie met de lidstaten moeten benadrukken dat de kosten van invaliditeit door de gehele gemeenschap gedragen moeten worden. Het tweede punt is dat alle maatregelen, alle richtlijnen, projecten en plannen die van de communautaire instellingen komen, rekening moeten houden met het feit dat de gehandicapten in onze landen meetellen: zij moeten dus steeds een belangrijk aandeel krijgen in alle maatregelen die wij nemen. Het derde punt betreft de noodzaak economische en maatschappelijke waardigheid te geven aan alle mensen die in de zorgsector werken.</p>
      <p sl="it">Ik geloof dat inmiddels in alle landen het besef is doorgedrongen dat het probleem van gehandicapten het best kan worden aangepakt door de overblijvende capaciteiten van iedere persoon te bepalen en die ter beschikking te stellen van de gehele gemeenschap. Dit is het beste antwoord voor degenen die anders valide zijn, en overigens ook voor ons allemaal.</p>
      <p sl="it">Wij ijveren ervoor opdat onze landen een steeds hogere ontwikkelingsgraad en economische groei bereiken, omdat we ervan overtuigd zijn dat alleen een cultureel en economisch rijke gemeenschap oplossingen kan aandragen waar de betrokken personen op wachten.</p>
    </intervention>
    <intervention id="4-036" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Mijnheer de Voorzitter, dit verslag is nu, in dit Europees Jaar voor Gelijke Kansen – en we hopen dat dit voor iedereen, mannen en vrouwen, inderdaad het geval zal zijn – , van bijzonder belang, aangezien het de aandacht vestigt op gehandicapte vrouwen, een groep die bijzonder kwetsbaar is voor uiteenlopende vormen van discriminatie.</p>
      <p sl="pt">Ik wil de rapporteur daarom graag gelukwensen met haar werk; ik spreek verder de hoop uit dat de Commissie en de lidstaten rekening zullen houden met de in dit verslag opgenomen voorstellen. We weten dat personen met een handicap en hun familie in hun alledaagse leven met extra moeilijkheden geconfronteerd worden. Ze hebben hulp nodig en om aan allerhande verschillende maatschappelijke activiteiten op een volwaardige wijze te kunnen deelnemen hebben ze behoefte aan maatregelen waarbij rekening wordt gehouden met hun bijzondere situatie.</p>
      <p sl="pt">Daarom moeten we op alle beleidsgebieden rekening houden met de rechten van vrouwen én de bijzondere noden van personen met een handicap, op nationaal, regionaal en lokaal niveau, en dan zeker als het gaat stadsplanning, onderwijs en training, werkgelegenheid, huisvesting, vervoer, gezondheid en de sociale diensten, waaronder inbegrepen geïndividualiseerde bijstand, indien de toestand dat rechtvaardigt.</p>
      <p sl="pt">Dat betekent dat er een sterk openbaar beleid moet worden gevoerd, met aanzienlijke investeringen op bijzonder gevoelige gebieden, en wel om gelijke kansen te garanderen voor vrouwen en personen met een handicap. En dat betekent dat de politieke prioriteiten zullen moeten veranderen.</p>
      <p sl="pt">We kunnen geen prioriteit blijven geven aan de nominale convergentiecriteria van het Stabiliteits- en groeipact en korten op de openbare investeringen. Dat is in Portugal gebeurd en heeft geleid tot het sluiten van kraamklinieken, hulpdiensten, gezondheidsdiensten en scholen. Op die wijze worden de mensenrechten ondergraven, vooral voor de meest kwetsbare groeperingen in de maatschappij, in dit geval vrouwen en mensen met een handicap.</p>
      <p sl="pt">Je kunt niet zeggen dat je gelijke kansen wilt voor iedereen en dan een propagandacampagne starten om een neoliberaal beleid te voeren dat de ongelijkheid en sociale onrechtvaardigheid alleen maar zal verergeren. Intentieverklaringen zijn niet genoeg. Wat we nodig hebben is een politiek koerswijziging die de prioriteit geeft aan sociale rechtvaardigheid en een beleid dat werkelijk gericht is op sociale insluiting en gelijke kansen voor iedereen, ongeacht sekse.</p>
    </intervention>
    <intervention id="4-037" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Mijnheer de Voorzitter, ik dank de rapporteur voor het feit dat zij ons de gelegenheid biedt om een dermate uitgebreid debat te voeren over gehandicapten in het algemeen en over gehandicapte vrouwen in het bijzonder.</p>
      <p sl="el">Dit is de zoveelste Europese resolutie over een gevoelige samenlevingsgroep, maar hoe worden de voorstellen van dit Parlement verwezenlijkt? Welke invloed hebben ze op het beleid voor de regio’s ? Hoe wordt tegemoet gekomen aan de speciale gevallen van handicaps, of het nu een grote en zichtbare, of een kleine en onzichtbare handicap is? Hoe zullen wij gehandicapten menselijke verzorging kunnen bieden? Hoe worden de Europese structuurfondsen gebruikt om het leven te vergemakkelijken van gehandicapten en met name gehandicapte vrouwen, rekening houdend met het feit dat zij weliswaar volledige maar ook speciale rechten hebben met betrekking tot opleiding, werk en leven. Zoals mijn collega, mevrouw Breyer, dat zo mooi tot uitdrukking bracht, willen ook de gehandicapte vrouwen een volledig gezinsleven hebben.</p>
      <p sl="el">Natuurlijk mogen wij evenmin uit het oog verliezen dat het vrouwen zijn die voor gehandicapten zorgen. Ook zij hebben rechten, als men wil dat ze hun taak vervullen. Geven wij vrouwen die gehandicapten verzorgen de mogelijkheid om alle vaardigheden die zij tijdens hun bezigheden hebben verworven, opnieuw te gebruiken? Erkennen wij het werk dat vrouwen in het gezin, op school en in de samenleving doen? Erkennen wij hun vrijwillige bijdrage? Vandaag hebben wij de gelegenheid om niet alleen een tekst aan te nemen maar ook na te gaan met welke concrete maatregelen wij al onze wensen met betrekking tot gehandicapte vrouwen in vervulling willen doen gaan.</p>
    </intervention>
    <intervention id="4-038" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">Mijnheer de Voorzitter, om te beginnen wil ik mevrouw Herranz García graag bedanken voor haar werk als rapporteur.</p>
      <p sl="en">Ik denk dat iedereen in dit Parlement het ermee eens is dat vrouwen met een handicap vaak het meest kwetsbaar zijn. De EU-waarden verplichten ons om hen te beschermen en de mogelijkheden voor vrouwen met een handicap te vergoten. Een manier om dit probleem te benaderen is door meer mogelijkheden voor vrouwen met een handicap te creëren in het onderwijs en op de arbeidsmarkt, waarbij hun onafhankelijkheid is gewaarborgd en de druk op hun thuisverzorgers wordt verlicht.</p>
      <p sl="en">Zonder voldoende onderwijs is het erg moeilijk om toegang te krijgen tot de huidige arbeidsmarkt en om succes te hebben. Door de onderwijsprogramma’s voor mensen met een handicap in te passen in onze schoolsystemen en aan te moedigen dat vrouwen met een handicap hun leven lang blijven leren, kan men deze vrouwen stimuleren om zichzelf te onderhouden en hun onafhankelijkheid te bewaren.</p>
      <p sl="en">De lidstaten zouden werkgevers ook moeten aanmoedigen om gehandicapten in dienst te nemen door economische prikkels in te voeren. Het voorstel in de ontwerpresolutie is wat dat betreft een stap in de goede richting.</p>
      <p sl="en">Geen twee mensen zijn gelijk, en hoewel we geneigd zijn om mensen in een hokje te plaatsen en een etiket op te plakken, moeten wij ons altijd realiseren dat ieder mens een individu is met zijn of haar eigen behoeften. De EU-lidstaten moeten rekening houden met dit feit als zij wetgeving willen maken die te maken heeft met vrouwen met een handicap. Vrouwen met een handicap vormen een zeer diverse groep en bij alle acties die worden ondernomen om deze groep te ondersteunen moet rekening worden gehouden met die diversiteit.</p>
      <p sl="en">Tot slot, dit is het Europees Jaar van Gelijke Kansen voor iedereen. Gisteren is er een Europese trucktour van start gegaan om deze boodschap aan iedereen in Europa over te brengen. Ik denk dat verlichting van de last van vrouwen met een handicap een zeer belangrijke prioriteit is in het Europees Jaar van Gelijke Kansen voor iedereen.</p>
    </intervention>
    <intervention id="4-039" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="nl">Aş dori să felicit raportorul pentru munca depusă şi aş dori să subliniez importanţa acestui subiect pentru dezvoltarea economică şi socială a Uniunii Europene. Avem nevoie de o Europă socială şi, tocmai de aceea, cred că persoanele cu handicap au un rol important şi un loc al lor în Uniunea Europeană. Europa va avea succes doar dacă utilizăm creativitatea tuturor cetăţenilor săi. Anul 2007 este anul egalităţii de şanse, dar, din păcate, deşi una din patru familii are o persoană cu handicap printre membrii săi, nu îi vedem nici pe stradă, nici în sălile de concerte, nici în mijloacele de transport în comun. Tocmai de aceea cred că avem obligaţia să facem mai mult pentru persoanele cu handicap. În acest sens, cred că utilizarea tehnologiei informaţiei şi a comunicării va ajuta persoanele cu handicap să se integreze în viaţa economică şi socială. În special, rolul femeilor este extrem de important şi delicat şi, de aceea, o atenţie deosebită trebuie acordată acestui subiect. Este important, întâi şi întâi, ca femeile cu handicap să poate fi integrate în câmpul muncii, dar, în acelaşi timp, să poată deveni mame şi să poată să aibă grijă de familia lor. Este importantă reconcilierea vieţii profesionale cu viaţa de familie şi, de aceea, cred că rolul femeilor cu handicap este important şi trebuie să protejăm aceşti cetăţeni pentru a se integra în Europa. Felicit încă o dată raportorul şi aş dori ca prin revizuirea pieţei interne, pe care Comisia Europeană o va efectua şi, de asemenea, prin măsurile viitoare pe care le vom lua, să ne gândim la persoanele care îngrijesc oamenii cu handicap, la femeile cu handicap, pentru a le putea oferi condiţii cât mai bune.</p>
    </intervention>
    <intervention id="4-040" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem6" title="6. Bekendmaking gemeenschappelijke standpunten van de Raad: zie notulen"/>
  <section id="creitem7" title="7. Mededeling van de fungerend voorzitter van de Raad">
    <intervention id="4-045" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Dames en heren, de Conferentie van voorzitters heeft mij gevraagd in dit verband een verklaring af te leggen en ik zeg het uitdrukkelijk: er zal geen debat over worden gevoerd en deze zaak wordt niet besproken. Toespraken over dit onderwerp worden niet aanvaard.</p>
      <p sl="nl">De Conferentie van voorzitters heeft mij de opdracht gegeven u het perscommuniqué voor te lezen dat gisteren door de Voorzitter van het Parlement naar buiten is gebracht en in verband met dat communiqué nog een extra opmerking te maken.</p>
      <p sl="nl">De Conferentie van voorzitters heeft met een zeer grote meerderheid besloten zich aan te sluiten bij het perscommuniqué van de Voorzitter van gisteren over het vervallen van het mandaat van Bronisław Geremek. Het communiqué van gisteren luidt als volgt:</p>
      <p sl="nl">“Voor het ogenblik heeft het Europees Parlement geen enkele kennisgeving van de Poolse autoriteiten betreffende het mandaat van Bronisław Geremek ontvangen: Bronisław Geremek is een politiek uitermate gewaardeerde persoonlijkheid, die zich altijd heeft ingezet voor de verdediging van de democratie in zijn land en voor de eenwording van Europa. Wij zullen alle juridische mogelijkheden nagaan om hem in de gelegenheid te stellen zijn werkzaamheden voort te zetten.”</p>
      <a text="(Levendig applaus)"/>
      <p sl="nl">Mijn communiqué van gisteren gaat als volgt verder: “Volgens de informatie waarover wij beschikken, buigt het Constitutioneel Hof van Polen zich momenteel over de wet die ten grondslag ligt aan het vervallen van het mandaat van Bronisław Geremek. De uitspraak van het Hof wordt in de komende weken verwacht. Ik heb de Juridische Dienst van het Parlement opdracht gegeven na te gaan wat de exacte juridische situatie is. De kwestie zal morgen ook in de vergadering van de Conferentie van voorzitters aan de orde worden gesteld.”</p>
      <p sl="nl">Dames en heren, deze vergadering heeft zojuist plaatsgevonden en de Conferentie van voorzitters betuigt haar medeleven en solidariteit met onze collega-afgevaardigde, de heer Bronisław Geremek.</p>
      <a text="(Levendig applaus)"/>
    </intervention>
  </section>
  <section id="creitem8" title="8. Stemmingen">
    <intervention id="4-047" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Aan de orde zijn de stemmingen.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem9" title="8.1. Vereenvoudiging en rationalisatie van de verslagen over praktische tenuitvoerlegging (stemming)"/>
  <section id="creitem10" title="8.2. Compensatie voor bepaalde visserijproducten van de Azoren, Madeira, de Canarische eilanden, Guyana en Réunion (2007-2013) (stemming)"/>
  <section id="creitem11" title="8.3. Oprichting van regionale adviesraden in het kader van het gemeenschappelijk visserijbeleid (stemming)"/>
  <section id="creitem12" title="8.4. Situatie van vrouwen met een handicap in de Europese Unie (stemming)"/>
  <section id="creitem13" title="8.5. Basisgegevens over koopkrachtpariteiten (stemming)"/>
  <section id="creitem14" title="8.6. Snelle-grensinterventieteams (stemming)"/>
  <section id="creitem15" title="8.7. Instandhouding en duurzame exploitatie van de visbestanden (stemming)"/>
  <section id="creitem16" title="8.8. Galileo (stemming)"/>
  <section id="creitem17" title="8.9. Mensenrechten in 2006 en het EU-beleid inzake de mensenrechten (stemming)">
    <intervention id="4-066" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, ik wil graag een mondeling amendement voorstellen op amendement 19 zodat de tweede helft van de paragraaf de woorden “dringt erop aan het tijdelijke internationale mechanisme uit te breiden” bevat, om dan te vervolgen met “dringt er bij de Raad en de Commissie op aan zorgvuldig te letten op iedere verandering in de omstandigheden”, etc. Dit mondelinge amendement voegt dus gewoon enkele woorden uit de oorspronkelijke paragraaf 28 toe aan de tekst van amendement 19.</p>
    </intervention>
    <intervention id="4-067" speaker_id="28118" name="Simon COVENEY" is_mep="True" mode="spoken" role="rapporteur" nationality="Ireland" birth_date="16-06-1972" birth_place="Cork" p_group="Group of the European People's Party (Christian Democrats) and European Democrats" m_state="IE">
      <p sl="en">Mijnheer de Voorzitter, als rapporteur heb ik geen probleem met de toevoeging van die formulering.</p>
    </intervention>
    <intervention id="4-069" speaker_id="28118" name="Simon COVENEY" is_mep="True" mode="spoken" role="rapporteur" nationality="Ireland" birth_date="16-06-1972" birth_place="Cork" p_group="Group of the European People's Party (Christian Democrats) and European Democrats" m_state="IE">
      <p sl="en">Mijnheer de Voorzitter, omwille van de nauwkeurigheid en het actualiseren van de feiten stel ik met betrekking tot paragraaf 94 via ons mondelinge amendement de toevoeging voor van de woorden “is echter ingenomen met het hervatten van deze hulpverlening vanaf februari 2007”.</p>
    </intervention>
    <intervention id="4-071" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, ik beloof dat dit de laatste keer is. Ik wil graag een klein en efficiënt amendement toevoegen aan amendement 13 zodat er staat: ‘roept de commissies van het Europees Parlement op alle redelijke inspanningen te leveren om de genderbalans bij hun activiteiten te respecteren’.</p>
      <p sl="en">Hiermee zou de ALDE-Fractie voor dit amendement kunnen stemmen. Anders moeten wij ons onthouden van stemming omdat de originele tekst te dicterend is. Ik hoop dat dit mondelinge amendement wordt aangenomen en dat zelfs de rapporteur hierdoor het amendement kan aanvaarden.</p>
    </intervention>
    <intervention id="4-072" speaker_id="28118" name="Simon COVENEY" is_mep="True" mode="spoken" role="rapporteur" nationality="Ireland" birth_date="16-06-1972" birth_place="Cork" p_group="Group of the European People's Party (Christian Democrats) and European Democrats" m_state="IE">
      <p sl="en">Mijnheer de Voorzitter, zoals de leden van de PPE-DE-Fractie zullen weten had ik aangeraden om dit amendement te verwerpen omdat ik het gevoel had dat het te dicterend was. Op basis van het mondelinge amendement kan ik als rapporteur echter instemmen met het gehele amendement.</p>
    </intervention>
    <intervention id="4-074" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="en">Mijnheer de Voorzitter, ik wil graag voorstellen om in paragraaf 150 de woorden “is ingenomen met” te vervangen door “neemt nota van”. De rest van de zin kan hetzelfde blijven.</p>
    </intervention>
  </section>
  <section id="creitem18" title="8.10. Moratorium op de doodstraf (stemming)">
    <intervention id="4-078" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Mijnheer de Voorzitter, in de tekst achter het vierde streepje, waar staat dat de verklaring ondertekend was door 85 landen, wil ik graag het woord “aanvankelijk” toevoegen. De zinsnede wordt dan: “verklaring die aanvankelijk ondertekend was door 85 landen”.</p>
    </intervention>
  </section>
  <section id="creitem19" title="8.11. Homofobie in Europa (stemming)">
    <intervention id="4-082" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="de">Mijnheer de Voorzitter, voor we tot stemming overgaan zou ik nog een korte opmerking willen maken. De inhoud van de resolutie komt namelijk semantisch niet overeen met het begrip homofobie. Het woord wordt in de titel verkeerd gebruikt.</p>
    </intervention>
    <intervention id="4-084" speaker_id="4504" name="Kathalijne Maria BUITENWEG" is_mep="True" mode="spoken" nationality="Netherlands" birth_date="27-03-1970" birth_place="Rotterdam" p_group="Group of the Greens/European Free Alliance" m_state="NL">
      <p sl="en">Mijnheer de Voorzitter, volgend op het debat over de verklaring van de Commissie, zouden wij de motie voor een resolutie graag willen aanpassen door een nieuwe paragraaf 12a toe te voegen. Die zou luiden: “Verwelkomt het feit dat de Europese Commissie de procedure voor een nieuwe richtlijn is gestart waarmee het bereik van Richtlijn 2000/78/EG over gelijke behandeling in werkgelegenheid en beroep wordt vergroot om ook discriminatie buiten de arbeidsmarkt te omvatten;”.</p>
    </intervention>
  </section>
  <section id="creitem20" title="8.12. Overheidsfinanciën in de EMU in 2006 (stemming)">
    <intervention id="4-088" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="nl">Hiermee is de stemming beëindigd.</p>
    </intervention>
  </section>
  <section id="creitem21" title="9. Stemverklaringen">
    <intervention id="4-091" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, de toenemende angst voor baanverlies veroorzaakt niet alleen een grotere verspreiding van verschillende ziektes en jaagt bij gevolg bedrijven en verzekeringsmaatschappijen op kosten, maar deze angst ontneemt in combinatie met de vergrote kans op armoede veel Europese vrouwen ook de mogelijkheid en de lust tot het krijgen van kinderen. Kinderen mogen echter niet langer als armoedeval werken en de bewuste keuze voor huishouden en kind mag gezinnen niet tot de bedelstaf brengen. En als we daarnaast nog het aantal voltijdbanen opvoeren en de bescherming van arbeidsplaatsen vergroten, dringen we niet alleen het ziekteverzuim terug, maar kunnen we misschien ook ons geboortecijfer weer omhoog brengen.</p>
    </intervention>
    <intervention id="4-092" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Aan thema’s zoals de gezondheid van de werknemers, arbeidsomstandigheden, de organisatie van de diensten voor gezondheid, hygiëne en veiligheid op het werk en de lijst van beroepsziekten, is in 1989 op communautair niveau aandacht besteed. In dat jaar is kaderrichtlijn 83/391 gepubliceerd. Sindsdien zijn er andere richtlijnen aangenomen aangaande uiteenlopende aspecten van de hygiëne en veiligheid op het werk.</p>
      <p sl="pt">De goedkeuring van dit verslag zal er hopelijk toe leiden dat er meer aandacht wordt besteed aan de concrete tenuitvoerlegging van deze richtlijnen en de arbeidsomstandigheden, om zo het aantal arbeidsongevallen terug te brengen (het gaat hier in de gehele EU om 4 miljoen ongevallen per jaar, met meer dan 4 500 dodelijke slachtoffers en permanent arbeidsongeschikten).</p>
      <p sl="pt">Wij geloven daarom stellig dat er een beleid moet worden geformuleerd om de prestaties van de lidstaten te verbeteren. De Commissie dient daarom zo spoedig mogelijk een verslag in te dienen over de huidige situatie op het gebied van de veiligheid en gezondheid van werknemers. De Verdragen van de Internationale Arbeidsorganisatie en de overige wetgevingsteksten op dit gebied dienen te worden gerespecteerd.</p>
    </intervention>
    <intervention id="4-094" speaker_id="4297" name="Jean-Claude FRUTEAU" is_mep="True" mode="written" nationality="France" birth_date="06-06-1947" birth_place="Saint-Benoît" p_group="Socialist Group in the European Parliament" m_state="FR">
      <p sl="nl">Het verslag Freitas waarover we vandaag gaan stemmen heeft betrekking op de ultraperifere gebieden, en met name Réunion. De ultraperifere gebieden gaan gebukt onder geografische en geopolitieke beperkingen die hun isolement versterken en afbreuk doen aan hun capaciteit om hun goederen te exporteren naar het Europese continent.</p>
      <p sl="nl">Deze regeling ter compensatie van de extra kosten steunt de lokale visserij bij de verwerking, het transport en de afzet van visserijproducten naar het Europese continent. De regeling bevordert daarnaast het concurrentievermogen van lokale bedrijven en de visserijsector op Europees niveau. Hoe doeltreffend de regeling is blijkt uit het feit dat Réunion dankzij deze compensaties het volume en de waarde van haar export vanaf 2000 heeft weten te vergroten.</p>
      <p sl="nl">Door deze compensatieregeling te verlengen kunnen we de industriële visserij, langelijnvisserij en kustvisserij in de ultraperifere gebieden verder integreren in de interne markt. Deze inspanningen moeten ondersteund worden door andere factoren zoals de inachtneming van de schommeling van de olieprijzen, want we moeten niet vergeten dat de ultraperifere gebieden sterk afhankelijk zijn van olie en dat transportkosten de export van lokale producten afremmen.</p>
    </intervention>
    <intervention id="4-095" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Wij zijn zeer tevreden dat de voorstellen die de Portugese Communistische Partij (PCP) heeft gedaan allemaal zijn overgenomen in het vandaag goedgekeurde verslag. Deze voorstellen waren reeds opgenomen in het door ons opgestelde advies van de commissie regionale ontwikkeling.</p>
      <p sl="pt">Gelet op het belang van deze voorstellen verwijzen we graag naar de volgende voorstellen die de PCP aan het Parlement heeft voorgelegd met de bedoeling de algemene begroting te verhogen.</p>
      <p sl="pt">een uitbreiding van de jaarlijkse financiële envelop voor de bestaande regeling met 2 miljoen euro, waardoor de algemene begroting wordt verhoogd van 15 miljoen euro tot 17 miljoen euro, waarvan 570 000 euro voor de Azoren en Madeira;</p>
      <p sl="pt">de afschaffing van het plafond van 75 procent voor vervoerskosten en daarmee samenhangende uitgaven, zodat de vervoerskosten naar het Europese continent en de lokale markten in de ultraperifere regio's zelf nu voor 100 procent gegarandeerd zijn;</p>
      <p sl="pt">de afschaffing van de verloopclausule, als gevolg waarvan de regeling nu permanent wordt, met om de vijf jaar een herziening;</p>
      <p sl="pt">de handhaving van de mogelijkheid voor de lokale verwerkende industrie om door communautaire vaartuigen gevangen vis te gebruiken, indien de vangsten van de lokale vloten niet volstaan om die industrie in genoegzame mate te voorzien;</p>
      <p sl="pt">positieve discriminatie ten gunste van traditionele kleinschalige kustvisserij;</p>
      <p sl="pt">de mogelijkheid om kosten voor het vervoer binnen elke ultraperifere regio te dekken, om zo een antwoord te formuleren op de problemen die worden veroorzaakt door de geografische spreiding van sommige regio’s (bijvoorbeeld de Azoren).</p>
    </intervention>
    <intervention id="4-096" speaker_id="4452" name="Sérgio MARQUES" is_mep="True" mode="written" nationality="Portugal" birth_date="25-02-1957" birth_place="Funchal - Madeira" p_group="Group of the European People's Party (Christian Democrats) and European Democrats" m_state="PT">
      <p sl="pt">Ik heb om de volgende redenen voor het verslag-Freitas gestemd:</p>
      <p sl="pt">1. In het verslag wordt rekening gehouden met de bijzondere karakteristieken van de visserijsector in de ultraperifere regio’s, door compensatie te garanderen voor de extra kosten die de in deze sector werkzame ondernemers moeten maken.</p>
      <p sl="pt">2. In het verslag wordt voorgesteld deze compensatieregeling permanent te maken, aangezien de problemen waar de visserijsector in de ultraperifere regio’s mee te kampen heeft ook van permanente aard zijn.</p>
      <p sl="pt">3. In het verslag wordt de mogelijkheid geopperd om de communautaire compensatie aan te vullen met nationale steun.</p>
      <p sl="pt">4. Er wordt voorgesteld meer flexibiliteit te betrachten bij het financieel beheer van de regeling, door toe te staan dat de verschillende lidstaten en regio's uiteenlopende bedragen toebedeeld krijgen (waarbij het algemeen geldende plafond wel gerespecteerd dient te worden).</p>
      <p sl="pt">5. Omdat voorgesteld wordt de financiële middelen te verhogen van 15 tot 17 miljoen euro jaarlijks. Met dit geld zal de compensatieregeling gedurende de periode 2007-2013 worden betaald.</p>
      <p sl="pt">Met andere woorden: terwijl het oorspronkelijke voorstel van de Commissie al heel goed was, is het door de voorstellen van het Parlement aanzienlijk verbeterd, omdat de extra kosten voor de visserij rond de Azoren en Madeira nu volledig gecompenseerd kunnen worden. Deze eilandengroepen krijgen voor dit doel nu een jaarlijkse begroting van 5 miljoen euro.</p>
    </intervention>
    <intervention id="4-097" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">De voltooiing van de interne markt en de geleidelijke verwijdering van handelsbarrières heeft in een belangrijke mate bijgedragen tot de verbetering van de schaaleconomie in de ultraperifere regio’s. Toch blijven natuurlijke obstakels de handel bemoeilijken, hetgeen tot gevolg heeft dat de aldaar gevestigde ondernemingen vergeleken bij ondernemingen die gemakkelijk toegang tot de communautaire markt hebben in een zwakkere positie verkeren. Onze regelingen voor het compenseren van de extra kosten die de ultraperifere regio's moeten maken om hun producten (inzonderheid visproducten) op de communautaire continentale markten te brengen worden dus gerechtvaardigd door structurele en geografische omstandigheden.</p>
      <p sl="pt">De voortzetting van de compensatieregeling voor de Azoren, Madeira, de Canarische Eilanden en de Franse departementen Guyana en Réunion gedurende de periode 2007-2013 noopt ons om nu eindelijk een specifieke ontwikkelingsstrategie voor deze regio's te ontwikkelen, en dan vooral voor de visserijsector. We doen dat door het partnerschap te versterken. Dit moet daarom een permanente regeling worden. Om die regeling zo goed mogelijk te laten functioneren moeten we een zekere mate van flexibiliteit betrachten, waarbij we rekening dienen te houden met de specifieke omstandigheden van deze regio's.</p>
      <p sl="pt">Het is dus van groot belang dat we ons vóór deze maatregelen uitspreken.</p>
    </intervention>
    <intervention id="4-098" speaker_id="4340" name="Margie SUDRE" is_mep="True" mode="written" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="nl">Ik ben erg tevreden met het verslag van de heer Duarte Freitas, waarin voluit rekening wordt gehouden met de extra kosten waarmee bepaalde Franse overzeese gebiedsdelen geconfronteerd worden bij de export van visserijproducten. De belangen van Frans Guyana en Réunion, die dit type producten exporteren, zijn goed behartigd. Het Europees Parlement heeft met name de volgende vier verzoeken geformuleerd.</p>
      <p sl="nl">Ten eerste dat het oorspronkelijke plafond voor de compensatie van de extra kosten, willekeurig vastgesteld op 75 procent, wordt afgeschaft. Enerzijds is dit percentage op geen enkel logisch criterium gebaseerd en anderzijds is er geen enkele reden dat visserijproducten niet in aanmerking zouden komen voor een net zo gunstige regeling als landbouwproducten.</p>
      <p sl="nl">Ten tweede dat staatssteun mogelijk is voor de productie, verwerking en afzet van visserijproducten afkomstig uit deze gebieden, en dat een compensatie wordt toegekend voor geïmporteerde producten, zoals zout en olie, die gebruikt worden bij de verwerking van visserijproducten.</p>
      <p sl="nl">Ten derde, dat intracommunautaire invoer toegestaan wordt wanneer de vangsten van de vloten van de ultraperifere gebieden ontoereikend zijn om de visverwerkende industrie in die gebieden rendabel te houden.</p>
      <p sl="nl">Ten slottte dat de financiële steun voor Frans Guyana en Réunion wordt verhoogd tot 5.518.000 euro.</p>
    </intervention>
    <intervention id="4-100" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">De Regionale Adviesraden (RAR's) zijn na de in 2002 doorgevoerde hervorming van het gemeenschappelijk visserijbeleid opgezet. Beschikking 2004/585/EG van de Raad legt een algemeen kader vast voor het beheer van deze raden om zo te garanderen dat deze op een samenhangende en afgewogen wijze kunnen functioneren. Het voorstel van de Commissie, dat door de rapporteur van het Parlement wordt gesteund, is erop gericht de RAR's een sterkere operationele basis te verschaffen door hun financiële omstandigheden te verbeteren. De amendementen zijn bedoeld om ervoor te zorgen dat de communautaire bijdrage niet degressief is, zoals aanvankelijk voorzien.</p>
      <p sl="pt">Ik zal voor dit verslag stemmen.</p>
    </intervention>
    <intervention id="4-101" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Wij steunen dit verslag, waardoor de werkomstandigheden van de regionale adviesraden (RAR’s) worden verbeterd. Het feit dat ze nu zijn opgenomen in de begroting betekent dat de communautaire bijdrage niet langer degressief is en dat voor alle raden nu één boekhoudkundige methode zal gelden.</p>
      <p sl="pt">Er zal echter ook aandacht moeten worden besteed aan één centrale kwestie – of de RAR’s op de lange termijn voldoende middelen zullen ontvangen. Ze vallen nu onder het gemeenschappelijk visserijbeleid en daarom zal de communautaire financiering van het functioneren van deze raden op een permanente basis moeten worden gerealiseerd.</p>
      <p sl="pt">Dit verslag gaat uitsluitend over financiering en dus niet over andere aspecten van het besluit van de Raad, zoals het aantal, de samenstelling en de wijze van functioneren van de RAR’s. Dat zal in een volgende herziening van besluit 2004/585/EG aan de orde komen. Het is niet goed mogelijk op dit moment al een beoordeling van de RAR’s uit te voeren, aangezien slechts vier van de zeven raden operationeel zijn.</p>
      <p sl="pt">Wij steunen dit voorstel omdat we geloven dat de RAR's een middel vormen om het gemeenschappelijk visserijbeleid te decentraliseren. Op deze wijze wordt immers verzekerd dat de vissers en de hen vertegenwoordigende organisaties betrokken worden in het besluitvormingsproces van het gemeenschappelijk visserijbeleid (wat volgens ons op dit moment nog niet werkelijk het geval is). Dit systeem zal er verder voor zorgen dat de visserijbelangen van alle lidstaten op een billijke wijze tot uitdrukking kunnen worden gebracht.</p>
    </intervention>
    <intervention id="4-103" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Ik heb voor het verslag van Esther Herranz García gestemd, omdat het een belangrijk signaal afgeeft naar personen met een handicap, in het bijzonder naar vrouwen die in hun dagelijkse leven allerlei problemen ervaren en hun rechten niet volledig kunnen uitoefenen. Naar mijn mening valt er aan de hulp aan gehandicapten nog wel wat te verbeteren, en ik juich de inspanningen van het Europees Parlement om de sociale voorzieningen voor mensen die niet voor zichzelf kunnen zorgen en afhankelijk zijn van hulp, dan ook toe.</p>
      <p sl="sk">Wij mogen niet de belangrijke bijdrage vergeten van de families van personen met een handicap en organisaties voor gehandicapten. Zij kunnen ons precies vertellen tegen welke problemen en barrières – met inbegrip van die van bouwkundige aard – zij aanlopen, en zij komen met voorstellen voor oplossingen om de kwaliteit van het leven van mensen met een handicap te verbeteren en hen te helpen volledig in de maatschappij te integreren. Ik geloof heilig in de waarde van het bieden van hulp aan mensen van wie iets is afgenomen, maar die wel de gave hebben gekregen om de wereld op een andere manier te zien en te ervaren. Zij zien de wereld met andere ogen en zien daardoor dingen die de rest van ons vaak niet eens opmerkt, of waarvan de schoonheid ons vaak ontgaat. En het geweldige is dat zij ons dubbel en dwars kunnen terugbetalen met hun grenzeloze toewijding en dankbaarheid.</p>
    </intervention>
    <intervention id="4-104" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Dit verslag behandelt de communautaire strategie ter bevordering van het zeer belangrijke doel om de situatie van vrouwen met een handicap in de Europese Unie te verbeteren.</p>
      <p sl="nl">Wij hebben tegen dit verslag gestemd omdat wij het vertrouwen hebben dat de afzonderlijke nationale parlementen van de lidstaten dit belangrijke vraagstuk op gepaste wijze hebben aangepakt. Wij zijn principieel tegen de algemene trend waarbij de instellingen van de EU ernaar streven om op steeds meer gebieden invloed en bevoegdheid te verwerven.</p>
    </intervention>
    <intervention id="4-106" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Mijnheer de Voorzitter, 31.000 illegale vluchtelingen probeerden in 2006 via de Canarische Eilanden naar het vasteland uit te wijken. Zes keer meer dan het jaar daarvoor. Ook in Zuid-Italië en Lampedusa kennen we gelijkaardige toestanden.</p>
      <p sl="nl">De menselijke tragedie van de vluchtelingen moet worden aangepakt door de uitzichtloze situatie in de herkomstlanden aan te pakken, niet door voorbijkomende sociale spanningen te importeren.</p>
      <p sl="nl">Onze fractie juicht Frontex en de oprichting van interventiebrigades in de landen die met het probleem van massa-immigratie geconfronteerd worden, dan ook toe. Op voorwaarde dat dit nieuwe instrument efficiënt wordt ingezet en niet slechts als mediaspektakel dient.</p>
      <p sl="nl">De controle van de buitengrenzen valt onder de bevoegdheid van de lidstaten, maar de vluchtelingenstromen die we vandaag kennen, tonen aan dat die buitengrenzen te poreus zijn geworden. De exponentiële toevloed van illegalen kan daarom alleen aangepakt worden door bijkomende, maar geen vervangende middelen in te zetten ter ondersteuning van de lidstaten. Hopelijk kan Frontex aan dit doel beantwoorden.</p>
    </intervention>
    <intervention id="4-107" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Mijnheer de Voorzitter, ik heb vóór het verslag Deprez gestemd omdat de amendementen op de tekst van de Commissie doorgaans technische verbeteringen bevatten. De snelle interventieploegen van Frontex zijn een bittere noodzaak, zeker in het licht van de grote tekortkomingen van verschillende lidstaten wat het beschermen van de buitengrenzen betreft.</p>
      <p sl="nl">Het valt nu wel af te wachten hoe efficiënt deze ploegen in de praktijk zullen zijn. Het hele concept staat of valt met de bereidheid van alle lidstaten om hun Schengen-verplichtingen na te komen. Er is nu te veel laksheid, er wordt te veel gedoogd, de massale regularisaties van illegalen brengen het hele concept van Schengen in gevaar. Zelfs indien de snelle interventieteams van Frontex goed en efficiënt werk zullen leveren, zal dat allemaal een maat voor niets zijn, als sommige lidstaten hun politieke verantwoordelijkheid weigeren op te nemen.</p>
    </intervention>
    <intervention id="4-108" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, ik heb ook voor het Verslag-Deprez gestemd, omdat het volgens mij op dit moment ongetwijfeld zinvol is de zuidelijke grens te versterken met de geplande interventiemacht om de dreigende vluchtelingenstromen de baas te worden.</p>
      <p sl="de">We mogen daarbij echter de andere hoofdroutes niet vergeten, met name onze buitengrenzen in Oost-Europa niet. Zo bezien zouden de middelen voor Frontex in mijn ogen aanzienlijk verhoogd moeten worden. Tegelijk moeten we in de landen waar de illegale migranten vandaan komen de Europese werkelijkheid onder de aandacht brengen, zodat de droom van luilekkerland de mensen daar niet langer tot zulke wanhoopsdaden aanzet. Daarnaast moeten we ervoor zorgen dat er meer rendement komt uit de samenwerking die we met deze, merendeels door ons ook financieel ondersteunde, landen op het gebied van de repatriëring hebben.</p>
    </intervention>
    <intervention id="4-109" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Wij zijn ertegen om op EU-niveau langs de grenzen van de onderscheidene lidstaten zogenaamde snelle grensinterventieteams op te zetten. Dit initiatief is tekenend voor de repressieve en militaristische aard van de EU.</p>
      <p sl="pt">Deze maatregelen maken deel uit van de huidige overdreven veiligheidstrend en een beleid dat immigratie criminaliseert, wat neerkomt op een gebrek aan respect voor de menselijke waardigheid en de grondrechten. De snelle grensinterventieteams, de muren, de detentiecentra voor immigranten – het zijn allemaal instrumenten voor het verwezenlijken van een vesting-Europa-beleid. Wij zijn daar fel tegen gekant.</p>
      <p sl="pt">Deze maatregel wordt gerechtvaardigd met een verwijzing naar de bestrijding van illegale immigratie. Ik moet er echter op wijzen dat repressie één van de belangrijkste elementen van het voorgestelde beleid is, en dat men vergeet aandacht te besteden aan de werkelijke oorzaken van immigratie, namelijk honger, oorlog, het feit dan miljoenen en miljoenen mensen – waaronder Portugezen – geen enkel perspectief op een waardig bestaan hebben, en dat allemaal vanwege kapitalistische exploitatie en de niets ontziende concentratie van rijkdom.</p>
      <p sl="pt">Verder is het zo dat grensbewaking onder de bevoegdheden van de staat valt. Wij menen daarom dat dit voorstel – ook al bevat het enige veiligheidsmechanismen – een volgende stap vertegenwoordigt in de richting van een Europese kustwacht. Als er inderdaad zo’n kustwacht komt zou dat een aanslag zijn op de nationale soevereiniteit.</p>
      <p sl="pt">Vandaar onze stem tegen.</p>
    </intervention>
    <intervention id="4-110" speaker_id="28131" name="Anna HEDH" is_mep="True" mode="written" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="nl">Ik heb voor het verslag gestemd, omdat het mechanisme voor de oprichting van snelle grensinterventieteams volgens mij nodig is voor de aanpak van de buitengewone migratiedruk waaraan bepaalde lidstaten van de EU af en toe worden blootgesteld. Het mechanisme voor de oprichting van snelle grensinterventieteams is gebaseerd op vrijwilligheid en is geen poging om muren op te trekken tegen de buitenwereld. Ik geloof eerder dat het belangrijk is dat de lidstaten samenwerken voor een effectieve bestrijding van mensenhandel en illegale mensensmokkel, die vaak levensgevaarlijk zijn voor degenen die in wanhoop gedwongen zijn om hun land van herkomst te verlaten. Elk jaar komen duizenden mensen om als ze op onveilige wijze naar Europa proberen te komen. Het mechanisme voor de oprichting van snelle grensinterventieteams maakt deel uit van de activiteiten om te voorkomen dat mensen omkomen in de handen van cynische mensensmokkelaars. Als sociaaldemocraat span ik me in voor een genereus en menselijk vluchtelingenbeleid en ik wil de mensen meer kansen bieden om op legale Europa binnen te komen.</p>
    </intervention>
    <intervention id="4-111" speaker_id="2057" name="Carl LANG" is_mep="True" mode="written" nationality="France" birth_date="20-09-1957" birth_place="Vernon" p_group="Non" m_state="FR">
      <p sl="nl">De verordening die ons wordt voorgelegd brengt een mechanisme tot stand om een lidstaat die gedurende een beperkte periode te maken krijgt met een massale toestroom van illegale immigranten bijstand te verlenen in de vorm van snelle-grensinterventieteams. Deze reserve, bestaande uit 250 à 500 grenswachters die deel uitmaken van het Europees grensagentschap (Frontex), zal ter beschikking worden gesteld aan de lidstaten die er behoefte aan hebben om hun buitengrenzen te bewaken.</p>
      <p sl="nl">Ofschoon de controle van de buitengrenzen een taak is van de lidstaten en tot het intergouvernementele domein behoort, heeft de massale toestroom van illegale immigranten met name tussen 15 augustus en 15 december 2006 voor de kust van West-Afrika naar de Canarische Eilanden aangetoond hoe kwetsbaar de buitengrenzen van de Unie waren voor een hand over hand toenemende immigratie. De samenwerking tussen lidstaten op dit gebied lijkt dan ook onontbeerlijk. In 2006 zijn meer dan 31 000 illegale immigranten zijn aangekomen op de kust van de Canarische Eilanden, oftewel zes keer zoveel als het jaar daarvoor.</p>
      <p sl="nl">Wij onderschrijven weliswaar het principe dat lidstaten samenwerken om de buitengrenzen van de Europese Unie te bewaken, maar zullen er nauwlettend op blijven toezien dat Frontex niet voor elk wissewasje wordt ingezet met als voornaamste doel de krantenkoppen te halen en dat dit agentschap niet uitgroeit tot een federalistisch en supranationaal instrument.</p>
    </intervention>
    <intervention id="4-112" speaker_id="28251" name="Jörg LEICHTFRIED" is_mep="True" mode="written" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Ik stem voor de vorming van snelle grensinterventieteams voor de grensbewaking, zolang die slechts bij uitzondering en in noodgevallen ingezet worden. Daaronder versta ik een situatie waarin een lidstaat te maken krijgt met een massale toestroom van illegalen die afkomstig zijn uit derde landen. Ik leg er in dit verband de nadruk op dat de menselijke waardigheid van migranten te allen tijde gerespecteerd dient te worden en dat personen niet wegens hun geslacht, ras of etniciteit, godsdienst, levensovertuiging, handicap, leeftijd of seksuele geaardheid gediscrimineerd mogen worden. Ook mag de verordening de rechten van personen die toevlucht zoeken niet negatief beïnvloeden.</p>
    </intervention>
    <intervention id="4-113" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Er kunnen verschillende – onveranderlijk geldige – beginselen en motieven worden aangevoerd om het toezicht op, de bescherming van en interventie aan de grenzen te rechtvaardigen.</p>
      <p sl="pt">De EU als entiteit wordt ook door haar grenzen gedefinieerd. Aan de ene kant is het natuurlijk zo dat de buitengrenzen behoren tot grondgebieden die onder de exclusieve soevereiniteit van de lidstaten vallen, maar het is ook waar dat dit grondgebieden zijn waarvan de integriteit en bescherming iedereen aangaat, en datzelfde geldt voor het toezicht daarop. De problemen die zich aan die grenzen voordoen móeten immers wel een weerslag hebben op de overige lidstaten. Men denke hierbij in de eerste plaats aan illegale immigratie. Maar men kan ook denken aan smokkel of – binnen een andere context waarvoor toch dezelfde argumenten gelden – milieubedreigingen.</p>
      <p sl="pt">De lidstaten die vanwege hun geografische ligging de meest kwetsbare grenzen hebben dragen de zwaarste lasten. Het is volkomen terecht en heel belangrijk dat we die ongelijk verdeelde lasten eerlijk verdelen. Dat is om te beginnen een uitdrukking van solidariteit tussen de EU-lidstaten, maar dit soort samenwerking wordt ook – en vooral – ingegeven door de noodzaak de grensbescherming zo doeltreffend mogelijk te organiseren.</p>
      <p sl="pt">Verdediging van de grenzen mag niet verward worden met protectionisme of isolationisme; het gaat hier alleen maar om het naleven van de regels.</p>
    </intervention>
    <intervention id="4-114" speaker_id="4313" name="Martine ROURE" is_mep="True" mode="written" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="nl">Nu meerdere lidstaten geconfronteerd zijn met kritieke situaties door de massale toestroom van illegale immigranten over zee, heeft de Europese Unie het noodzakelijk geacht snellegrensinterventieteams op te richten. De solidariteit tussen lidstaten ligt aan dit initiatief ten grondslag.</p>
      <p sl="nl">Deze teams zijn niet bedoeld om deze personen terug te sturen. Het gaat er veeleer om Europese bijstand te verlenen aan lidstaten die een te grote toestroom van illegale immigranten te verwerken krijgen. De gebeurtenissen van afgelopen zomer hebben namelijk laten zien hoe dringend noodzakelijk het is te anticiperen op moeilijke situaties, zowel voor de lidstaten van bestemming en doorvoer als voor de immigranten zelf.</p>
      <p sl="nl">Deze teams krijgen dus tot taak te patrouilleren aan de buitengrenzen van de Europese Unie onder bevel van de nationale grenswachters van de ontvangende lidstaat.</p>
      <p sl="nl">De leden van de snelle interventieteams mogen alle bevoegdheden uitoefenen die nodig zijn voor grenscontroles en grensbewaking. Ze dienen echter de menselijke waardigheid ten volle te eerbiedigen bij het verrichten van hun taken; evenzeer dienen ze de door de Europese Unie erkende grondrechten te eerbiedigen.</p>
      <p sl="nl">Tot slot, de hier en daar kenbaar gemaakte bezorgdheid over de inzet van deze snelle-grensinterventieteams mag achteraf niet gegrond blijken.</p>
    </intervention>
    <intervention id="4-116" speaker_id="photo_generic" name="Jan Andersson, Anna Hedh, Inger Segelström en Åsa Westlund" is_mep="True" mode="written">
      <p sl="nl">Wij hebben besloten tegen dit verslag te stemmen, omdat wij de door de Commissie voorgestelde niveaus voor de herverdeling van tonnages voldoende vinden. Bovendien plaatsen wij vraagtekens bij meer steun voor een reeds zeer gevestigde sector. De EU heeft al een grote overcapaciteit in haar vissersvloot, en beperkte visbestanden. De in de Raad besproken moeilijkheden om te controleren of de vangstcapaciteit niet toeneemt, vormen voor ons dan ook een van de redenen voor ons besluit om een verhoging van de betrokken niveaus niet te steunen.</p>
    </intervention>
    <intervention id="4-117" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">In juni 2006, na het politieke akkoord dat de Raad bij de instelling van het Europees Visserijfonds had bereikt, is besloten twee bepalingen van de basisverordening betreffende het herziene gemeenschappelijke visserijbeleid (Verordening (EG) nr. 2371/2002) te wijzigen die van toepassing zijn op de vangstcapaciteit van de vloot. Deze wijzigingen hebben tot doel sommige aanpassingen van de vloot toe te staan om de veiligheid, de arbeidsomstandigheden, de hygiëne en de productkwaliteit aan boord en de energie-efficiëntie te verbeteren.</p>
      <p sl="pt">Deze wijziging zal de lidstaten de mogelijkheid bieden de capaciteit van hun vloot in beperkte mate te verhogen, waardoor de veiligheid, de arbeidsomstandigheden, de hygiëne en de productkwaliteit aan boord en de energie-efficiëntie zullen verbeteren.</p>
      <p sl="pt">Ik zal voor dit verslag stemmen.</p>
    </intervention>
    <intervention id="4-118" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Dit verslag gaat over het amendement op de artikelen 11 en 13 van Verordening 2371/2002, het belangrijkste instrument bij de hervorming van het gemeenschappelijk visserijbeleid in 2002.</p>
      <p sl="pt">Een van de problemen met het Europees Visserijfonds (EVF) was dat het de communautaire steun voor het moderniseren en renoveren van de vloten zoals die in het vorige instrument was vastgelegd, in de weg stond.</p>
      <p sl="pt">Volgens dit voorstel (van juni 2006 – ná het EVF) zou er beperkte steun mogen worden gegeven voor het moderniseren van de vloot om zo de veiligheid, de arbeidsomstandigheden, de hygiëne en de energie-efficiëntie te verbeteren. Verder wordt voorzien in de mogelijkheid 4 procent van de tonnage die met overheidssteun is onttrokken opnieuw toe te wijzen, waarbij wel geldt dat de vermindering van het motorvermogen door een vervanging van de motor met overheidssteun onomkeerbaar is.</p>
      <p sl="pt">Het voorstel van de Commissie roept bij ons enige reserves op, maar we stemmen toch vóór, en wel omdat de volgende twee voorstellen van de rapporteur garanderen dat:</p>
      <p sl="pt">10 procent van het met overheidssteun onttrokken tonnage gebruikt kan worden voor modernisering. Dat is niet zo heel veel, maar het maakt de modernisering van vaartuigen voor kleinschalige kustvisserij (vaartuigen met een totale lengte van minder dan 12 meter) mogelijk – als daar tenminste prioriteit aan wordt gegeven;</p>
      <p sl="pt">er bij het verlenen van steun voor het vervangen van motoren om de energie-efficiëntie te verbeteren meer flexibiliteit wordt betracht.</p>
    </intervention>
    <intervention id="4-120" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Het Galileo-programma (het Europees programma voor radionavigatie per satelliet) kan een heel belangrijk instrument worden. Het kan een openbare dienst verlenen en zo mogelijkheden scheppen voor samenwerking, wetenschappelijke vooruitgang, en het toegankelijk maken en uitwisselen van informatie.</p>
      <p sl="pt">Dit project zou gebaseerd moeten worden op een strategie van openbare investering en openbaar toezicht. Oplossingen voor de financiering van dit project zullen moeten worden gevonden binnen de context van internationale samenwerking.</p>
      <p sl="pt">Landen als China en India zijn geïnteresseerd in het Galileo-systeem. Deze landen zouden dus belangrijke partners bij dit project kunnen worden. Op die wijze kunnen we een einde maken aan het GPS-monopolie en een project opzetten dat is gebaseerd op brede internationale samenwerking.</p>
      <p sl="pt">Wij geloven dat alle gebruikers universele toegang zouden moeten krijgen en dat alle burgers de beschikbare informatie gratis moeten kunnen opvragen.</p>
      <p sl="pt">We moeten ervoor zorgen dat bij dit project de rechten, vrijheden en garanties van de burgers zijn verzekerd, en dat Galileo niet voor militaire of overdreven veiligheidsdoeleinden wordt gebruikt. We wijzen de militarisering van de ruimte en het gebruik van die ruimte voor militaire doeleinden immers af en verzetten ons dus tegen de huidige plannen.</p>
    </intervention>
    <intervention id="4-121" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Het Galileo-programma is vanwege zijn technologische reikwijdte en de verwachte meerwaarde (niet alleen banen, maar ook technologische ontwikkeling) beslist een van de hoekstenen van de Strategie van Lissabon. De economische groei die dit programma kan genereren is voor de Europese economie een belangrijk gegeven. Wij moeten ervoor zorgen dat we snel de nodige duidelijke en doeltreffende voorwaarden voor de tenuitvoerlegging van dit programma scheppen. Net als mijn collega's vind ook ik het dus zorgwekkend dat de onderhandelingen over de concessieovereenkomst in een impasse zijn geraakt. Deze vertragingen zullen ernstige gevolgen hebben voor de totale kosten van het project.</p>
      <p sl="pt">Ik meen dat we er nu al het mogelijke aan moeten doen om ervoor te zorgen dat de Commissie in juni een duidelijk en geloofwaardig tijdsschema voorlegt, met oplossingen voor toekomstige financiële verplichtingen en alternatieve scenario’s voor de tenuitvoerlegging van het programma. De Raad beschikt dan over al de nodige gegevens om de continuïteit van het proces te verzekeren en te compenseren voor de vertragingen. Deze resolutie geniet daarom mijn onvoorwaardelijke steun.</p>
    </intervention>
    <intervention id="4-122" speaker_id="28211" name="Lydia SCHENARDI" is_mep="True" mode="written" nationality="France" birth_date="27-06-1952" birth_place="Montreuil s/Bois" p_group="Non" m_state="FR">
      <p sl="nl">Wij hebben vóór de resolutie over het satellietnavigatieprogramma Galileo gestemd.</p>
      <p sl="nl">Wij hebben in dit Parlement meermaals de gelegenheid gehad onze steun te betuigen aan een ambitieus industrieel programma, waarvoor de Europese dimensie voor een keertje volledig op zijn plaats was, ofschoon we ook de tekortkomingen en de gebreken van het programma hebben onderstreept, zoals de louter civiele dimensie of de technologieoverdracht naar niet-Europese landen zoals China, die communistische dictatuur en exponent van oneerlijke handelsconcurrentie.</p>
      <p sl="nl">De onderhandelingen over de inzet en exploitatie van het systeem verkeren momenteel in een impasse. Ook bedenk ik me dat dankzij de politieke bereidheid van lidstaten die op uiterst pragmatische wijze samenwerkten alle technische, menselijke en financiële middelen bijeen konden worden gebracht voor de bouw van een Europese ruimtevaartindustrie, en Airbus het licht zag. Omdat de eurocratie zijn greep heeft versterkt, voert in het geval van Galileo de in Brussel geconcentreerde Commissie stroeve onderhandelingen met partners uit het bedrijfsleven, en de besprekingen lopen vast omdat men het niet eens kan worden over geldzaken.</p>
      <p sl="nl">Het moge duidelijk zijn dat de eerste methode verreweg de beste was.</p>
    </intervention>
    <intervention id="4-124" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="nl">Wij beschouwen mensenrechten als universeel en onschendbaar, en we vinden dat ze tot het fundament van alle samenlevingen moeten behoren. Helaas komen op veel plaatsen in de wereld schendingen van deze rechten voor, ook in de lidstaten van de EU.</p>
      <p sl="nl">Een groot deel van het Europees Parlement en zijn leden beschouwt zich als degenen die garant staan voor de mensenrechten in de wereld. Dat mag niet worden onderschat, want ze hebben zeker goede bedoelingen en het is een verplichting om te strijden voor deze grondrechten. Het probleem ontstaat wanneer mensenrechten worden gebruikt als middel om de macht van de EU te vergroten, bijvoorbeeld waar het gaat om de ontwikkeling van een gemeenschappelijk buitenlands en veiligheidsbeleid.</p>
      <p sl="nl">Wij hebben tegen diverse amendementen gestemd die we op zichzelf logisch, redelijk en zelfs wenselijk vinden, maar waarover in deze vergadering onder geen beding uitspraken dienen te worden gedaan of besluiten dienen te worden genomen.</p>
    </intervention>
    <intervention id="4-125" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">De meerderheid in dit Parlement heeft wederom een verslag opgesteld over de mensenrechten in de wereld, dat weliswaar een aantal punten bevat waar we het mee eens kunnen zijn, maar dat toch vooral gekenmerkt wordt door een manipulatieve en beperkte visie op de mensenrechten, of nu gaat om politieke, sociale, economische of culturele rechten. De mensenrechten worden hier gebruikt als instrument voor inmenging en het uitoefenen van politieke druk op een aantal staten, en altijd om de conjuncturele belangen en behoeften van de EU te dienen.</p>
      <p sl="pt">De mensenrechten worden in deze strategie ook gebruikt om de VN-Raad voor de Mensenrechten te manipuleren en om landen die weigeren te buigen voor de bevelen van het imperialisme te isoleren.</p>
      <p sl="pt">Zoals we eerder al hebben aangegeven gaat het hier om verregaande hypocrisie. Landen die in de categorie “vrienden” vallen, worden gespaard terwijl andere landen, die door de VS en de EU in het vizier worden gehouden, worden bekritiseerd. Met dat soort praktijken weigeren we mee te werken. Ook dit verslag verzuimt melding te maken van Israël en het feit dat dit land in Palestina een meedogenloos agressie- en bezettingsbeleid voert, het internationaal recht op een systematische wijze schendt en het Palestijnse volk het onvervreemdbaar recht op een eigen onafhankelijk en soevereine, economisch haalbare staat ontzegt.</p>
    </intervention>
    <intervention id="4-126" speaker_id="2057" name="Carl LANG" is_mep="True" mode="written" nationality="France" birth_date="20-09-1957" birth_place="Vernon" p_group="Non" m_state="FR">
      <p sl="nl">Ofschoon het beweert compleet te zijn gaat het verslag over de mensenrechten in 2006 voorbij aan één van de voornaamste oorzaken dat deze rechten geschonden worden: het communisme, dat nog altijd ruim anderhalf miljard mensen onderdrukt, in China, Noord-Korea, Vietnam, Laos, Cuba, Zimbabwe, en zo kan ik nog een tijdje doorgaan. In alle landen waar ze aan de macht zijn schenden communisten fundamentele mensenrechten en voeren ze een hetze tegen hun tegenstanders, waarvan er miljoenen in concentratiekampen belanden.</p>
      <p sl="nl">Op ons continent heeft het communisme 300 miljoen Europeanen onderworpen. Vandaag de dag oefent het nog altijd zijn intellectueel terrorisme uit, ondanks de val van de Berlijnse muur. Het feit dat de heer Coveney het woord niet durft te gebruiken in zijn verslag getuigt hiervan. Sommige van onze collega’s, zoals de heer Cohn-Bendit, gaan zelfs zover dat ze de Polen willen verbieden hun land te ontdoen van het communisme. Dat is een belediging voor de arbeiders van Gdansk, de opstandelingen van Berlijn in 1953, van Boedapest in 1956, van Praag in 1968 en van alle vrijheidsstrijders.</p>
      <p sl="nl">Sinds 1917 heeft het communisme meer dan honderd miljoen mensen gedood. Ons Parlement, dat zoveel te zeggen heeft over mensenrechten, zou moeten eisen dat het communisme voor de rechter wordt gebracht.</p>
    </intervention>
    <intervention id="4-127" speaker_id="28249" name="Tobias PFLÜGER" is_mep="True" mode="written" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="nl">Waarom ik niet voor de resolutie over het mensenrechtenverslag kan stemmen:</p>
      <p sl="nl">1. In het rapport wordt geen melding gemaakt van de maatschappelijke, economische en culturele rechten en niet opgeroepen om deze rechten als prioriteit van de EU te behandelen. Terwijl miljoenen mensen wereldwijd sterven van de honger, geen dak boven hun hoofd of werk hebben en in de grootste armoede leven, wordt er in het EU-rapport niets gezegd over deze schendingen. Het reduceert mensenrechten puur tot burgerrechten, waarbij geen acht wordt geslagen op het principe van de ondeelbaarheid van mensenrechten zoals beschreven in het VN-Verdrag.</p>
      <p sl="nl">2. Het rapport maakt geen melding van de mensenrechtenschendingen die worden begaan of gesteund door EU-lidstaten. Om hypocrisie te vermijden moet de EU echter mensenrechtenschendingen in derde landen of tegen de inwoners van derde landen waarbij EU-lidstaten betrokken waren of die gesteund werden door EU-lidstaten, onderzoeken en aanpakken.</p>
      <p sl="nl">3. De resolutie bevat een oproep tot militaire interventie in Soedan. Dat is verkeerd, want de bescherming van mensenrechten moet gebeuren via civiele en niet via militaire actie. Oorlog blijft de zwaarste schending van de mensenrechten, maar wordt niet genoemd in het rapport. Er wordt geen melding gemaakt van het doden van burgers door de strijdkrachten van EU-lidstaten in Afghanistan en Irak.</p>
    </intervention>
    <intervention id="4-128" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Van de verschillende punten die in dit verslag aan de orde worden gebracht is er één dat volgens mij steeds weer moet worden herhaald. Ik heb het nu over punt 10: “herhaalt dat de Raad en de Commissie in toekomstige jaarverslagen over de mensenrechten altijd zouden moeten analyseren op welke manieren, in het bijzonder in de werkgroepen van de Raad en in bijzondere mechanismen die in het kader van samenwerkingsovereenkomsten zijn ingesteld, wordt omgegaan met mensenrechten in overige beleidsgebieden van de EU (…)”</p>
      <p sl="pt">Of de EU in de wereld – en dan vooral in haar onmiddellijke nabijheid – een rol kan spelen hangt af van haar vermogen haar soft power in te zetten om bij te dragen tot het universele respect voor de mensenrechten.</p>
      <p sl="pt">Daar komt bij dat het nu tijd wordt om serieus te gaan nadenken over de enorme bedreiging voor de mensenrechten die voortvloeit uit China’s strategie voor samenwerking en internationale steun. China is op dit gebied een opkomende mogendheid. We moeten onze strategie dus herzien om te verzekeren dat we de meest doeltreffende aanpak kiezen en één die aansluit bij de waarden die we verdedigen en propageren.</p>
    </intervention>
    <intervention id="4-129" speaker_id="4521" name="Charles TANNOCK" is_mep="True" mode="written" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="nl">De Britse conservatieven erkennen de belangrijke rol van de EU bij het bevorderen van de mensenrechten en de democratie in de wereld, zoals wordt benadrukt in het verslag van Coveney. Er zijn echter een aantal paragrafen waarmee wij het fundamenteel oneens zij, bijvoorbeeld de paragrafen 4, 16 , 28, 31, 47 en 132.</p>
      <p sl="nl">Om deze reden hebben de Britse Conservatieven zich van stemming onthouden bij de laatste stemming over dit verslag.</p>
    </intervention>
    <intervention id="4-131" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Zoals we al eerder hebben aangegeven zijn we ingenomen met het idee om de Algemene Vergadering van de Verenigde Naties een ontwerpresolutie voor te leggen waarin wordt opgeroepen tot een universeel moratorium op de doodstraf. Deze resolutie zou de steun van 88 landen genieten.</p>
      <p sl="pt">De afschaffing van de doodstraf is iets waar miljoenen mannen en vrouwen over de gehele wereld naar uitkijken. Het aantal landen waar deze straf uit de nationale wetgeving is geschrapt of waar een moratorium op de uitvoering ervan is afgekondigd blijft dan ook toenemen.</p>
      <p sl="pt">We geloven dat de beschaving daarmee gediend is. Nu is het van belang dat andere landen volgen. Dit initiatief kan daartoe bijdragen.</p>
    </intervention>
    <intervention id="4-132" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="nl">Ik heb voor deze resolutie gestemd aangezien ik geloof in de waardigheid van de mens, die nooit mag worden afgenomen door een doodvonnis.</p>
    </intervention>
    <intervention id="4-133" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Als er één zaak is waar we ons zonder te twijfelen of te aarzelen voor moeten inzetten, dan is deze het wel. Het is niet eens nodig dat toe te lichten. Een maatschappij die het leven niet als hoogste goed – de norm, het criterium, het belangrijkste – aanmerkt, is een maatschappij die tot de ergste wreedheden in staat is. Ik ben dan ook niet verbaasd dat bloeddorstige landen hun tegenstanders zonder enige terughoudendheid ter dood veroordelen. Ik geloof dat het onze plicht is die landen te stoppen, en misschien hebben we daartoe ook het vermogen. Wat me verbaast is nu juist dat er democratische landen zijn die de doodstraf opleggen. Het is alsof ze opeens alle normen en waarden uit het oog hebben verloren.</p>
      <p sl="pt">Ik wil hier niet een andere discussie entameren, maar ik moet wel zeggen dat ik het vreemd vind dat men niet aanvaardt dat een volwassen burger, ook al is die schuldig aan de meest weerzinwekkende misdaden, ter dood wordt gebracht, terwijl het leven van een ongeboren baby kennelijk geen bescherming verdient.</p>
      <p sl="pt">Ik sluit af met te verklaren dat ik me aansluit bij dit initiatief van de EU. Ik spreek verder de wens uit dat de lidstaten en de EU als geheel op deze woorden ook daden laten volgen.</p>
    </intervention>
    <intervention id="4-135" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Mijnheer de Voorzitter, ik ben absoluut tegen de discriminatie van homoseksuelen, maar ik hoop dat dit Parlement ooit een resolutie over dit onderwerp opstelt waarin het onbevredigende begrip homofobie niet wordt genoemd. Ik heb hier eerder over gesproken en ik wil dat nog een keer doen.</p>
      <p sl="fi">Als wij hier over het echte probleem spreken, namelijk discriminatie, waar wij beslist tegen op moeten treden, waarom gebruiken wij in dit verband dan in hemelsnaam het irrelevante woord “fobie”? Fobieën zijn verschillende soorten angststoornissen, het zijn angstsituaties die als neurotische stoornissen worden beschouwd. Voor de genezing ervan is therapie nodig. Ze kunnen niet door politieke maatregelen worden behandeld, net zo min als claustrofobie, de vrees voor gesloten ruimten, of arachnofobie, de vrees voor spinnen.</p>
      <p sl="fi">Ik vind het spijtig als mensen op grond van hun gevoelens of fobieën worden beschuldigd. Daaruit ontstaat slechts een nieuwe vorm van discriminatie of manipulatie. Ik vind het ook spijtig dat deze resolutie Polen discrimineert door een verkeerd beeld te geven van de gebeurtenissen en standpunten. Vanwege de punten met betrekking tot Polen heb ik na lang wikken en wegen besloten blanco te stemmen. Ik wil echter ook mijn sympathie uitspreken voor alle homoseksuelen die last hebben gehad van echte discriminatie en onrecht.</p>
    </intervention>
    <intervention id="4-136" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Mijnheer de Voorzitter, het spreekt vanzelf – en ik ken niemand in dit Parlement die het daar niet mee eens is – dat discriminatie van homoseksuelen omwille van hun geaardheid onaanvaardbaar is in onze lidstaten. Maar dat houdt niet in dat de vrije meningsuiting van diepgelovige mensen door de verstikkende sfeer van politieke correctheid en intellectueel terrorisme die zich van dit Parlement meester maakt, op de helling mag worden gezet. Zoals mijn collega Philip Claeys gisteren al heeft aangestipt, begint er zich hier ook een freedom of speech -fobie te ontwikkelen, een irrationele angst om mensen vrij hun mening te laten verkondigen. Ook die fobie moeten we met alle middelen bestrijden, want deze resolutie schiet aan haar doel voorbij. In het verleden werd hier al meermaals een debat over homofobie gehouden, vandaag gaat het meer om een rondje Polen-bashen . Want zoals in de kwestie Geremek waar gisteren niemand met enige kennis van zaken sprak, zo is de linkse inquisitie ook in de kwestie van de zogenaamde homofobie in Polen op de kansel gesprongen zonder enige dossierkennis of intellectuele eerlijkheid. Daarom heb ik tegen deze resolutie gestemd.</p>
    </intervention>
    <intervention id="4-137" speaker_id="28228" name="Albert DESS" is_mep="True" mode="spoken" nationality="Germany" birth_date="17-04-1947" birth_place="Röckersbühl" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, bij deze wil ik als toelichting op mijn stemgedrag geven dat ik niet tegen gestemd heb omdat ik voor het discrimineren van minderheden zou zijn. Ook ik veroordeel de uitlating van de Poolse minister. Ik heb tegen gestemd omdat ik van mening ben dat er wel belangrijkere kwesties zijn die we deze week hadden kunnen aansnijden, ook in de vorm van een resolutie, namelijk de moord op christenen in Turkije. We hadden het kunnen hebben over het thema van de gedwongen huwelijken van Turkse vrouwen, ook in Europa. Of de volkerenmoord die islamitische ruitermilitie in Darfur begaan, de schendingen van de mensenrechten in Venezuela. Daarom heb ik tegen gestemd, omdat ik van mening ben dat we vandaag belangrijker zaken hadden kunnen behandelen.</p>
    </intervention>
    <intervention id="4-138" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">Mijnheer de Voorzitter, ik wil namens de gehele fractie van de Europese Volkspartij een verklaring afleggen. De PPE-DE-Fractie heeft zich vandaag van stemming onthouden omdat zij het op dit moment niet eens is met de procedure. De PPE-DE-Fractie onderschrijft de besluiten van het Europees Parlement aangaande homofobie en met name het besluit van 16 januari 2006. In de geest daarvan wijst de PPE-DE-Fractie uitdrukkelijk elke vorm van homofobie af, evenals elke andere vorm van discriminatie.</p>
      <p sl="de">Tegelijkertijd heeft de PPE-DE-Fractie het volste vertrouwen in de instellingen van de Europese Unie, met name in de Commissie als hoedster van de Verdragen. Als de lidstaten van de Europese Unie daar aanleiding toe zien, zal de Commissie, op basis van het bestaande recht – trefwoord “antidiscriminatierichtlijn” – de noodzakelijke stappen ondernemen om deze in elk opzicht afkeurenswaardige initiatieven een halt toe te roepen.</p>
      <p sl="de">Bovendien heeft de PPE-DE-Fractie zich uit volle overtuiging achter het besluit geschaard om het Bureau voor de grondrechten in te schakelen voor het onderzoek naar homofobie in Europa. We willen de uitkomst daarvan afwachten om dan verdere stappen te ondernemen.</p>
      <p sl="de">De PPE-DE-Fractie heeft er het volste vertrouwen in dat de Poolse samenleving een gepast antwoord zal vinden op de opkomende homofobe stromingen in het land.</p>
    </intervention>
    <intervention id="4-139" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="nl">Ik heb me onthouden van stemming over de ontwerpresolutie inzake homofobie in Europa. Allereerst is dit document niet van toepassing op heel Europa doordat het zich richt op Polen, en de titel van de resolutie is in mijn ogen dan ook te algemeen. Verder vind ik het kort door de bocht om de strijd tegen homofobie hoofdzakelijk aan te merken als een strijd tegen discriminatie op grond van seksuele geaardheid. Deze verwarring tussen homofobie, dat gedefinieerd wordt als “angst voor de medemens”, en de afkeer van homoseksualiteit is een bron van misverstanden.</p>
      <p sl="nl">Ik ben uiteraard voor de strijd tegen alle vormen van discriminatie op grond van seksuele geaardheid, afgezien van vraagstukken die betrekking hebben op homohuwelijken en het adopteren van kinderen door homoseksuelen; dat zijn kwesties de politieke gedachtevorming verder uitgekristalliseerd moet worden, rekening houdende met de publieke opinie. Ik vind echter dat de ongelijke behandeling van mensen en de angst voor onze medemens beter verdienen dan deze resolutie, ook al ben ik het eens met talloze in dit document gedane voorstellen.</p>
    </intervention>
    <intervention id="4-140" speaker_id="photo_generic" name="Gerard Batten, John Whittaker en Thomas Wise" is_mep="True" mode="written">
      <p sl="nl">De UK Independence Party zal deze resolutie niet steunen omdat wij vinden dat het niet de taak is van het Europees Parlement om morele normen op te leggen aan de verschillende lidstaten.</p>
    </intervention>
    <intervention id="4-141" speaker_id="1275" name="Jens-Peter BONDE" is_mep="True" mode="written" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="nl">Bij de stemming van vandaag over homofobie in Europa heb ik besloten noch voor, noch tegen het verslag in zijn geheel te stemmen, ook al ben ik het zeer eens met de inhoud van dat verslag. Ik heb noch voor, noch tegen gestemd omdat Polen niet moet worden veroordeeld door een “volksrechtbank”, maar door een echte rechtbank. Het Europees Parlement is in dezen niet bevoegd.</p>
      <p sl="nl">Bij overtreding van de mensenrechten moet de zaak worden voorgelegd aan het Europese Hof voor de rechten van de mens.</p>
    </intervention>
    <intervention id="4-142" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Wij hebben voor deze resolutie gestemd omdat ze de mensenrechten in de EU-lidstaten verdedigt, al hebben we op de redactie van één van de punten wel enige kritiek.</p>
      <p sl="pt">Het is onaanvaardbaar dat homofobe praktijken nog steeds worden bevorderd en dat mensen nog steeds worden gediscrimineerd vanwege hun seksuele oriëntatie. Daarom steunen wij de oproep aan de Commissie om een antidiscriminatiepakket op te stellen op basis van artikel 13 van het Verdrag betreffende de Europese Unie om zo een einde te maken aan discriminatie op grond van de meest uiteenlopende redenen, waaronder inbegrepen seksuele oriëntatie. We geloven dat er een hele reeks maatregelen moet worden genomen om gelijke kansen en rechten voor iedereen te bevorderen. Formele verklaringen, zonder concrete uitwerking in wetgeving en zonder begroting, volstaan hier niet.</p>
      <p sl="pt">We steunen ook de oproep om meer te doen teneinde de bestaande wetgeving op dit gebied af te dwingen en zo de mensenrechten te verdedigen en te bevorderen. Wij tekenen bezwaar aan tegen politici die discriminerende opmerkingen over homoseksuelen maken, aangezien zulke opmerkingen vaak aanzetten tot haat en geweld.</p>
    </intervention>
    <intervention id="4-143" speaker_id="photo_generic" name="Jens Holm, Esko Seppänen, Søren Bo Søndergaard en Eva-Britt Svensson" is_mep="True" mode="written">
      <p sl="nl">Wij hebben voor deze resolutie gestemd, omdat daarin wordt benadrukt hoe belangrijk het is om discriminatie op grond van seksuele geaardheid te verhinderen.</p>
      <p sl="nl">Wij geven geen steun aan de conclusies van de resolutie voor zover daarin wordt voorgesteld om de EU meer macht en beslissingsbevoegdheid te geven.</p>
      <p sl="nl">Onze steun aan deze resolutie is enkel een stem tegen de afschuwelijke discriminatie van mensen op grond van hun seksuele geaardheid.</p>
      <p sl="nl">Wij zijn echter tegen alle conclusies van de resolutie om de EU op diverse gebieden meer macht te geven.</p>
    </intervention>
    <intervention id="4-144" speaker_id="4542" name="Timothy KIRKHOPE" is_mep="True" mode="written" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="nl">Ik en mijn Conservatieve Britse collega’s hebben ons van stemming onthouden over deze gezamenlijke ontwerpresolutie. Hoewel wij elke discriminatie van homo’s en alle aspecten van homofobie verafschuwen, vinden wij dat deze motie is opgesteld op basis van politieke speculaties en met een ernstig gebrek aan feitelijke informatie.</p>
      <p sl="nl">Het lijkt ons verstandig om de ontwikkelingen met betrekking tot Polen zoals genoemd in de motie af te wachten in plaats van te reageren op vage beschuldigingen.</p>
    </intervention>
    <intervention id="4-145" speaker_id="4531" name="Jean LAMBERT" is_mep="True" mode="written" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="nl">Ik ben trots dat ik voor deze resolutie heb gestemd en betreur de vijandige houding van sommige collega’s die er bezwaar tegen maken dat het wordt ingediend. Dit is het Europees Jaar van gelijke kansen in een Unie die prat gaat op haar naleving van de mensenrechten. Er zijn echter nog steeds lidstaten, zoals Polen, waar de regering nog niet beseft wat naleving van de mensenrechten werkelijk inhoudt. Het betekent het nastreven van gelijkheid op de werkvloer; het betekent dat je geen taal gebruikt die haat zaait en mensen aanvalt puur om wie ze zijn; het betekent respect voor de mensenrechten van anderen, met inbegrip van hun recht op vergadering en op bescherming tegen geweld, met inbegrip van staatsgeweld. Ik hoop van harte dat dit de laatste keer is dat dit Parlement deze kwestie moet aankaarten aangezien ik erop vertrouw dat de lidstaten hun wettelijke plichten en de plichten die voortvloeien uit de Internationale Conventie zullen nakomen. Ik wil graag mijn dank betuigen aan de leden van de betrokken landen die ook voor deze resolutie hebben gestemd.</p>
    </intervention>
    <intervention id="4-146" speaker_id="28380" name="Marek SIWIEC" is_mep="True" mode="written" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">De Resolutie van het Europees Parlement had duidelijker kunnen zijn. De zorg om het imago van ons land mag echter geen reden zijn om te zwijgen over discriminatie van mensen met homoseksuele geaardheid. Homoseksualiteit is geen ziekte, zoals sommige van de Poolse deelnemers aan het debat van vandaag menen. Homofobie is wel een ziekte, en daaraan lijden veel samenlevingen, waaronder ook de Poolse. De resolutie behandelt een fundamentele kwestie – het drama van vele duizenden mensen in Europa, waaronder duizenden van mijn medeburgers.</p>
      <p sl="pl">In Polen heerst net als in andere lidstaten van de Unie een onwil tegenover homoseksuelen, maar in geen enkel ander land spreken regeringsleden en publieke persoonlijkheden boodschappen uit die een bedreiging vormen voor elementaire burgerrechten en aldus een aantasting zijn van principes en waarden die aan de basis van het democratisch bestel liggen.</p>
      <p sl="pl">In Polen, moet ik tot mijn spijt vaststellen, worden homoseksuelen gediscrimineerd en beledigd. Als ze openlijk voor hun geaardheid uitkomen krijgen ze te maken met mondelinge en zelfs fysieke agressie. Dit gebeurt allemaal zonder tegenwerking van de machthebbers.</p>
      <p sl="pl">Zoals er in een democratie van de eenentwintigste eeuw geen plaats is voor racisme of antisemitisme, zo ook kan discriminatie wat betreft seksuele geaardheid niet getolereerd worden! Ik volg dus mijn geweten en stem voor de resolutie over homofobie in Europa. Deze resolutie herinnert ons immers aan de rechten van deze mensen, die velen hen, vooral in Polen, zouden willen ontnemen.</p>
    </intervention>
    <intervention id="4-147" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Ik stem tegen de resolutie over homofobie in Europa.</p>
      <p sl="pl">Ik ben het niet helemaal eens met sommige paragrafen van de resolutie van het Europees Parlement. Een tekst die zich alleen baseert op gebeurtenissen die in Polen hebben plaatsgevonden verwoordt niet de bedoeling en de titel van de resolutie (“Resolutie over homofobie in Europa”). Met homofobie hebben we in de EU helaas voortdurend te maken. Het niet vermelden van gevallen van inbreuk op de rechten van homoseksuelen in andere landen maakt dit document onvolledig.</p>
      <p sl="pl">Uitspraken van politici zoals Maciej Giertych, Jaroslaw Kaczyński of Ewa Sowinska worden gelukkig niet vertaald naar concrete wetgevingshandelingen. Er zijn geen wetsontwerpen gekomen die inbreuk maken op de rechten van homoseksuelen. Ik vrees echter dat dat gaat veranderen. Er is geen overeenstemming over de verklaringen dat leraren die homoseksualiteit propageren, ontslagen zullen worden. Dergelijke onverantwoorde uitspraken zijn een belediging voor diegenen die willen leven in een vrij, tolerant en open Polen. Deze uitspraken vormen een bedreiging voor de democratie en ze weerspiegelen niet de opvattingen van de meerderheid van de Poolse samenleving.</p>
    </intervention>
    <intervention id="4-148" speaker_id="28229" name="Manfred WEBER" is_mep="True" mode="written" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">De PPE-DE-Fractie onthoudt zich van stemming over de resolutie tegen homofobie in Europa, omdat zij het op dit moment niet eens is met de procedure.</p>
      <p sl="de">De PPE-DE-Fractie onderschrijft de besluiten van het Europees Parlement aangaande homofobie (met name dat van 16 januari 2006). In de geest daarvan wijst de PPE-DE-Fractie uitdrukkelijk elke vorm van homofobie, evenals elke andere vorm van discriminatie af.</p>
      <p sl="de">Tegelijkertijd heeft de PPE-DE-Fractie het volste vertrouwen in de instellingen van de Europese Unie, met name in de Commissie als “hoedster van de Verdragen”. Als daartoe aanleiding is in de lidstaten van de Europese Unie zal de Commissie, op basis van het bestaande recht (antidiscriminatierichtlijn) de noodzakelijke stappen ondernemen om deze in elk opzicht afkeurenswaardige initiatieven een halt toe te roepen.</p>
      <p sl="de">Bovendien heeft de PPE-DE-Fractie zich uit volle overtuiging achter het besluit geschaard om het Bureau voor de grondrechten in te schakelen voor het onderzoek naar de stand van homofobie in Europa. Zolang de resultaten daarvan nog niet bekend zijn, willen wij geen verdere stappen ondernemen.</p>
      <p sl="de">De Poolse samenleving geniet het volste vertrouwen van de PPE-DE-Fractie als het erom gaat een gepast antwoord te vinden op de opkomende homofobe stromingen in het land.</p>
    </intervention>
    <intervention id="4-149" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="nl">Alle mensen zijn gelijk als het gaat om hun waardigheid, die moet worden gerespecteerd en bevorderd. Deze benadering moet steeds als leidraad dienen bij alles was we doen.</p>
      <p sl="nl">De procedure van artikel 103, lid 2, van het reglement stelt dat “Indien een verklaring met debat op de agenda wordt opgenomen, besluit het Parlement al dan niet een resolutie aan te nemen tot besluit van het debat.” Wat is het nut van de exercitie als vóór het debat alle ontwerpresoluties reeds moeten zijn ingediend en de termijn voor het indienen van de amendement reeds is verstreken? Een dialoog tussen doven dus.</p>
      <p sl="nl">Deze resolutie is geen afspiegeling van het interinstitutionele debat waar bovendien alleen de ingewijden hun zegje mochten doen. De procedure is des te laakbaarder, omdat de diensten van het Parlement, die reeds geraadpleegd zijn, de aangenomen aantijgingen weerleggen. Op 5 maart had Polen zelf, op de officiële website van de premier, al gereageerd op de nieuwe beschuldigingen van het Parlement.</p>
      <p sl="nl">Ofschoon de titel beweert te gaan over homofobie in Europa, hebben we ten onrechte een soevereine lidstaat en zijn democratisch gekozen regering beschuldigd. Deze resolutie zal beslist voor andere doeleinden worden gebruikt dan om ons streven kenbaar te maken solidair te zijn met elk mens tegen alle vormen van discriminatie.</p>
    </intervention>
    <intervention id="4-151" speaker_id="4549" name="Jonathan EVANS" is_mep="True" mode="written" nationality="United Kingdom" birth_date="02-06-1950" birth_place="Tredegar" p_group="Group of the European People's Party (Christian Democrats) and European Democrats" m_state="GB">
      <p sl="nl">De PPE-DE-Fractie heeft zich consequent verzet (en blijft zich verzetten) tegen de toetreding van het Verenigd Koninkrijk tot de eurozone, en dientengevolge onthoudt zij zich gewoonlijk van stemming als er verslagen worden behandeld met betrekking tot de werking van de Economische en Monetaire Unie aangezien dat zaken zijn van de landen die deel uitmaken van de eurozone.</p>
      <p sl="nl">Wij begrijpen echter dat een gezonde economie van de landen die gekozen hebben voor deelname aan de EMU ook van belang is voor het VK en wij staan achter alle maatregelen die de economische stabiliteit van onze grote handelspartners moeten verzekeren.</p>
      <p sl="nl">We onthouden ons in dit geval van stemming, maar willen wel graag onze steun betuigen aan de sterke inzet van de rapporteur op gezonde overheidsfinanciën en de juiste toepassing van het Stabiliteits- en groeipact. Dergelijke uitgangspunten zijn van groot belang voor gezonde economische en handelscondities en een goede verhouding tussen de economie van het Verenigd Koninkrijk en de economieën van de eurozone.</p>
    </intervention>
    <intervention id="4-152" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">De jaarverslagen van het Europees Parlement over de openbare financiën bevatten steeds weer hetzelfde recept, ongeacht de economische omstandigheden. Er wordt altijd aangedrongen op de toepassing van het Stabiliteits- en groeipact, één van de belangrijkste obstakels voor de economische en sociale ontwikkeling van de Europese Unie en de minder ontwikkelde lidstaten met economische problemen, zoals Portugal.</p>
      <p sl="pt">Het verslag is heel duidelijk als het gaat om de doelstelling: “de economische opleving gebruiken om hun begrotingstekorten terug te snoeien en de arbeidsmarkt meer concurrerend te maken”. Dat komt erop neer dat de sociale functies van de staat moeten worden teruggesnoeid en de arbeidsmarkt moet worden gedereguleerd, vooral als het gaat om de salarissen en de werkzekerheid van de werknemers in overheidsdienst.</p>
      <p sl="pt">In dit verslag is een nultekort niet langer de hoogste prioriteit; nu gaat het om een begrotingsoverschot. De rapporteur is natuurlijk ontevreden over de pseudo-herziening van het pact in 2005, toen overduidelijk begon te worden dat het pact in de context van de recessie die de EU doormaakte volstrekt irrationeel was. Zoals we echter weten is het een politiek pact dat voorspruit uit de heersende neoliberale ideologie. De economische rechtvaardiging is niet meer dan een alibi. Wij hebben ons sinds 1997 steeds op dat standpunt gesteld en al die tijd aangedrongen op de herroeping van het stabiliteitspact.</p>
      <p sl="pt">Vandaar onze stem tegen dit verslag.</p>
    </intervention>
  </section>
  <section id="creitem22" title="10. Rectificaties stemgedrag/voorgenomen stemgedrag: zie notulen"/>
  <section id="creitem23" title="11. Goedkeuring van de notulen van de vorige vergadering: zie notulen"/>
  <section id="creitem24" title="12. Agenda: zie notulen"/>
  <section id="creitem25" title="13. Zimbabwe (debat)">
    <intervention id="4-159" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Aan de orde zijn de verklaringen van de Raad en de Commissie over Zimbabwe.</p>
    </intervention>
    <intervention id="4-160" speaker_id="photo_generic" name="Günter Nooke" is_mep="True" mode="spoken">
      <p sl="de">fungerend voorzitter van de Raad . Mevrouw de Voorzitter, geachte dames en heren, de gebeurtenissen van maart hebben op dramatische wijze onderstreept dat de crisis is geëscaleerd die al sinds lange tijd smeult in Zimbabwe. De wrede behandeling van vreedzame demonstranten en oppositiepolitici, maar ook de dreigementen jegens westerse ambassadeurs, tonen een regime dat zijn “rechtsstaat”-masker eindelijk heeft laten vallen.</p>
      <p sl="de">President Mugabe vecht nu met alle middelen om zijn macht te behouden. Door toedoen van de abominabele economische situatie – ik noem alleen al het werkloosheidscijfer van 80 procent en meer dan 1 700 procent inflatie – en de toenemende repressie, keert de publieke opinie in het land zich steeds openlijker tegen hem. Dit blijft niet langer beperkt tot de bevolking in het algemeen, maar nu staat ook zijn partij, de ZANU (PF), niet meer als één man achter hem. Zijn poging op het partijcongres van december 2006 om de presidentsverkiezingen met twee jaar uit te stellen en te laten samenvallen met de parlementsverkiezingen van 2010 werd terugverwezen naar de partijorganen, die daar niet mee instemden.</p>
      <p sl="de">Als voorzitterschap van de Raad hebben wij de afgelopen weken ten aanzien van de gebeurtenissen in Zimbabwe onmiddellijk een duidelijk standpunt ingenomen. In twee verklaringen, van 12 en van 14 maart, hebben we onze veroordeling uitgesproken over de criminalisering van de vreedzame “Prayers Meeting”, een gebedsbijeenkomst, in Harare op 11 maart en eisten wij de vrijlating van de arrestanten alsmede de waarborging van juridische en geneeskundige hulp.</p>
      <p sl="de">De Duitse ambassade in Harare heeft de Zimbabwaanse regering namens alle EU-partners op 13 maart 2007 met klem verzocht de beginselen van de rechtsstaat in acht te nemen. De EU-ambassadeurs ter plekke deelden, in nauw onderling overleg, de Zimbabwaanse regering mee dat zij op ieder moment bereid waren om zich te ontfermen over degenen die de regering had gearresteerd en verwond, en dat zij bereid waren dit in eigen persoon te doen.</p>
      <p sl="de">In onze hoedanigheid van EU-Raadsvoorzitter hebben wij in onze verklaring van 18 maart ten scherpste onze veroordeling uitgesproken over de hernieuwde arrestaties en mishandelingen van leden van de oppositie op 17 en 18 maart, alsmede het opleggen van een uitreisverbod aan twee vrouwelijke leden van de oppositie die bij de aanvallen van 11 maart ernstig gewond waren geraakt en die in Zuid-Afrika een medisch onderzoek wilden ondergaan. Daarop konden de gewonden oppositieleden naar Zuid-Afrika vliegen. De meeste van de opgepakte oppositieleden werden vrijgelaten.</p>
      <p sl="de">Op aandringen van de EU heeft de Mensenrechtenraad van de Verenigde Naties zich in het debat van 29 maart uitsluitend met Zimbabwe beziggehouden. In een verklaring die in totaal door vijftig staten werd gesteund, heeft de EU duidelijk haar standpunt kenbaar gemaakt over de actuele situatie in Zimbabwe en de regering-Mugabe opgeroepen recht en orde te eerbiedigen, de mensenrechten te verdedigen en samen te werken met de mensenrechtenmechanismen van de VN.</p>
      <p sl="de">We hebben allemaal de reactie van de buurlanden van Zimbabwe met argusogen gevolgd. Onze ambassades in de regio voeren een intensieve politieke dialoog met de regeringen van hun gastlanden. We zijn het er in onze analyse allen over eens dat steeds meer erop duidt dat in de hele regio de solidariteit met het Mugabe-regime afbrokkelt, niet in de laatste plaats door de druk vanuit de civiele maatschappij. Wat ons daarbij vooral hoopvol stemt, is dat nu ook onze Afrikaanse partners voor het eerst openlijk laten zien hoe belangrijk de oplossing van de Zimbabwe-crisis voor hen is.</p>
      <p sl="de">Naast individuele uitspraken, zoals die van de Zambiaanse president Mwanawasa, die Zimbabwe met de zinkende Titanic vergeleek, heeft vooral de koerswisseling van de Ontwikkelingsgemeenschap van Zuidelijk Afrika SADC de aandacht getrokken. Tijdens een buitengewone topconferentie op 28 en 29 maart 2007 erkenden haar regeringsleiders voor het eerst hun verantwoordelijkheid in het Zimbabwe-conflict. President Mbeki heeft een duidelijk mandaat gekregen om de dialoog tussen regering en oppositie aan te zwengelen. Het is de bedoeling dat hij daarbij wordt bijgestaan door zijn Tanzaniaanse ambtgenoot Kikwete, die op dit moment voorzitter is van de SADC-commissie voor politiek, veiligheid en verdediging. De secretaris-generaal van de SADC zal met een verslag komen over de economische situatie in Zimbabwe.</p>
      <p sl="de">De belangrijkste eisen van de SADC aan Mugabe zijn: handhaving van de datum van de presidentsverkiezingen in 2008 en stopzetting van de onderdrukking van de oppositie. Op 30 maart heeft het centraal comité van de ZANU (PF) besloten de presidentsverkiezingen in maart 2008 te houden en de parlementsverkiezingen, die oorspronkelijk in 2010 zouden plaatsvinden, te vervroegen tot dezelfde datum in 2008.</p>
      <p sl="de">Mugabe is zonder intern debat tot presidentskandidaat gekozen. Tegelijkertijd werden er veranderingen aangekondigd die de uitgangspositie van Mugabe en zijn partij in de aanloop naar de verkiezingen sterk zouden verbeteren. Tot deze maatregelen behoren onder andere uitbreiding van het aantal kiesdistricten en de daarmee gepaard gaande herindeling, de benoeming niet rechtstreekse verkiezing van de leden van de senaat naar rato van de grootte van hun fractie in het parlement, alsmede het feit dat indien de zetel van de president vacant raakt de nieuwe president wordt aangewezen door het parlement en niet door middel van nieuwe verkiezingen. Deze nieuwe verordeningen moeten nog van kracht worden via een grondwetswijziging.</p>
      <p sl="de">De regering heeft de gewelddadige maatregelen tegen individuele leden van de oppositie niet gestaakt. Zij brandmerkt leden van de Tsvangirai-vleugel van de oppositiepartij MDC als terroristen en probeert op die manier een wig te drijven tussen de oppositie, die voor het eerst eensgezind is na de onrust van maart. De staat heeft er echter van afgezien om grote manifestaties zoals de genoemde gebedsbijeenkomst in de op een na grootste stad van het land te verbieden of te ontbinden. Ook is het samenscholings- en demonstratieverbod opgeheven, alleen niet in enkele gebieden in Harare.</p>
      <p sl="de">Reeds eind 2006 bleek op het partijcongres van de ZANU (PF) dat de positie van Mugabe niet langer onomstreden is. Intussen graaft Mugabe zich steeds meer in zijn stellingen in, wat niet in de laatste plaats blijkt uit de vorming van parallelle organisaties zoals de jeugdmilitie, die buiten de militaire en politionele hiërarchie valt. Hun indrukwekkende, om niet te zeggen onderdrukkende aanwezigheid voor het gebouw waar het centraal comité bijeenkwam, miste overigens zeker zijn uitwerking niet op de besluitvorming van de leden van het politbureau ten gunste van de benoeming van Mugabe tot presidentskandidaat.</p>
      <p sl="de">Ondanks Mugabes tactische overwinning op de vergadering van het centraal comité op 30 maart, waar hij de nominatie tot presidentskandidaat in 2008 in de wacht sleepte en die de positie van zijn critici binnen de partij verzwakte, schijnt er in Zimbabwe een soort apocalyptische stemming te heersen. Daarom is in de EU, naast de discussies over de huidige ontwikkelingen, het nadenken begonnen over de tijd na Mugabe. De afgelopen dagen hebben zowel de EU/Afrika-werkgroep als EU/Afrika-directeuren zich intensief beziggehouden met Zimbabwe. De Raad van ministers van Buitenlandse Zaken heeft maandag de crisis in Zimbabwe in detail besproken.</p>
      <p sl="de">In zijn conclusies heeft de Raad het SADC-initiatief verwelkomd en zich bereid verklaard om dit te steunen indien hij daartoe wordt opgeroepen. De Raad heeft zijn opvatting onderstreept dat alleen een brede, constructieve dialoog het fundament kan vormen voor een werkelijke hervorming en nationale verzoening in Zimbabwe. Tegelijkertijd heeft de Raad onderlijnd dat de EU ook in de toekomst humanitaire maatregelen zal nemen die rechtstreeks ten goede komen aan de bevolking.</p>
      <p sl="de">In haar communiqué na de buitengewone topconferentie in maart eiste de SADC van de EU stopzetting van haar sancties. Gezien de huidige situatie in het land, zullen we niet aan die eis voldoen. Ons beleid moet geloofwaardig blijven. Als reactie op de onrust in maart – en dit is iets waartoe de Raad maandag eveneens heeft besloten – zullen wij de lijst van personen op wie de sancties van toepassing zijn, uitbreiden tot de politieofficieren die de grootste verantwoordelijkheid dragen voor de huidige crisis en de schendingen van de mensenrechten.</p>
      <p sl="de">De EU-partners zijn het erover eens dat een oplossing van de crisis in Zimbabwe alleen kan slagen met Afrikaanse hulp. Onze Afrikaanse partners hebben na hun politieke ommezwaai in maart de EU met klem om geduld verzocht. Wij blijven echter scherp in de gaten houden of, en zo ja, in hoeverre, het beleid waarnaar de SADC streeft vorm krijgt.</p>
      <p sl="de">Wij zijn ons ervan bewust dat we niet eindeloos passief kunnen blijven toekijken. Binnen afzienbare tijd zal de EU een inhoudelijk standpunt moeten innemen tegenover het SADC-initiatief. Wij zullen ook met de nodige daadkracht blijven reageren op de gebeurtenissen in het land. De EU kan en zal niet zwijgen wanneer de mensenrechten worden geschonden.</p>
    </intervention>
    <intervention id="4-161" speaker_id="photo_generic" name="Joaquín Almunia" is_mep="True" mode="spoken">
      <p sl="en">lid van de Commissie. – Mevrouw de Voorzitter, de Commissie maakt zich grote zorgen over de huidige verslechtering van de politieke en sociaaleconomische situatie in Zimbabwe. Wij veroordelen met name de recente voorvallen van gewelddadige repressie van de oppositie.</p>
      <p sl="en">De Commissie stond ook volledig achter de verklaringen van het Duitse voorzitterschap waarin het recente geweld, de arrestaties en de mishandeling van gevangenen wordt veroordeeld. De regering van Zimbabwe heeft ook opgeroepen tot de vrijlating van deze gevangenen en tot eerbiediging van de grondrechten. De crisis zou moeten worden opgelost door overleg met alle politieke krachten.</p>
      <p sl="en">Afgelopen maandag heeft de Raad Algemene Zaken ook besluiten van deze strekking uitgevaardigd. In deze context blijft de Commissie groot belang hechten aan de versterkte dialoog met regionale leiders. Wij erkennen de grote rol die zij kunnen spelen bij het bevorderen van de nationale verzoening in dit land.</p>
      <p sl="en">De Commissie verwelkomde daarom de buitengewone top van staatshoofden van de South African Development Community (SADC), die op 28 en 29 maart plaatsvond in Dar es Salaam. De regionale leiders besloten daar om zich toe te leggen op de oplossing van de crisis in Zimbabwe door de Zuid-Afrikaanse president Thabo Mbeki als bemiddelaar aan te wijzen. Wij hebben met alle Europese lidstaten afgesproken dat er een boodschap van hoog niveau zou worden afgeleverd bij de SADC over dit onderwerp. Ten eerste om te erkennen dat de organisatie een grote rol kan spelen bij de oplossing van de crisis en ten tweede om de SADC echte adempauze te geven in haar bemiddelingspogingen.</p>
      <p sl="en">Wij vinden dan ook dat er niets mag worden gedaan wat het SADC-initiatief in gevaar kan brengen en dat de EU bereid moet zijn om de pogingen van de SADC om de Zimbabwaanse crisis op te lossen te steunen.</p>
      <p sl="en">Verder is afgesproken dat wordt getracht om de regio en Afrika in het algemeen goed te informeren over de inhoud van de EU-maatregelen of sancties met betrekking tot Zimbabwe. Die omvatten naast een wapenembargo een visumverbod voor het Zimbabwaanse leiderschap en de bevriezing van hun tegoeden. De handel en samenwerking op het gebied van economische hulp en noodhulp zijn niet aangetast door de EU-maatregelen. In dit opzicht bedroeg de omvang van de aan Zimbabwe toegekende hulp in 2006 alleen al rond de 193 miljoen euro: 86 miljoen van de Commissie en 107 miljoen van de lidstaten. Dit soort hulp, die direct ten goede moet komen aan de Zimbabwaanse bevolking, dient te worden voortgezet.</p>
    </intervention>
    <intervention id="4-162" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">namens de PPE-DE-Fractie. – Mevrouw de Voorzitter, ik wil de Commissie en de Raad graag bedanken voor hun verklaringen. Ieder lid van dit Parlement zal zich bewust zijn van de zeer slechte situatie in Zimbabwe. Wij hebben de afgelopen jaren onze visie gegeven in een zestiental resoluties, maar hoe slecht de situatie ook is, het regime van Mugabe blijft ons erop wijzen dat het de zaken altijd nog dramatisch kan verslechteren.</p>
      <p sl="en">Miljoenen mensen zijn het land ontvlucht; veel van de mensen die zijn gebleven leven van voedselhulp; de hyperinflatie zal naar verwachting 5000 procent bedragen aan het eind van dit jaar; de werkloosheid staat op 80 procent; per week sterven 3000 mensen aan hiv/aids; en Zimbabwe heeft het hoogste percentage wezen ter wereld. Dat zijn de onverbiddelijke cijfers. Als mensen proberen te vergaderen of een vorm van protest willen laten horen dan worden ze hard aangevallen door de politie van het regime, zoals we hebben gezien.</p>
      <p sl="en">Ik vind wel dat er een positieve ontwikkeling is: de recente wreedheden van Mugabe hebben in ieder geval een reactie opgewekt van naburige Afrikaanse landen. Dit moet worden aangemoedigd. De Southern African Development Community heeft eindelijk erkend dat er sprake is van een crisis in Zimbabwe. Dat is een veelbetekenende ontwikkeling. Het is weer een bewijs dat de opvattingen in heel Afrika veranderen. Mugabe wordt nu door de regionale leiders gezien als een dictator die zelfzuchtig zijn eigen mensen heeft misbruikt en wiens acties een bedreiging vormen voor bredere economische ontwikkeling van het hele continent. Zij nemen niet langer genoegen met het zwakke excuus van Mugabe dat de problemen van Zimbabwe van buiten kwamen.</p>
      <p sl="en">Het is voor iedereen duidelijk zichtbaar dat Mugabe zelf zijn land en zijn mensen op de knieën heeft gebracht. Hij ging naar de SADC-Top in de verwachting dat hij steun zou krijgen voor zijn beleid. Hij kwam echter van een koude kermis thuis en moest slikken dat de Zuid-Afrikaanse president Mbeki werd benoemd tot leider van de dialoog tussen Zanu-PF en de oppositie. Het zal de taak van Mbeki zijn om voorwaarden te scheppen voor vrije en eerlijke verkiezingen.</p>
      <p sl="en">Tot de vrijheid in Zimbabwe is hersteld moet er echter onophoudelijk druk worden uitgeoefend op het regime. Onder valse voorwendselen hebben Europese regeringen maar al te vaak zelfs nagelaten om het eigen reisverbod en andere beperkende maatregelen na te leven.</p>
      <p sl="en">Als Mugabe uiteindelijk ten val komt, moet de internationale gemeenschap zonder uitstel in actie komen. Ik roep de Commissie en de Raad op om nu al serieuze plannen te maken voor een nieuw, grootschalig, omvangrijk en urgent hulpprogramma voor Zimbabwe in het post-Mugabe tijdperk.</p>
    </intervention>
    <intervention id="4-163" speaker_id="4480" name="Margrietus van den BERG" is_mep="True" mode="spoken" nationality="Netherlands" birth_date="22-03-1946" birth_place="Ammerstol" p_group="Socialist Group in the European Parliament" m_state="NL">
      <p sl="nl">namens de PSE-Fractie . – Voorzitter, het Zimbabwe dat ik kende, was een trots land, leidend in de regio, trots op zijn zwaarbevochten vrijheid, een mooi land, waar zwarte en blanke Zimbabwanen geloofden in de toekomst, waar zwart en blank samen probeerden de pijnlijke racistische wonden uit de Rhodesië-periode te boven te komen. Een land waar burgers werkten aan de opbouw van een democratie.</p>
      <p sl="nl">En dan nu het Zimbabwe met de harde cijfers van vandaag. De levensverwachting in Zimbabwe is tegenwoordig een van de laagste ter wereld: 37 jaar voor mannen en niet meer dan 34 jaar voor vrouwen. 80% van de Zimbabwanen leeft beneden de armoedegrens. Een derde van de bevolking is het eigen land ontvlucht, miljoenen mensen hebben hun toevlucht gezocht in buurlanden. Elke maand komen daar nog eens 50.000 vluchtelingen bij.</p>
      <p sl="nl">De economie van het land, dat ooit de graanschuur van Afrika was, is in één decennium met 40% gekrompen. Verbetering is nog niet in zicht. De Zimbabwaanse economie krimpt nog steeds met 5,7% en Zimbabwe is daarmee het enige land in Afrika waar de economie níet groeit. Er heerst een hyperinflatie, zoals al eerder is gezegd, waardoor het vele Zimbabwanen die in Zimbabwe met die massale werkloosheid zijn blijven wonen, onmogelijk wordt gemaakt in hun dagelijkse basisbehoeften te voorzien.</p>
      <p sl="nl">Terecht heeft de Europese Unie besloten om de Zimbabwaanse leiders, die met hun staatsterreur deze afbraak tot stand hebben gebracht, met nog uitgebreidere persoonlijke sancties te treffen. Zoals we allemaal weten, is er heel wat meer nodig om een uitweg te vinden. Die uitweg wordt beschreven in onze gezamenlijke resolutie. Die gaat over transitie in de periode na Mugabe, beschrijft concrete stappen en acties en zet terecht in op een dramatisch beroep op Mbeki en de SADC-leden om de deur van de staatsterreur, desnoods hardhandig, te blokkeren en de weg voor dialoog in de post-Mugabe-periode te openen.</p>
      <p sl="nl">Voorzitter, we staan achter een zo breed mogelijke oppositie tegen Mugabe en voor Zimbabwe. We vragen de Raad om het gezichtsveld van de sancties uit te breiden. Eenieder die verantwoordelijkheid draagt voor de steeds harder afglijdende kant in dit ooit zo trotse land, moet worden aangepakt, inclusief ministers, afgevaardigden, legerleiders, de politie en de geheime dienst, en de gouverneur van de centrale bank. We vragen Engeland om haar voorzitterschap in de Veiligheidsraad te gebruiken om Zimbabwe op de agenda te zetten. Voorzitter, tot slot, we hopen werkelijk dat Mbeki met een nog grotere rol het Mugabe-regime ten einde zal brengen. De rol van Mugabe in Zimbabwe moet na bijna drie decennia voorgoed zijn uitgespeeld.</p>
    </intervention>
    <intervention id="4-164" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">namens de UEN-fractie. – Mevrouw de Voorzitter, als wij in ons Parlement vaak over een bepaald land spreken, dan is dat een slecht teken, want het betekent dat de situatie in dat land op het gebied van de mensenrechten dramatisch is. Zimbabwe was en is een dergelijk land, en, zo valt te vrezen, zal dat in de komende tijd ook wel blijven.</p>
      <p sl="pl">De paradox is dat we deze maand de 27e verjaardag van de onafhankelijkheid van dit land vieren. Helaas is dit een onafhankelijkheid zonder vrijheid. Zo werd bijvoorbeeld een maand geleden de oppositie op gewelddadige wijze uit elkaar geslagen – het gevolg: twee doden en driehonderd arrestaties.</p>
      <p sl="pl">Dit is het politieke aspect waarover wij in het Parlement het vaakst spreken, maar er bestaat ook een economisch aspect dat misschien nog wel dramatischer is. Vierenhalf miljoen inwoners van Zimbabwe zijn ondervoed, van wie een derde in de afgelopen maanden door het World Food Programme gevoed werd. We spreken van een land waar de gemiddelde levensverwachting 35,5 jaar is. Zimbabwe is in dat opzicht, zoals de spreker voor mij al opmerkte, een van de wereldrecordhouders in negatieve zin. Een vijfde van de inwoners is besmet met het HIV-virus en iedere week raken opnieuw 3200 mensen besmet. Zimbabwe heeft het hoogste percentage wezen ter wereld. De werkloosheid bedraagt tachtig procent! Ook leeft tachtig procent van de bevolking beneden de armoedegrens! Elke maand vluchten er enkele duizenden mensen weg uit dit land. Al meer dan dertig procent van de inwoners is geëmigreerd naar buurlanden.</p>
      <p sl="pl">Zimbabwe is het enige land in Afrika waar sprake is van een economische teruggang . In de afgelopen tien jaar is het nationaal product met 40 procent gekrompen, en dit jaar opnieuw met 6 procent. In het afgelopen jaar is de inflatievoet gegroeid tot 2200 procent op jaarbasis. Dit jaar zal hij waarschijnlijk de 5000 procent overschrijden. Sinds 1998 is de landbouwproductie met 4/5 gedaald! De twee hoofdindustrieën van Zimbabwe, de tabaksindustrie en de goudmijnen, staan op instorten.</p>
      <p sl="pl">Dit is slechts de statistiek, tragisch en indrukwekkend. Ik vrees echter dat droge aantallen, procenten en getallen het ware drama versluieren, de individuele tragische lotgevallen van miljoenen mensen. Zimbabwe is ver weg, maar laten wij de woorden van Hemingway niet vergeten: “Ask not for whom the bell tolls. It tolls for thee”. Zimbabwe is een land dat voor onze ogen in een “zwart gat” verdwijnt. Het is economisch en maatschappelijk niet meer levensvatbaar, en het enige waaruit blijkt dat er zoiets als een staat is, zijn de politieke repressies. Wij mogen niet zwijgen. Wij mogen niet doen alsof alleen medeleven zonder politiek ingrijpen genoeg is.</p>
      <p sl="pl">Vandaar dit debat, vandaar deze resolutie. Een gezamenlijke resolutie, over alle verdeeldheid heen.</p>
    </intervention>
    <intervention id="4-165" speaker_id="28583" name="Athanasios PAFILIS" is_mep="True" mode="spoken" nationality="Greece" birth_date="08-11-1954" birth_place="Pitsio Fthiotidas" p_group="Confederal Group of the European United Left - Nordic Green Left" m_state="GR">
      <p sl="el">namens de GUE/NGL-Fractie. – Mevrouw de Voorzitter, het feit dat degenen die Zimbabwe tot kolonie hebben gemaakt en jarenlang de natuurlijke hulpbronnen van dit land hebben geplunderd, zich nu opwerpen als fervente voorstanders van onafhankelijkheid en vrijheid, klinkt ironisch en tragisch tegelijk. Waarom houdt het Europees Parlement zich telkens weer bezig met Zimbabwe? Waarom worden daar zogezegd de mensenrechten geschonden? Nee, heren van het Europees Parlement! Laten wij met de waarheid voor de dag komen! Groot-Brittannië droomt ervan om dit land weer tot kolonie te maken, en andere grote landen van de Europese Unie dromen ervan nieuwe kolonies op het Afrikaans vasteland te stichten. Dat is de werkelijkheid. Zimbabwe heeft zijn onafhankelijkheid verkregen met enorm bloedvergieten en harde strijd tegen de Britse kolonisten.</p>
      <p sl="el">Zijn er problemen? Nou en of! Is de situatie zoals ze hier beschreven wordt? Zeer zeker! Deze situatie is echter het resultaat van langdurige kolonisatie, van jarenlang door zowel de Europese Unie als andere imperialistische landen opgelegde maatregelen, waarmee men het regime in Zimbabwe in een economische wurggreep wil nemen en politiek wil isoleren. Of de situatie in Zimbabwe zal veranderen, en hoe, is, als puntje bij paaltje komt, een zaak voor het Zimbabwaanse volk en niemand, ook de Europese Unie niet, heeft het recht om zich te mengen in zijn interne aangelegenheden.</p>
      <p sl="el">De toepassing van het huidige plan duurt al jarenlang. Wat staat er in dit plan? Financiering en omkoping van de oppositie: miljoenen worden gegeven aan mensen die zich opwerpen als politieke tegenstanders van het regime; financiering van niet-gouvernementele organisaties bestaande uit loontrekkende ambtenaren die niets of niemand vertegenwoordigen in de Zimbabwaanse samenleving, en sancties. Daar komt bij dat Groot-Brittannië zich niet houdt aan de overeenkomsten die het met Zimbabwe had gesloten. Er heeft zelfs een illegale wapenhandel plaatsgevonden en in verband daarmee is de zoon van Margaret Thatcher gearresteerd. Dat is bekend en heeft in alle kranten gestaan.</p>
      <p sl="el">Wij zijn dan ook van mening dat de Europese Unie geen enkel recht heeft om zich te mengen in de interne aangelegenheden van Zimbabwe of van welk ander land dan ook. Alleen het volk is bevoegd om de eventuele problemen op te lossen, op een door hem zelf gekozen manier. Daarom stemmen wij tegen de gezamenlijke ontwerpresolutie. Wij betreuren dit ten zeerste, want hoewel u heel goed weet dat de door u genomen maatregelen en het door u aan Zimbabwe opgelegde embargo de situatie alleen maar moeilijker maken en duizenden mensen daardoor omkomen, gaat u gewoon door met de barbaarse politiek.</p>
    </intervention>
    <intervention id="4-166" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">namens de IND/DEM-Fractie . – Mevrouw de Voorzitter, Mugabe en muizenjagers. Wat heeft de president van Zimbabwe te maken met dit uitzonderlijke beroep? Alles! Want in de onmiddellijke omgeving van Mugabe’s landgoed – de grootste privé residentie in Afrika – houden eerzame burgers het hoofd boven water door een dagelijkse klopjacht op muizen. Die diertjes zijn immers voor ons als rundvlees, zo informeerden zij. Zo diep dus is Zimbabwe, nog maar kortgeleden de korenschuur van Afrika, onder het tirannieke bewind van Robert Mugabe gezonken.</p>
      <p sl="nl">Daaraan ligt ten grondslag de even dwaze als misdadige campagne, waarbij sinds het jaar 2000 duizenden productieve boerderijen van blanke eigenaren werden geconfisqueerd en overgedragen aan Mugabe’s incompetente en onverschillige stromannen met als gevolg grootschalige hongersnood. En passant hanteert Mugabe’s Zanu-PF-Partij de voedselschaarste als wapen tegen de oppositie. Ultieme kritiek op Mugabe’s machtswellust oefende recent correspondent R.W. Johnson. Hij berichtte dat in Zimbabwe mensen massaal als dieren worden geruimd en dat het overgrote deel van de sterfgevallen het directe gevolg is van doelbewust regeringsbeleid. Deze door de VN genegeerde volkerenmoord is wellicht tienmaal groter dan in Darfur.</p>
      <p sl="nl">In identieke zin uitte zich Arnold Tsunga, voorzitter van de mensenrechtenorganisatie Crisis in Zimbabwe Coalition. Tsunga noemde de politiek van Mugabe "slimme genocide", omdat ze niet wordt opgemerkt door regeringen, hulporganisaties en de pers. Raad, Commissie, collega's, die aanklacht van slimme, stille genocide mag ons tot de intrekking van die aanklacht niet en nooit met rust laten.</p>
    </intervention>
    <intervention id="4-167" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Mevrouw de Voorzitter, geachte heer Pafilis, vier minuten geleden heeft u de meest cynische rede over Zimbabwe gehouden die we in dit Parlement sinds 1999 hebben gehoord. U gaat over lijken en legitimeert een dictatuur. Ik raad u aan zich de indringende oproep van bisschop Tutu nog eens ter harte te nemen, want die is, dunkt me, toch boven alle twijfel verheven.</p>
      <p sl="de">Soms denk je dat het met een land niet slechter kan gaan als het de laagste levensverwachting ter wereld heeft, als 80 procent van de mensen werkloos is en er net zovelen onder de armoedegrens leven, en als de economie in de afgelopen tien jaar met 40 procent is gekrompen. Helaas zijn de regimes van dit soort landen nog sterk genoeg om tegen de bevolking uit te halen, zoals onlangs nog op 11 maart. Velen zijn gearresteerd en gemarteld. Als leden van het Parlement zijn wij met name zeer ontsteld over de wrede mishandeling van onze collega Nelson Chamisa, die onderweg naar Brussel, waar hij een commissievergadering van de Paritaire Parlementaire Vergadering ACS-EU zou bijwonen, op het vliegveld van Harare door beulsknechten van het regime zwaar is gemolesteerd, waarbij hij een oog verloor.</p>
      <p sl="de">Mijn dank gaat uit naar de Raad die zich op 13 en 18 maart en ook in de Algemene Raad op 23 april duidelijk zijn mening heeft gegeven over de situatie en ook de lijst heeft uitgebreid van reisverboden voor vooraanstaande aanhangers van het regime. In ieder geval heeft de SADC erkend dat er in Zimbabwe sprake is van een crisis en heeft deze president Mbeki aangesteld als bemiddelaar. We weten dat Mugabe zich na de SADC-bijeenkomst helaas eerder wat gesterkt voelt en dat de onderdrukking in het hele land ook zonder aandacht van de internationale gemeenschap doorgaat.</p>
      <p sl="de">Zuid-Afrika speelt van oudsher een sleutelrol. President Mbeki moet zijn rol als bemiddelaar op een geloofwaardige manier spelen. We weten hoe moeilijk het is te accepteren dat een bevrijder zich kan ontwikkelen tot een tiran, maar Mbeki heeft het in eigen hand of hij de geschiedenis ingaat als iemand die uiteindelijk de mensenrechten en de democratie in Afrika aan een doorbraak heeft geholpen door de kant te kiezen van de mensen die al zo lang lijden.</p>
    </intervention>
    <intervention id="4-168" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">De katholieke aartsbisschop van Bulawayo heeft onlangs de armoede en de onderdrukking die het regime-Mugabe de afgelopen jaren over Zimbabwe heeft uitgeroepen veroordeeld en het volk zelfs opgeroepen de straat op te gaan en de milities van het regime te trotseren. Aartsbisschop Pius Ncube zei het volgende:</p>
      <p sl="pt">‘Mugabe is dol op macht en zal zich eraan vastklampen zelfs als dat betekent dat de economie en Zimbabwe ten gronde worden gericht. Mugabe is een slechte man, een beul en een moordenaar. Ik zal me niet door hem laten intimideren of omkopen. Ik aanvaard dat ik dat wellicht met de dood zal moeten bekopen,’</p>
      <p sl="pt">Ontvangen deze moedige aartsbisschop, de oppositieleiders en activisten voor de mensenrechten en de ontwikkeling van Zimbabwe de nodige steun van de Commissie en de Raad van de Europese Unie? En daarmee bedoel ik ook een beroep op de solidariteit van andere Afrikanen van de Afrikaanse Unie en de SADEC. Zullen zij met het oog op een serieus debat over de problemen van Afrika en de positieve interactie tussen Europa en Afrika worden uitgenodigd en onthaald in Lissabon op de top EU-Afrika onder Portugees voorzitterschap?</p>
      <p sl="pt">Deze resolutie van het Europees Parlement is heel belangrijk en komt precies op tijd – we hebben behoefte aan duidelijke antwoorden.</p>
    </intervention>
    <intervention id="4-171" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Mevrouw de Voorzitter, ik ben het volledig met de heer Gahler eens wat betreft de heer Pafilis. Ik heb nog nooit in mijn leven de waarheid zo geweld aangedaan zien worden als zojuist door de heer Pafilis ten overstaan van dit Parlement.</p>
      <p sl="en">Maar om te beginnen ben ik ingenomen met de ontwerpresolutie ten faveure van de sancties tegen het meedogenloze geweld van het regime dat Zimbabwe op de meest verschrikkelijke manier in de tang neemt. Mijn dank gaat uit naar al diegenen die hard aan deze ontwerpresolutie hebben gewerkt. Ik kan u verzekeren dat ik zeer ingenomen ben met het resultaat.</p>
      <p sl="en">Het is van het allergrootste belang om Mugabe en andere leden van zijn regime te isoleren om een duidelijk signaal te doen uitgaan naar de internationale gemeenschap en de overige Afrikaanse landen dat de lidstaten van de Europese Unie niet van plan zijn dit soort abjecte schendingen van de mensenrechten en de menselijke waardigheid te dulden. We hebben ons consequent tegen deze brute dreiging gekeerd en zullen dat samen ook blijven doen. Mugabe moet indachtig zijn eigen belofte nu eindelijk aftreden. Dat is het enige goede dat hij voor Zimbabwe doen kan. Absolute macht corrumpeert op absolute wijze.</p>
      <p sl="en">De leden van de onwettige regering van Zimbabwe is de toegang tot alle EU-landen ontzegd en ik wijs in verband daarmee in het speciaal naar de top EU-Afrika die in december in Lissabon gehouden worden zal. Met de gezamenlijke ontwerpresolutie wordt nogmaals duidelijk gesteld dat dit de geloofwaardigheid van de Europese Unie ernstig zou kunnen ondermijnen. Het zou er in de toekomst veel moeilijker door worden om daar waar nodig gebruik te maken van soft power . De huidige Europese sancties zetten het brute regime van Mugabe wel degelijk onder grote druk. Daarom dienen ze te worden aangescherpt en verzwaard en op een hoger plan gebracht.</p>
      <p sl="en">Wat dat laatste betreft, is het algemeen bekend dat Mugabe financiële rugdekking en steun probeert te verkrijgen van landen als China, die het niet altijd even nauw nemen met zaken als vrijheid en democratie. Met deze ontwerpresolutie geeft het Parlement blijk van haar vastberadenheid om deze kwestie voor de VN-Veiligheidsraad te brengen.</p>
      <p sl="en">Tot slot nog dit: het geld dat we aan Zimbabwe geven dient op de juiste manier te worden besteed en dient niet in de zakken van de dictator terecht te komen.</p>
      <p sl="en">En helemaal ter afsluiting wil ik nog absoluut duidelijk maken dat wij vóór het Zimbabwaanse volk, maar in géén geval voor de heer Mugabe zijn.</p>
    </intervention>
    <intervention id="4-172" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">Mijnheer de Voorzitter, wij waren 27 jaar geleden allen onder de indruk van de strijd van het volk van Zimbabwe voor onafhankelijkheid . De Zimbabwaanse samenleving gaf in die tijd aan andere derde wereldlanden het voorbeeld van een koloniale onafhankelijkheidsstrijd. Deze achting voor het volk van Zimbabwe is vandaag de belangrijkste morele basis om de bevolking van Zimbabwe te steunen in haar strijd om democratie en een rechtsstaat.</p>
      <p sl="pl">Exact een maand geleden zagen wij tijdens de plenaire vergaderingen van het Europese Parlement op de televisieschermen het bebloede gezicht van de leider van de democratische oppositie Morgan Tsvangirai. Hij is momenteel de ware leider van de Zimbabwaanse bevolking.</p>
      <p sl="pl">Onderdrukte leiders van de studentenbeweging, het politiek geëngageerde deel van de maatschappij, de vakbonden, de Europese Unie, instellingen en het Europees Parlement moeten op dit moment alles in het werk stellen om de bevolking van Zimbabwe te helpen, het geëngageerde deel van die maatschappij; het land laten terugkeren naar democratie, vrijheid en de rechtsstaat. In dat proces spelen vooral de Republiek Zuid-Afrika en president Mbeki een grote rol. Het Europees Parlement steunt alle acties die de democratie en de rechtsstaat in Zimbabwe ten goede komen.</p>
    </intervention>
    <intervention id="4-173" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Tot besluit van het debat zijn er zes ontwerpresoluties ingediend, overeenkomstig artikel 103, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt dadelijk plaats.</p>
    </intervention>
  </section>
  <section id="creitem26" title="14. Debatten over gevallen van schending van de mensenrechten, de democratie en de rechtsstaat(debat)"/>
  <section id="creitem27" title="14.1. Recente onderdrukking van de betogingen in Rusland">
    <intervention id="4-176" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Aan de orde zijn zes ontwerpresoluties over de recente onderdrukking van betogingen in Rusland.</p>
    </intervention>
    <intervention id="4-177" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">auteur . – De Europese Unie laat zich bij haar werkzaamheden en haar contacten met andere landen leiden door haar fundamentele waarden, met als belangrijkste de democratie, de rechten van de mens en de fundamentele vrijheden.</p>
      <p sl="lt">Als de Russische afgevaardigden van de Doema met het Europese Parlement spreken, zeggen zij dat zij dezelfde waarden aanhangen als de Europese Unie. Rusland is echter helemaal niet van plan te luisteren naar wiens advies dan ook over hoe zij hun binnenlandse aangelegenheden moeten aanpakken.</p>
      <p sl="lt">Het gewelddadige optreden tegen vreedzame demonstraties van inwoners van Moskou, Sint-Petersburg en Nizjni Novgorod toont de intolerantie en de angst van de Russische regering voor onafhankelijke denkers, vooral nu de presidentiële verkiezingen van 2008 eraan komen.</p>
      <p sl="lt">Zodra Rusland merkte welke politieke en economische macht het met het “wapen” van de energievoorziening in handen had, trok het zich niets meer aan van de internationale publieke opinie en de signalen die deze uitzendt over schendingen van de mensenrechten in het land. Rusland is een strategische partner van de Europese Unie, en ter wille van het energiebeleid hanteren wij dubbele maatstaven: een voor Rusland en een voor de rest van de wereld.</p>
      <p sl="lt">Ik verzoek de Raad dringend om bij de onderhandelingen over een nieuw samenwerkingsverdrag tussen de Europese Unie en Rusland goed naar de gebeurtenissen in Rusland te kijken en op dat punt geen concessies te doen.</p>
    </intervention>
    <intervention id="4-178" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">auteur . – Mevrouw de Voorzitter, ik ben blij dat het in dit parlement gelukt is tot een compromis te komen over de resolutie over de inbreuk op de mensenrechten in Rusland, want het is belangrijk dat het Parlement in deze kwestie een gemeenschappelijk standpunt inneemt en met één stem spreekt tot de Russische bevolking en tot de president van Rusland, de heer Vladimir Poetin. Voor ieder van ons is het bijzonder belangrijk te zien dat het Rusland van vandaag helaas niet die dromen vervuld heeft die wij allen deelden toen Boris Jeltsin op het politiek toneel verscheen, vooral nu wij dezer dagen de dood herdenken van deze eerste president van Rusland. Wij dragen de democratie in Rusland een warm hart toe en zien een democratisch Rusland als een belangrijke partner van Europa. Onze hoop op dat gebied is helaas niet vervuld. Dat moeten we erkennen en daar geeft onze resolutie uiting aan. Ik wil nog een keer benadrukken dat dit een compromisresolutie is van verschillende fracties, die er in andere zaken een verschillende mening op na houden.</p>
      <p sl="pl">Ik moet zeggen dat de beelden die ik op de televisie heb gezien van het onderdrukken van een manifestatie van verdedigers van de mensenrechten in Rusland echt traumatische beelden waren, omdat ze herinnerden aan verschrikkelijke tijden, ook in mijn land, toen straatdemonstraties op brute wijze door de politie uiteengeslagen werden. Ik wil aantekenen dat het oordeel dat de Russische politie bruut is opgetreden een beoordeling is die – wonder boven wonder – gedeeld wordt door de Russische Woordvoerder voor de Mensenrechten. En vandaar ook bevindt zich in onze verklaring een oproep aan de Russische Doema, aan onze Russische collega-parlementariërs, dat ze een speciale commissie in het leven roepen die zich met de opheldering van deze kwestie gaat bezighouden.</p>
      <p sl="pl">Geachte afgevaardigden, terwijl ik u vooral om aanname van deze resolutie wil vragen, zou ik de Russische burgers – aan wie heden helaas in grote mate de toegang tot echte informatie is ontzegd – willen zeggen, dat datgene wat wij doen niet een daad van russofobie is, zoals het vaak door de propaganda-afdeling van het Kremlin wordt voorgesteld. In tegendeel, onze strijd om de mensenrechten in Rusland, de strijd om een democratisch Rusland, komt voort uit onze diepe sympathie voor dat land, uit het diepe respect dat wij hebben voor de grote Russische cultuur en het grote Russische volk. Wij willen graag dat het precies dezelfde vrijheden geniet als wij in de Europese Unie genieten en ik zou willen dat het Europees Parlement de instantie was die als een vuurtoren voor de inwoners van Rusland de weg naar democratie verlicht.</p>
    </intervention>
    <intervention id="4-179" speaker_id="28239" name="Milan HORÁČEK" is_mep="True" mode="spoken" nationality="Germany" birth_date="30-10-1946" birth_place="Ullersdorf Velké Losiny" p_group="Group of the Greens/European Free Alliance" m_state="DE">
      <p sl="de">Mevrouw de Voorzitter, deze week heeft het Europees Parlement zich bij diverse gelegenheden beziggehouden met Rusland, in de Subcommissie mensenrechten met commissaris Piebalgs, tijdens een gezamenlijke vergadering van de Delegaties voor de betrekkingen met Rusland, Wit-Rusland en Oekraïne, en nu hier in de plenaire vergadering, en wel omdat de problemen steeds groter worden. We hebben de grove schendingen van de mensenrechten in Moskou en St. Petersburg met afgrijzen gadegeslagen, waar vreedzame demonstraties tegen de autoritaire inslag van het systeem werden beëindigd met gewelddadig optreden door de politie, die eveneens toevallige passanten en westerse journalisten aanviel, met afgrijzen gadegeslagen.</p>
      <p sl="de">De intimidatie en onderdrukking van vrijheid van meningsuiting, van vergadering en van pers vindt inmiddels op systematische grondslag plaats. Dit soort desinformatie en leugens is ons bekend uit de oorlog in Tsjetsjenië. Veel media staan onder overheidscontrole of oefenen zelfcensuur uit. Onafhankelijke journalisten zoals Anna Politkovskaja zijn vermoord. Met dertien moorden op journalisten alleen al gedurende Poetins ambtstijd staat Rusland op de derde plaats na Irak en Algerije – een verontrustend cijfer.</p>
      <p sl="de">De politieke oppositie kan geen spreekbuis vinden. Persvrijheid en vrijheid van meningsuiting worden ernstig bedreigd. Potentiële politieke tegenstanders van Poetin zoals Chodorkovski en Lebedjev zitten zonder eerlijk proces gevangen. Gary Kasparov is al meerdere malen gearresteerd. Non-gouvernementele organisaties worden geteisterd door wetten die de rechten van de civiele maatschappij beknotten. De Russische leiders zetten inmiddels niet alleen hun wetten in om hun politieke tegenstanders te intimideren, maar ook hun hele veiligheidsapparaat. De machtigen in het Kremlin slaan hard toe. Als gevolg hiervan lopen ook de stappen in de richting van een rechtsstaat en een onafhankelijk rechtssysteem gevaar. Het is een perfide strategie om de mensen die een echte democratie in het land eisen, als extremisten te brandmerken, met als doel hun daarmee hun geloofwaardigheid te ontnemen. Poetin is geen loepzuivere democraat. Hij is afkomstig uit de KGB, en die achtergrond verloochent zich niet.</p>
      <p sl="de">Rusland is lid van de Raad van Europa, van de OVSE en van de Verenigde Naties, maar het land schendt elementaire grondrechten en mensenrechten. De EU onderhandelt over een nieuwe partnerschapsovereenkomst. In deze overeenkomst dient een hoofdstuk over de mensenrechten te worden opgenomen dat tevens deel uitmaakt van alle overeenkomsten en verdragen. Wij verklaren ons solidair met onze vrienden in Rusland die vechten voor een vreedzame en democratische toekomst.</p>
    </intervention>
    <intervention id="4-180" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">auteur . – Mevrouw de Voorzitter, met de onderdrukking van vreedzame betogingen een paar weken geleden wordt een alarmerende boodschap afgegeven over de toekomst van de fundamentele vrijheden in Rusland: de vrijheid van meningsuiting, pers en demonstratie. De Russische regering heeft zich in 1996 als voorwaarde voor toelating tot de Raad van Europa ertoe verbonden deze vrijheden te waarborgen. Maar nu, elf jaar na dato voelt het merendeel van de Russische bevolking zich onveilig en heeft het geen vertrouwen in de rechtsstaat. Vijfenzestig procent van hen zegt ongelukkig te zijn en meer dan de helft keurt de regering af, een regering die nu al een stapje verder gaat dan slechts autoritair gedrag, zoals een oppositieleider het onlangs zei.</p>
      <p sl="en">Wij verwachten dat de Russische regering op deze resolutie, een unanieme maar opbouwend bedoelde uiting van ernstige bezorgdheid, reageren zal. Tevens verwachten wij van de Europese Raad en de Commissie dat zij bij gelegenheid van de aanstaande topontmoeting van de EU en Rusland ondubbelzinnig duidelijk zullen maken dat het herstel van de fundamentele vrijheden een cruciale testcase zal vormen voor het Russische vermogen en bereidwilligheid een geloofwaardige internationale partner te zijn.</p>
      <p sl="en">Er mag zo langzamerhand wel worden gesteld dat Rusland verworden is tot een autoritaire staat. Indien de leiders van de EU deze nieuwe werkelijkheid niet vastberaden en ondubbelzinnig onder ogen willen of kunnen zien, dan zullen zij mede verantwoordelijk zijn voor een verdere verslechtering van de situatie aldaar. De enige manier om Rusland terug te brengen op het pad naar de democratie is door met één op de Europese waarden gestoelde stem te spreken. Het is van cruciaal belang dat de Russische burgers dezelfde vrijheden genieten als wij – zoals de vrijheid niet bang te hoeven zijn voor politiegeweld.</p>
    </intervention>
    <intervention id="4-181" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">auteur . – Voorzitter, in de landen van de oude Europese Gemeenschappen is lange tijd gedacht dat de autoritaire éénpartij-staat en de gewelddadige onderdrukking van elke georganiseerde oppositie in Rusland een product waren van het communisme. Ik herinner me dat de alweer lang geleden overleden Duitse radicale studentenleider Rudi Dutschke, bijgenaamd de Bürgerschreck, links in het westen van Europa waarschuwde tegen die opvatting. Naar zijn mening had wat er toen in Rusland gebeurde, helemaal niets te maken met socialisme of communisme, maar alles met een door hem als "Aziatisch" genoemde traditie. Dat is een traditie waarin een kleine groep erin slaagt om met keiharde middelen de baas te blijven in een groot en dunbevolkt land.</p>
      <p sl="nl">Als er in Rusland iemand aan de macht komt die deze slechte toestand wil doorbreken, is er tot nu toe steeds een flinke kans dat hij wordt opgevolgd door iemand die teruggrijpt naar de oude misstanden. Chroesjtsjov in de jaren ‘50 en ’60 en Gorbatsjov in de jaren ’80 en ’90 konden Rusland van bovenaf niet veranderen.</p>
      <p sl="nl">De huidige president Poetin past, net als eerder de tsaren en Stalin weer helemaal in die oude Russische traditie. Hij kon aan de macht komen toen zijn chaotische voorganger, Jeltsin, niet meer tot regeren in staat was, kon zich onder de Russen populair maken door Tsjetsjenië te vernietigen en is nu in staat om de Russen hun democratie te ontnemen.</p>
      <p sl="nl">Ongelukkig is het land dat olie of aardgas bezit. Dat bezit en de rijkdom door de export geeft de heersers een versterkte machtspositie en maakt binnenlandse veranderingen vrijwel onmogelijk. Daarnaast verstomt de kritiek van een groot deel van de buitenwereld die energie wil kopen. Na Saoedi-Arabië of Iran verkeert nu ook Rusland in die positie. Zelfs in de twee grootste steden, waar tot nu toe nog de meeste ruimte was voor kritiek en verscheidenheid, worden demonstraties van opposanten onmogelijk gemaakt. De Europese landen en hun inwoners moeten daarin niet berusten, maar solidair zijn met diegenen die van Rusland een fatsoenlijke democratie willen maken.</p>
    </intervention>
    <intervention id="4-182" speaker_id="28580" name="Panagiotis BEGLITIS" is_mep="True" mode="spoken" nationality="Greece" birth_date="25-02-1957" birth_place="Velo Korinthias" p_group="Socialist Group in the European Parliament" m_state="GR">
      <p sl="el">auteur. – Mevrouw de Voorzitter, het geo-economisch en geostrategisch realisme vereist weliswaar dat de betrekkingen tussen de Europese Unie en Rusland worden ontwikkeld en een nieuw dynamisch strategisch partnerschap tot stand wordt gebracht, maar dat mag niet betekenen dat wij onze kritiek op de voortdurende schendingen van de mensenrechten en de grondvrijheden in Rusland temperen of inslikken. Ik heb begrip voor de “realpolitik” van de Europese Unie jegens Rusland maar wij moeten tegelijkertijd de fundamentele beginselen van de collectieve Europese democratische beschaving hoog houden. Vanuit die optiek bekeken ben ik, mevrouw de Voorzitter, van mening dat het vraagstuk van de mensenrechten altijd een van de topprioriteiten van de Europese Unie moet zijn en aan de orde moet worden gesteld in het kader van de versterkte politieke dialoog met Rusland en zijn politieke leiding. Een eerste gelegenheid daartoe is de topbijeenkomst van 17 mei aanstaande en de ontmoeting met president Poetin.</p>
      <p sl="el">Ik wilde echter ook op iets anders wijzen. De Europese Unie zou een ernstige politieke fout begaan indien zij de mensenrechten in Rusland en de daar heersende situatie alleen zou identificeren met bepaalde kringen, met kringen die openlijk worden gefinancierd door bepaalde Russische politieke vluchtelingen van de bekende kliek van oligarchen. De recente verklaringen van de heer Bezerovski in Londen spreken duidelijke taal wat de intenties van bepaalde kringen betreft.</p>
    </intervention>
    <intervention id="4-183" speaker_id="4293" name="Gabriele STAUNER" is_mep="True" mode="spoken" nationality="Germany" birth_date="22-04-1948" birth_place="Wolfratshausen" p_group="Group of the European People's Party (Christian Democrats)" m_state="DE">
      <p sl="de">namens de PPE-DE-Fractie . – Mevrouw de Voorzitter, geachte dames en heren, Rusland is een land van cultuur. De prestaties van het land op het gebied van literatuur, muziek en de uitvoerende kunsten dwingen bij ons steeds weer respect en bewondering af. In dit opzicht is Rusland een echt lid van de Europese familie van volken.</p>
      <p sl="de">Maar Rusland heeft ook een schaduwzijde. De maatregelen van de Russische regering tegen mensenrechten en fundamentele vrijheden werpen zeer donkere schaduwen. Het is een waarachtig lid van de Verenigde Naties en van de Raad van Europa niet waardig om op een manier tegen zijn eigen burgers op te treden als dat op 14 en 15 april is gebeurd in Moskou en St. Petersburg.</p>
      <p sl="de">Vrijheid van meningsuiting en persvrijheid zijn de hoekstenen van een democratische staat. De Europese volken – ook de Russische burgers – hebben voor deze rechten betaald met hun bloed. Daarom is het een schande dat de regering-Poetin, die pretendeert dat Rusland een wereldmacht is en die zich bij internationale conflicten met de borst vooruit aanbiedt als bemiddelaar, tegen haar eigen volk zo laf en gewelddadig optreedt.</p>
      <p sl="de">Een dergelijke regering kan met ons niet op gelijke ooghoogte of als partner met gelijke rechten onderhandelen. Vrijheid is altijd de vrijheid van de andersdenkenden. Hiervan dient de Russische regering krachtig te worden doordrongen.</p>
    </intervention>
    <intervention id="4-184" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">namens de PSE-fractie. – Mevrouw de Voorzitter, ik wil beginnen hulde te betuigen aan Boris Jeltsin, de grote leider van Rusland, een van de mensen dankzij wie de democratie kon overwinnen op de dictatuur in de tweede helft van de twintigste eeuw. Jeltsin vertegenwoordigde het ware Rusland, het Rusland van geëngageerde burgers, het Rusland van de democratie, het Rusland van de rechtsstaat.</p>
      <p sl="pl">Deze week heeft in Straatsburg een speciale zitting plaatsgevonden van de Subcommissie mensenrechten van de Commissie buitenlandse zaken .Hierbij zijn getuigen van wat er op dit moment gaande is in Rusland aandachtig gehoord. Men is het erover eens: met Rusland gaat het de verkeerde kant op. Voor het Europees Parlement is het nu het belangrijkste de naderende verkiezingen voor de Doema in december dit jaar en die van de presidentsverkiezingen komend jaar goed in de gaten te houden. Wij moeten het geëngageerde deel van de bevolking helpen de Russische democratie naderbij te brengen, zodat die verkiezingen werkelijk vrij en eerlijk zullen zijn en niet vervalst worden.</p>
    </intervention>
    <intervention id="4-185" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">namens de UEN-fractie . Mevrouw de Voorzitter, wat zich in Rusland afspeelt, is heel droevig. We zien onderdrukking van pogingen tot democratisering van Rusland, we zien onderdrukking van demonstraties, van de vrijheid van meningsuiting. Maar we moeten ons realiseren dat Rusland geen democratische traditie heeft en dat diegenen die Rusland in vroeger tijden hebben gepoogd te democratiseren, zoals Alexander I, dit moesten opgeven. Diegenen die dat in deze tijd probeerden, zoals Jeltsin die nu van ons is heengegaan zijn op brede kritiek gestuit. We moeten ons realiseren dat in Rusland bij peilingen meer mensen om orde dan om democratie vragen. Daarom moeten we ons realiseren, als wij goede en hoopvolle ontwikkelingen in Rusland steunen dat wanneer we een verdrag aangaan met de Russische regering, we te maken hebben met een regering die zich naar andere waarden richt dan de Europese. Rusland kent geen interne democratie, net zo min als het normale beschaafde omgangsvormen kent in de buitenlandse betrekkingen. En dat dient een waarschuwing te zijn aan allen die aan de toekomst van Europa willen bouwen in de hoop dat Rusland een solidaire partner zal zijn.</p>
    </intervention>
    <intervention id="4-186" speaker_id="24089" name="Witold TOMCZAK" is_mep="True" mode="spoken" nationality="Poland" birth_date="05-04-1957" birth_place="Kępno" p_group="Independence/Democracy Group" m_state="PL">
      <p sl="pl">namens de IND/DEM-groep. – Mevrouw de Voorzitter! Repressies tegenover de oppositie, gewelddadige onderdrukking van vredige demonstraties, inperking van de vrijheid van meningsuiting, inbreuk op de mensenrechten: dit zijn allemaal verontrustende verschijnselen die afgekeurd dienen te worden ongeacht in welk land ze optreden.</p>
      <p sl="pl">Helaas kunnen we die aanklacht richten aan alle mogendheden van vandaag de dag, aan die van het Oosten en die van het Westen, die voor zichzelf het recht opeisen om de wereld te beheersen, die rechter over de hele wereld , politieagent en bewaker van de moraal willen spelen. Rusland heden antidemocratische praktijken verwijten en zeggen dat het inbreuk op de mensenrechten maakt kun je afdoen met: “de pot verwijt de ketel”.</p>
      <p sl="pl">Intimidaties van politieke tegenstanders, nationale en religieuze minderheden, en terreur bij geloofsuitoefening is politieke routine op veel plekken in de wereld, hoewel dit meestal verhuld word door leugens in de media. Bovenal wordt over de hele wereld, zowel in Rusland als in de Europese Unie, het elementaire recht van elke mens geschonden: het recht op een leven van het prille begin tot de natuurlijke dood. In deze kwestie is er niemand onschuldig! Deze misdaad is de bron van alle kwaad!</p>
    </intervention>
    <intervention id="4-187" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Mevrouw de Voorzitter, in 1991 heb ik niet alleen de belangrijkste Estse vrijheidsstrijder, Tunne Kelam, leren kennen, maar ook Boris Jeltsin, toen die hier naar Straatsburg kwam om kond te doen van een nieuw Rusland. Intussen heeft zich een enorme terugval voorgedaan. Rusland is een autoritair land met een toenemend agressief buitenlands beleid. Ik geloof dat het nodig is om heel duidelijk te onderstrepen dat vis altijd vanaf de kop begint te stinken. De inzet van OMON-milities tegen demonstranten en tegen buitenlandse journalisten zoals de Duitse televisiecorrespondent was niet mogelijk geweest zonder uitdrukkelijke instructies van het Kremlin. We dienen goed te beseffen dat president Poetin er persoonlijk verantwoordelijk dat de eerste aarzelende aanzetten tot democratie en vrijheid in Rusland de kop worden ingedrukt.</p>
      <p sl="de">Wij dienen duidelijke taal te spreken en mogen dit alles niet afdoen als uitglijders. Poetin is verantwoordelijk, het Russische leiderschap is verantwoordelijk. Onze geloofwaardigheid is in het geding, want Rusland heeft in de Verklaring van de rechten van de mens van de Raad van Europa Europese beginselen onderschreven waarvan wij eensgezind en ondubbelzinnig moeten eisen dat die worden nageleefd.</p>
    </intervention>
    <intervention id="4-188" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">In de afgelopen jaren is Rusland economisch sterker geworden, en opinieonderzoeken wijzen uit dat het klimaat gunstig is voor het huidige regime. De manier waarop de Russische regering afgelopen april tegen de oppositie optrad, is dan ook tamelijk onbegrijpelijk.</p>
      <p sl="lt">Toen zij er niet in slaagden hun stem te laten horen in de massamedia, hebben de oppositiepartijen en de non-gouvernementele organisaties geprobeerd de aandacht te vestigen op de schendingen van de democratie in Rusland. De buitensporige reactie op de demonstraties van slechts een paar duizend mensen en ook de acties van de militairen en OMON hebben het toch al wankele aanzien van Rusland in het Westen verzwakt en dit zal de komende onderhandelingen over een nieuw verdrag tussen de EU en Rusland er niet eenvoudiger op maken.</p>
      <p sl="lt">Slechts enkele ambtenaren in Moskou durven toe te geven dat de acties van de machtsstructuren toelaatbare grenzen hebben overschreden. Door de schendingen van de mensenrechten en de toenemende spanning tussen de regering en de oppositie in Rusland, terwijl de verkiezingscampagne nog maar juist is begonnen, vervliegt de hoop dat dit een transparante en democratische campagne zal worden.</p>
    </intervention>
    <intervention id="4-189" speaker_id="photo_generic" name="Günter Nooke" is_mep="True" mode="spoken">
      <p sl="de">fungerend voorzitter van de Raad . Mevrouw de Voorzitter, geachte dames en heren, om te beginnen wil ik u nogmaals bedanken dat u mij de mogelijkheid hebt geboden om reeds voor de tweede maal als Duitse mensenrechtengezant aan het debat deel te nemen en het woord te voeren.</p>
      <p sl="de">Wij allen hebben met grote bezorgdheid de gebeurtenissen gadegeslagen die zich op 14 en 15 april in Moskou en Sint-Petersburg hebben voorgedaan. Velen vragen zich af of door deze ontwikkelingen de vrijheid van vergadering in Rusland in gevaar is. De Russische grondwet garandeert het recht van de Russische burgers op vreedzame en ongewapende vergadering, betogingen en demonstraties, manifestaties en protestmarsen.</p>
      <p sl="de">De wijze waarop de Russische autoriteiten onlangs in Moskou, Sint-Petersburg en Nizjni Novgorod tegen de demonstranten hebben opgetreden, staat hier haaks op. Garri Kasparov heeft mij in een telefoongesprek persoonlijk van de gang van zaken op de hoogte gesteld. Voorts is het zo dat in vergelijking met eerdere demonstraties de politie een stuk hardhandiger is opgetreden. Zo zijn geaccrediteerde journalisten bruut aangepakt en daarna in voorlopige hechtenis genomen.</p>
      <p sl="de">De kranten lieten zich na deze voorvallen behoorlijke kritisch uit. Zo schreef het dagblad Kommersant “Gehakt gemaakt van betogers”, Moskovski Komsomolets kopte “Alle macht aan de OMON” en Novije Izvestija sprak over een “belegerde vesting” en “ongekend hard optreden”.</p>
      <p sl="de">Er waren echter ook berichten waaruit moest blijken dat het allemaal niet zo erg was. Dat was ook het beeld dat de Russische regering presenteerde. Hoewel enkele regeringsbureaus het optreden van de oproerpolitie verdedigden, verklaarde mensenrechtengezant Lukin dat de politie haar bevoegdheden in aanzienlijke mate had overschreden. De gouverneur van Sint Petersburg Matvijenko heeft opdracht gegeven alle klachten over het hardhandige optreden van de Russische politie-eenheden te onderzoeken. Hetzelfde wordt verlangd door Poetins EU-gezant Sergej Jastrzjembski. Voorts zei Ella Pamfilova, de voorzitster van de presidentiële raad inzake de ontwikkeling van maatschappelijke instituties en het maatschappelijk middenveld, dat door het politie-optreden wereldwijd schade is berokkend aan het aanzien van Rusland.</p>
      <p sl="de">Ook de Duitse regering heeft op deze gebeurtenissen gereageerd en op 16 april bij monde van het EU-voorzitterschap openlijk haar bezorgdheid geuit. Voorts verklaarde de plaatsvervangend regeringswoordvoerder Thomas Steg, eveneens op 16 april, in Berlijn dat het buitensporige geweld dat in het betreffende weekend is gebruikt aanleiding is tot zorg. Ook het optreden tegen journalisten noemde hij onacceptabel.</p>
      <p sl="de">De Duitse regering verwacht van Russische zijde dat er volkomen openheid van zaken wordt gegeven. De Duitse ambassade in Moskou maakte na de voorvallen in Moskou en Sint Petersburg direct en op het hoogste niveau haar bezwaren kenbaar en eiste dat er terstond en volledig opheldering zou worden verschaft over de gang van zaken. Verder zullen wij de situatie omtrent de vrijheid van meningsuiting en vergadering nadrukkelijk aan de orde stellen tijdens de mensenrechtenbesprekingen tussen de EU en Rusland die op 3 mei plaatsvinden.</p>
      <p sl="de">De ontwikkeling van de mensenrechtensituatie in Rusland moet op de voet worden gevolgd. Dat geldt vooral voor de vrijheid van meningsuiting en vergadering en voor de vrije en eerlijke toegang tot de media. Rusland heeft zich als lid van de Verenigde Naties, van de nieuwe Mensenrechtenraad, van de Raad van Europa en van de OVSE verbonden tot eerbiediging van de grondrechten. De eerbiediging van de grondrechten is mede van groot belang met het oog op de komende verkiezingen in Rusland.</p>
      <p sl="de">Wij zullen tegenover Rusland duidelijk maken dat het in het eigen belang van dit land is al het mogelijke te doen om ervoor te zorgen dat de vrijheid van meningsuiting en vergadering wordt versterkt en niet verder wordt verzwakt.</p>
      <p sl="de">Ik ben van mening dat Russische intellectuelen en kunstenaars voor een belangrijk deel een bijdrage hebben geleverd aan de waarden en mensenrechten waarop Europa is gebouwd. Laten wij dat onthouden en ervoor zorgen dat het pad van deze waarden en mensenrechten wordt bewandeld en geen ander.</p>
      <a text="(Applaus)"/>
    </intervention>
    <intervention id="4-190" speaker_id="photo_generic" name="Joaquín Almunia" is_mep="True" mode="spoken">
      <p sl="en">lid van de Commissie . – Mevrouw de Voorzitter, ook de Commissie maakt zich zorgen over het buitenproportionele gebruik van geweld door de Russische rechtshandhavende autoriteiten tegen vreedzame demonstranten en journalisten, met name in Moskou en Sint Petersburg op 14 en 15 april. Tevens zijn wij bezorgd over het aantal willekeurige aanhoudingen tijdens deze protestbijeenkomsten door de oppositie.</p>
      <p sl="en">De vrijheid van meningsuiting en van vergadering – waaronder het houden van demonstraties – zijn fundamentele mensenrechten. Ze zijn de hoekstenen van een pluralistische democratie. Door middel van zijn lidmaatschap van de VN, de OESO en de Raad van Europa heeft Rusland zich ertoe verbonden deze vrijheden te respecteren. In de aanloop naar de Russische parlements- en presidentiële verkiezingen is dat des te belangrijker.</p>
      <p sl="en">De EU heeft voornoemde zorgen op 16 april neergelegd in een Verklaring van het voorzitterschap. We merken verder op dat de plaatsvervangende presidentiële woordvoerder in het openbaar heeft gezegd dat er sprake was geweest van een enigszins overdreven reactie van de kant van oproerpolitie.</p>
      <p sl="en">De Commissie zal de ontwikkelingen in de aanloop naar de verkiezing op de voet blijven volgen. Ook zullen we deze kwesties tijdens ons bilateraal overleg met de Russische autoriteiten ter tafel blijven brengen, waaronder tijdens het komende periodieke mensenrechtenoverleg tussen de EU en Rusland op 2 en 3 mei.</p>
    </intervention>
    <intervention id="4-191" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Het debat is gesloten.</p>
      <p sl="nl">De stemming vindt dadelijk plaats.</p>
    </intervention>
  </section>
  <section id="creitem28" title="14.2. Ontvoering van de journalist Alan Johnston in Gaza">
    <intervention id="4-193" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Aan de orde zijn zes ontwerpresoluties over de ontvoering van de journalist Alan Johnston in Gaza.</p>
    </intervention>
    <intervention id="4-194" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">auteur . – Mevrouw de Voorzitter, met uw welnemen zou ik allereerst willen vermelden dat meer dan 1000 BBC-personeelsleden, vrienden en collega’s van Alan Johnston vorige week een wake voor hem hebben gehouden bij BBC-gebouwen over de hele wereld. Voor nu wil ik graag de BBC-mensen die hier in Straatsburg werken en vandaag hier ter ere van hun vermiste collega op de publieke tribune aanwezig zijn om naar ons debat te luisteren, van harte welkom heten.</p>
      <a text="(Applaus)"/>
      <p sl="en">Als er ergens op de wereld iemand wordt ontvoerd, richten de vrienden en verwanten van het slachtoffer hun hoop op de media om het lot van hun dierbare onder de aandacht van het publiek en van ons politici te houden. Als de ontvoerde zelf een journalist is, is het onze verantwoordelijkheid om ons te bekommeren om zijn of haar lot, net zoals hij of zij zich om het lot van anderen bekommert.</p>
      <p sl="en">Dat geldt ook voor BBC-journalist Alan Johnston die 46 dagen geleden in de Gazastrook werd ontvoerd. Zijn persoonlijke loopbaan is typisch een uiting van de uitmuntende reputatie van de BBC als het gaat om integriteit en objectiviteit. Voorheen heeft Alan in Oezbekistan en Afghanistan gewerkt, en nu was hij zeer bevlogen met zijn verslaggeving over het Palestijnse volk, waarmee hij een nauwe band heeft en waarvoor hij een diep respect koestert. Ook zijn publiek is zich hier terdege van bewust; 50 000 onder hen hebben deze week de online petitie voor zijn vrijlating ondertekend.</p>
      <p sl="en">Onze gedachten gaan uiteraard in de eerste plaats uit naar Graham en Margaret Johnston en de overige leden van zijn familie. Wij wensen hen veel sterkte en moed toe.</p>
      <p sl="en">Tevens zou ik mijn waardering willen uitspreken voor de inspanningen van management en personeel van de BBC, alsook mijn dank aan de journalisten en vakbonden in Groot-Brittannië en wereldwijd voor hun campagne ten behoeve van de vrijlating van Alan.</p>
      <p sl="en">Een van zijn collega’s vertelde mij hier vandaag dat Alan bekend staat als iemand die bij uitstek verhalen tot leven kan brengen. Nu is zijn leven ons verhaal. Dankzij zijn uitgesproken moed om als enige westerse journalist permanent gestationeerd te zijn binnen de Gazastrook zelf, heeft hij verslag kunnen doen van het lijden van het Palestijnse volk, en nu is hij het ultieme geval geworden van de journalist die in zijn eigen verhaal terecht gekomen is, een slachtoffer van het lijden zelf.</p>
      <p sl="en">Er wordt ons gezegd dat Alan nog steeds in leven is en in veilige handen, maar niet in welke. We kunnen alleen maar speculeren over de vraag of zijn ontvoering een politieke achtergrond heeft, of het om geld te doen was, of misschien om erkenning. We tasten daarover volledig in het duister. Wat we wel weten is dat om te voorkomen dat anderen hetzelfde gebeurt als wat Alan overkomen is er politiek begrip en een dito oplossing nodig is.</p>
      <p sl="en">Wat we vandaag doen is echter niet politiek van aard, maar puur menselijk. We zeggen tegen eenieder die het maar hoort: laat Alan Johnston ongedeerd en ongehinderd vrij! Het Europees Parlement zou het zeer verwelkomen als de deze week door de Europese ministers van Buitenlandse Zaken toegezegde hulp en het door onze eigen hoge vertegenwoordiger beloofde “permanente contact” bewaarheid worden. Wij vertrouwen erop dat u uw beloften onverwijld zult nakomen. Ook heb ik begrepen dat commissaris Almunia, naar aanleiding van het debat van vandaag ervoor zal pleiten dat de heer Michel dit weekend het lot van Alan Johnston lot bij president Abbas en vertegenwoordigers van de Palestijnse Autoriteit onder de aandacht brengt. Daarvoor onze hartelijke dank.</p>
      <p sl="en">Het Europees Parlement is erkentelijk voor de steun en samenwerking van de Palestijnse Autoriteit en we zijn trots op de steun die Europa u levert ter behoud van uw ambtenarenkorps en de vitale diensten die het levert. Maar het was uw inlichtingendienst die kans heeft gezien contact te leggen met degenen die Alan hebben ontvoerd, en op u is onze hoop gevestigd op een spoedige doorbraak.</p>
      <p sl="en">In de radiowereld wordt gezegd dat niets zeggen in de microfoon de grootste misdaad is. De ontvoering van Alan Johnston is de radiostilte die erom schreeuwt doorbroken te worden.</p>
      <a text="(Applaus)"/>
    </intervention>
    <intervention id="4-195" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">auteur. – Mevrouw de Voorzitter, er zijn journalisten die beter of slechter hun plichten nakomen en er zijn goede en slechte media. Alan Johnston was een goed journalist bij een goed, populair en erkend medium: de BBC. Alan Johnston werd gegijzeld, ondanks of juist vanwege het feit dat hij wilde werken voor de mensen tussen wie hij werkte, voor die mensen van het Nabije Oosten die zich momenteel in een benarde situatie bevinden. Hij werkte voor hen, want hij informeerde de wereld over de toestand daar, en door ons van informatie te voorzien, gaf hij ons politici de kans ook ons best te doen om die situatie op te lossen. Helaas hebben wij heel weinig invloed.</p>
      <p sl="pl">Mevrouw de Voorzitter, gijzelingen, terrorisme en moorden zijn helaas onderdelen van de wereld van vandaag. Het is een wereld waar geen principes meer bestaan, zelfs geen principes meer – als je dat zo mag zeggen – waar het gaat om oorlogsvoering. Die oorlogen worden op een uitermate onwaardige manier gevoerd. Alan Johnston is daar het slachtoffer van geworden. In zekere zin zijn wij daar allen slachtoffer van geworden. Ik hoop dat de bevoegde machtsorganen al het mogelijke doen om hem te bevrijden.</p>
    </intervention>
    <intervention id="4-196" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">auteur. – Mevrouw de Voorzitter, het staat als een paal boven water dat als gevolg van de weerzinwekkende de facto belegering – een uitvloeisel van het agressieve optreden van de Israëlische regering en het gedogen ervan door de Westerse regeringen – de Palestijnen in de Gazastrook ernstig gebukt gaan onder grove schending van het mensenrechten.</p>
      <p sl="en">Het is goed dat die dagelijkse ellende van het Palestijnse volk dankzij het werk van journalisten wereldwijd onder de aandacht wordt gebracht van het publiek. Die journalisten werken met gevaar voor eigen leven om de vrijheid van informatie te verdedigen, en dragen aldus bij aan de strijd van het Palestijnse volk voor gerechtigheid. De ontvoering van een journalist als Alan Johnston druist daarom in tegen het belang van het Palestijnse volk en is buitengewoon schadelijk voor hun zeer terechte eisen. We roepen het Palestijnse volk ertoe op om zich nog meer in te zetten voor de vrijlating van Alan Johnston. Wij zijn er namelijk van overtuigd dat zij hiermee uiteindelijk nog het meest zichzelf helpen.</p>
    </intervention>
    <intervention id="4-197" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">Auteur . – Voorzitter, Gaza is een klein, maar sterk verstedelijkt gebied, vrijwel afgesloten van de buitenwereld. De met geld van de Europese Unie voorbereide haven en luchthaven hebben zich dankzij de tegenwerking van buurstaat Israël niet kunnen ontwikkelen. De open verbinding met het langs de Jordaan gelegen veel grotere deel van de toekomstige Palestijnse staat, is er evenmin gekomen. Israël, lange tijd een plek die werkgelegenheid bood, heeft uit vrees voor aanslagen die mogelijkheid grotendeels afgesneden en laat via de grenspost Erez veel minder mensen toe.</p>
      <p sl="nl">Israël controleert ook de grensovergang met Egypte. In dit geïsoleerde gebied woont een groot deel van de Palestijnse bevolking opeengepakt, zonder werk, zonder inkomen en zonder toereikende huisvesting. Het verstandige besluit om de Israëlische kolonistendorpen uit deze kuststrook terug te trekken, loste wel iets op voor de door hun omgeving gehate inwoners van die dorpen, maar nauwelijks iets voor alle andere inwoners.</p>
      <p sl="nl">Gaza is een rampgebied vol mensen zonder vooruitzichten voor de toekomst. Dat maakt het tot een soort gevangenis een broedplaats voor wanhoopsdaden. Die wanhoopsdaden bestonden lange tijd vooral uit zelfmoordaanslagen tegen Israëlische doelen, maar ook ontvoeringen behoren ertoe. Alan Johnston is de vijftiende ontvoerde journalist in Gaza en in de maand na zijn ontvoering, is lang niets over hem vernomen.</p>
      <p sl="nl">Alle Palestijnse leiders, president Mahmoud Abbas, premier Ismail Haniya en de gevangen lijstaanvoerder van de PLO, Marwan Barghouti, veroordelen eensgezind dit soort wandaden. Bij gebrek aan overtuigende successen op weg naar een eigen staat en naar voorzieningen en inkomsten voor hun volk zijn zij de controle over de gebeurtenissen aan het kwijtraken. Zonder perspectief voor Gaza nemen onbekende criminelen de macht over. Voor Palestina en Israël maakt het de toestand er niet beter op. Voor journalisten wordt het, net als in Irak en Afghanistan, steeds meer onmogelijk om ter plaatse de ontwikkelingen te volgen. Daarom moeten wij alert zijn, daarom moeten de ontvoerde journalisten vrij.</p>
    </intervention>
    <intervention id="4-198" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">auteur van de ontwerpresolutie. – Mevrouw de Voorzitter, vorig jaar is een recordaantal journalisten gekidnapt en om het leven gekomen. Het is nu onze plicht om ervoor te zorgen dat dit record in 2007 niet wordt gebroken. Het is onze plicht om Alan Johnston te helpen zodat hij wordt vrijgelaten.</p>
      <p sl="sv">Mijn gedachten gaan uit naar zijn gezin, zijn familie en collega’s, en ik moet zeggen dat ik goede hoop heb dat hij zal worden vrijgelaten. We weten dat Palestijnse leiders de kidnapping veroordelen. We weten dat de kidnappers niet worden gesteund door het Palestijnse volk. We weten dat zij begrijpen dat Alan Johnston zich gedurende zestien jaar meer dan iemand anders heeft ingespannen om verslag te doen van hun lijden. Met steun van deze argumenten kunnen ook wij bijdragen tot zijn vrijlating.</p>
      <p sl="sv">Ik ben zelf in Gaza geweest en weet hoe moeilijk het daar is. De beste mogelijkheid om ons allen ertoe te bewegen om de bevolking daar aan betere omstandigheden te helpen is echter dat we ervoor zorgen dat daar zoveel mogelijk journalisten zijn en dat zoveel mogelijk journalisten schrijven over wat daar gebeurt. Omdat het Palestijnse volk weet dat deze kidnapping strijdig is met hun belang, ben ik er zeker van dat de kidnappers geen steun zullen krijgen en dat ze Alan Johnston uiteindelijk zullen moeten loslaten.</p>
    </intervention>
    <intervention id="4-199" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">auteur. – Mevrouw de Voorzitter, staat u mij toe mijn leedwezen te betuigen over deze zaak. Voor de zoveelste maal is een journalist, die in weerwil van de moeilijke en gevaarlijke omstandigheden de moed had om zijn werk te doen, het slachtoffer geworden van ontvoering. Daardoor zijn wij, politici, maar ook de internationale publieke opinie beroofd van informatie over de tragische toestand in het gebied.</p>
      <p sl="el">Ik hoop dat met de mobilisering van de publieke opinie en de politieke leiding op Palestijns grondgebied, en met een efficiënt optreden van de regering van nationale eenheid – dat elke dag zichtbaarder moet worden – zal worden bijgedragen aan de vrijlating van journalist Alan Johnston, dat men de verantwoordelijken bekend zal maken en recht zal doen wedervaren.</p>
      <p sl="el">Volgende week gaat een delegatie van Parlementsleden – waarvan ook ik, evenals enkele hier aanwezige collega’s deel zullen uitmaken – naar het Palestijns grondgebied. Wij zullen, in het kader van de internationale overeenkomsten en onze bilaterale betrekkingen met de Palestijnse Autoriteit, onze ongerustheid overbrengen en elke mogelijke druk uitoefenen om ervoor te zorgen dat Alan Johnston wordt vrijgelaten – als dit probleem dan nog niet opgelost mocht zijn – en een zo groot mogelijk aantal garanties wordt verkregen voor de veiligheid van niet alleen de inheemse burgers maar ook de bezoekers in het gebied.</p>
    </intervention>
    <intervention id="4-200" speaker_id="28118" name="Simon COVENEY" is_mep="True" mode="spoken" nationality="Ireland" birth_date="16-06-1972" birth_place="Cork" p_group="Group of the European People's Party (Christian Democrats) and European Democrats" m_state="IE">
      <p sl="en">namens de PPE-DE-Fractie . – Mevrouw de Voorzitter, ik hoop dat dit debat en de resolutie enigszins zullen bijdragen aan de druk die door de internationale gemeenschap wordt uitgeoefend om de vrijlating van Alan Johnston te bewerkstelligen, die twee weken geleden ontvoerd werd.</p>
      <p sl="en">Als leden van dit Parlement moeten we onze stem luid en duidelijk laten horen en de gewelddadigheden die hebben plaatsgevonden krachtig veroordelen, evenals de ontvoering van een man die de reputatie heeft verworven van een van de meest toonaangevende verslaggevers ter wereld. In de loop van vele jaren – maar vooral tijdens de afgelopen drie jaar in Gaza – heeft hij de reputatie opgebouwd van een verslaggever die op objectieve en evenwichtige wijze verslag uitbrengt over een zeer complexe situatie.</p>
      <p sl="en">We roepen eenieder die invloed op of macht over zijn overweldigers heeft om al het mogelijke te doen om zijn vrijlating te bewerkstelligen. Voor het Palestijnse volk zelf draagt deze crisis verder bij aan een toch al tragische situatie. Zij draagt de boodschap uit naar de rest van de wereld dat zelfs ervaren journalisten niet welkom of veilig zijn in Gaza.</p>
      <p sl="en">Deze man heeft de rest van de wereld geïnformeerd over het leed, het onrecht en de tragiek die blijven voortduren in dat gebied. Hem op de korrel nemen door hem te ontvoeren is niet alleen een ontstellend misdrijf op zich, maar ook destructief voor de zaak van het Palestijnse volk.</p>
      <p sl="en">Gaza is al geïsoleerd genoeg zonder dat nauwkeurige verslaggeving door de media wordt stopgezet. We roepen met name de Palestijnse Autoriteit op om het tot een absolute prioriteit te verheffen zich in te zetten voor zijn vrijlating, en de Raad en de Commissie om zich daartoe tot het uiterste in te spannen.</p>
      <p sl="en">Tot slot betuig ik namens de PPE-DE-Fractie in dit Parlement mijn oprechte steun aan de familie en vrienden van Alan Johnston. Ik hoop dat hun beproeving spoedig een positief einde kent en zij opgelucht adem kunnen halen.</p>
    </intervention>
    <intervention id="4-201" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">namens de ALDE-Fractie . – Ook ik wil mijn steun en die van de ALDE-Fractie betuigen aan Alan Johnston en zijn familie.</p>
      <p sl="en">Ik denk niet dat iemand van ons zich kan voorstellen waarom hij wordt gegijzeld. Hij is een man die het steeds voor het Palestijnse volk heeft opgenomen. Het is ongelofelijk dat zo iemand ontvoerd wordt. Wat hoopt men ermee te bereiken? Het doet de Palestijnse zaak zeker geen goed, zoals veel Palestijnen zelf al hebben aangegeven. Zijn enige misdaad is zijn overtuiging dat het verhaal van Gaza en zijn bevolking verteld moet worden op een eerlijke en evenwichtige manier, en dat heeft hij de afgelopen drie jaar op uitzonderlijke wijze gedaan. Hij was de enige buitenlandse correspondent die permanent in de Gazastrook verbleef.</p>
      <p sl="en">We hoopten allemaal dat hij al zou zijn vrijgelaten, net als de veertien anderen die sinds 2005 zijn ontvoerd en die ook zijn vrijgelaten, en vandaag voegen wij onze stemmen toe aan die van degenen die de Palestijnse Autoriteit vragen haar inspanningen om de spoedige vrijlating van Alan Johnston te bewerkstelligen, te verdubbelen. Ook eisen we dat alle aanvallen op journalisten worden gestaakt. Wat kunnen we daar nog aan toevoegen? Ik weet zeker dat mensen in de hele Europese Unie hopen op en bidden voor zijn vrijlating. Het enige wat we vandaag doen, is proberen onze stemmen toe te voegen aan die van zijn ouders en collega’s, en tegen zijn ontvoerders te zeggen: besef dat als hem iets overkomt u een krachtige stem kwijtraakt die uw verhaal aan de wereld vertelt. Het enige wat u ermee zult bereiken, is dat u uzelf en de Palestijnse bevolking nog verder isoleert. Dat kan niet de bedoeling zijn. U wilt dat uw stem gehoord wordt, niet dat u nog dieper in de marge van de samenleving belandt. Deze daden maken het voor degenen onder ons die de Palestijnse zaak altijd gesteund hebben moeilijker om mensen te overtuigen van de redelijkheid van het argument, en daarom is dit volledig destructief en wordt de nog altijd lijdende Palestijnse bevolking verraden.</p>
    </intervention>
    <intervention id="4-202" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Dames en heren, ik heb de brief ondertekend waarin een aantal afgevaardigden een beroep doet op de Palestijnse autoriteit en andere organisaties om zich in te zetten voor de onmiddellijke en onvoorwaardelijke vrijlating van de BBC-journalist.</p>
      <p sl="cs">Wij verzoeken de Raad en de Commissie dringend om ditzelfde te doen en om sancties op te leggen als de diplomatieke onderhandelingen op niets uitlopen. De ontvoerders die deze journalist nu al 46 dagen vasthouden en ook president Abbas moeten weten dat zij op deze manier heel Palestina in gijzeling nemen en isoleren en daardoor de ontwikkeling van het land stremmen.</p>
      <p sl="cs">Ik wijs er met nadruk op dat de vrijlating van Alan Johnston van cruciaal belang is voor de veiligheid van alle journalisten in het Nabije Oosten. Ik wil hier in het Parlement mijn grote bewondering uitspreken voor het werk dat Johnston de afgelopen drie jaar heeft verricht in Gaza en ik wil de heldenmoed prijzen van hem en al zijn collega’s die, gesteund door hun gezinnen, borg staan voor de onafhankelijke berichtgeving uit conflictgebieden overal ter wereld. Zij zijn een belangrijke bron van hoop voor locale bevolkingen die blootstaan aan bloedig geweld, geweld dat zonder onafhankelijke berichtgeving niet kan worden veroordeeld en bestraft.</p>
      <p sl="cs">Europa moet zich tot het uiterste inspannen om ervoor te zorgen de dat journalisten in dit gebied veilig zijn.</p>
    </intervention>
    <intervention id="4-203" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Mevrouw de Voorzitter, Alan Johnston is al zestien jaar journalist voor de BBC en heeft gewerkt in een groot aantal landen, waaronder Afghanistan en Oezbekistan, dus hij heeft niet bepaald een makkelijk leventje gekozen! Tijdens zijn drie jaar in Gaza ontwikkelde hij een sterke belangstelling voor de sociale en politieke ontwikkelingen daar, en heeft hij het verhaal van de bevolking van Gaza verteld. Daarom, zoals anderen ook al zeiden, schaadt het de Palestijnse bevolking zeer dat hij het werk waar hij van houdt en waar hij zich zo uitstekend van kwijt, niet kan uitoefenen.</p>
      <p sl="en">Alleen al in 2005 en 2006 zijn 181 journalisten en assistenten gedood, zijn er 1678 gearresteerd, 56 ontvoerd en 2780 fysiek aangevallen of bedreigd. In 2006 vielen met 103 slachtoffers de meeste doden sinds 1994, met name in Rwanda, Algerije en het voormalige Joegoslavië. Censuur en mediaverboden zijn uiteraard algemeen voorkomend en hardnekkig.</p>
      <p sl="en">In deze gezamenlijke ontwerpresolutie roepen we alle organen van de Europese Unie – diplomaten van de lidstaten, de Hoge Vertegenwoordiger voor het GBVB en de Commissie – op om hun inspanningen om de vrijlating van de heer Johnston te bewerkstelligen, te versterken en te bundelen. Ook roepen we de Palestijnse Autoriteit op om haar inspanningen te vergroten, en de kwestie zal ongetwijfeld des te meer prioriteit krijgen als er druk wordt uitgeoefend door de Palestijnse bevolking. Ik dank iedereen in Gaza – journalisten en alle burgers – voor hun luide eis om de vrijlating van Alan Johnston. Ze weten dat ze een integere, toegewijde journalist nodig hebben om hen een venster op de wereld te geven.</p>
      <p sl="en">Een vrije democratie kan niet gedijen zonder een vrije pers. We eisen de veilige terugkeer van Alan Johnston, en bewijzen eer aan de moed van alle journalisten die hun veiligheid op het spel zetten om de wereld de waarheid te brengen en ons allen te kunnen laten genieten van de democratie.</p>
    </intervention>
    <intervention id="4-204" speaker_id="photo_generic" name="Günter Nooke" is_mep="True" mode="spoken">
      <p sl="de">fungerend voorzitter van de Raad . Mevrouw de Voorzitter, geachte afgevaardigden, staat u mij toe om op deze plaats namens de Raad te verklaren hoezeer dit thema ons allen beklemt. Op 12 maart is in Gaza de BBC-correspondent Alan Johnston ontvoerd. In de Raad Buitenlandse Zaken van afgelopen maandag was men zeer bezorgd over de heer Johnston, die nu al zes weken wordt vastgehouden. Wij eisen zijn onvoorwaardelijke en onmiddellijke vrijlating.</p>
      <p sl="de">De heer Johnston is een internationaal gerespecteerd journalist, die veel vrienden in Gaza heeft en zijn streven is altijd geweest de situatie daar onder de aandacht van de wereld te brengen. Zijn ontvoering is een criminele daad, die ik ten scherpste veroordeel. Op deze plaats wil ik mijn medeleven betuigen met zijn familie, die zich voor hem inzet en nu al meer dan anderhalve maand in angst en bange onzekerheid verkeert.</p>
      <a text="(Applaus)"/>
    </intervention>
    <intervention id="4-205" speaker_id="photo_generic" name="Joaquín Almunia" is_mep="True" mode="spoken">
      <p sl="en">lid van de Commissie . – Mevrouw de Voorzitter, het is meer dan zes weken geleden dat Alan Johnston is ontvoerd, en de Commissie heeft haar solidariteit uitgesproken met zijn familie, vrienden en collega’s in deze zeer moeilijke tijd.</p>
      <p sl="en">Margot Wallström heeft als vice-voorzitter van de Commissie namens het hele college een openbare verklaring afgelegd over de ontvoering van de heer Johnston, waarin zij haar diepe ongerustheid uitsprak over zijn benarde toestand en opriep tot zijn onmiddellijke vrijlating. Deze week is de ontvoering veroordeeld door de Raad, die heeft opgeroepen tot de onvoorwaardelijke vrijlating van de heer Johnston. Bovendien heeft ook mijn collega Louis Michel gisteren de kwestie van de ontvoering van de BBC-journalist ter sprake gebracht tijdens een bijeenkomst met de Palestijnse vice-president, de heer al-Ahmad. Hij vroeg hem al zijn invloed en contacten aan te wenden en alles in het werk te stellen om de heer Johnston op te sporen. De vice-president verzekerde de heer Michel ervan dat hij al het mogelijke zou doen om een spoedige vrijlating te bewerkstelligen.</p>
      <p sl="en">Commissaris Michel heeft die verzoeken ook herhaald op bijeenkomsten met andere Palestijnse gesprekspartners tijdens zijn reis naar het gebied. Er zijn intensieve gecoördineerde diplomatieke inspanningen gaande voor de onmiddellijke vrijlating van de heer Johnston. Onze staf in Jeruzalem volgt de ontwikkelingen op de voet en deelt ons mee dat de Palestijnse autoriteiten in samenwerking met de veiligheidstroepen, alle mogelijke opties voor een succesvolle uitkomst bespreken met de Britse regering.</p>
      <p sl="en">Deze kwestie blijft een hoge prioriteit voor president Abbas, en we nemen nota van de openbare verklaringen die ook door premier Haniyeh zijn gedaan, alsmede door de heer Barghouti namens Palestijnse gevangenen, en door Palestijnen wereldwijd, waarin zij deze ontvoering veroordelen.</p>
      <p sl="en">Het is duidelijk dat de ontvoering van een vooraanstaand journalist als Alan Johnston, die zo veel heeft gedaan om de situatie waarin de Palestijnen verkeren bij de rest van de wereld onder de aandacht te brengen, bijzonder verontrustend is. Degenen die verantwoordelijk zijn voor zijn ontvoering bewijzen de zaak van de Palestijnse bevolking en het vredesproces in de Midden-Oosten een slechte dienst.</p>
      <a text="(Applaus)"/>
    </intervention>
    <intervention id="4-206" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Dank u voor deze verklaringen.</p>
      <p sl="nl">Het debat is gesloten.</p>
      <p sl="nl">De stemming vindt dadelijk plaats.</p>
    </intervention>
  </section>
  <section id="creitem29" title="14.3. Situatie van de mensenrechten op de Filipijnen">
    <intervention id="4-208" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Aan de orde zijn zes ontwerpresoluties over de situatie van de mensenrechten op de Filipijnen.</p>
    </intervention>
    <intervention id="4-209" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">auteur . – Mevrouw de Voorzitter, met de resolutie van vandaag geven wij uiting aan onze grote bezorgdheid over het toenemend aantal politieke moorden die de laatste jaren in de Filippijnen zijn gepleegd. De mensenrechtenorganisatie Karapatan heeft sinds 2001 839 gevallen van buitengerechtelijke executies geregistreerd. De slachtoffers waren allemaal mensen die opkwamen voor de wensen van de bevolking: boerenleiders die voor land streden, arbeiders en vakbondsleiders die vroegen om passende lonen en betere arbeidsvoorwaarden en toegewijde kerkfunctionarissen.</p>
      <p sl="de">Willekeurige executies, alomtegenwoordige politieke repressie, toenemende militarisering, straffeloosheid en bescherming van daders uit paramilitaire en militaire eenheden zijn helaas uitgegroeid tot het handelsmerk van de regering. Lange tijd keek het buitenland weg. Voor het Intenationaal Gerechtshof in Den Haag zijn onwetendheid en een verkeerde inschatting van de situatie net zozeer verantwoordelijk voor deze langdurige veronachtzaming als de steun van de Verenigde Staten, waarop de regering in Manila zich kon en nog steeds kan verlaten.</p>
      <p sl="de">Wij veroordelen de grove en systematische schendingen van de burgerrechten, de ontvoeringen, de verdwijningen en de politieke moorden. Wij roepen de Filippijnse autoriteiten met klem op onderzoek naar deze zaken te verrichten en de verantwoordelijke personen voor de rechter te brengen. Wij doen tevens een beroep op de Filippijnse autoriteiten om over te gaan tot ratificering van het onlangs goedgekeurde VN-Verdrag inzake gedwongen verdwijningen en om in dit verband de nodige uitvoeringsbepalingen goed te keuren. Al deze stappen zijn noodzakelijk om de eerste stap te kunnen zetten naar de-escalatie, zodat er over een paar weken min of meer democratische verkiezingen kunnen worden gehouden.</p>
    </intervention>
    <intervention id="4-210" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">auteur . – Mevrouw de Voorzitter, de situatie van de mensenrechten op de Filippijnen is ernstig en wordt slechter. De internationale mensenrechtenorganisaties ontvangen steeds vaker berichten van buitengerechtelijke executies, illegale vasthoudingen, foltering, en bedreiging en intimidatie van politici, vakbondsleden, studenten en vertegenwoordigers van organisaties op het gebied van religie en mensenrechten.</p>
      <p sl="en">De regering van de Filippijnen lijkt niet in staat en vaak niet genegen te zijn om met de nodige vastberadenheid de volgende stappen te zetten, zowel in het onderzoeken van deze schendingen van de mensenrechten als in het krachtig en doeltreffend vervolgen van de daders. In deze ontwerpresolutie willen we onze diepe ongerustheid uiten aan het adres van de Filippijnse regering over de erbarmelijke en zorgwekkende toestand in haar land. Tegelijkertijd willen we een krachtig signaal afgeven dat de Europese Unie niet passief zal toekijken hoe de situatie van de mensenrechten op de Filippijnen steeds verder verslechtert. We zullen de nodige maatregelen treffen als er niet spoedig verbetering in de situatie komt.</p>
    </intervention>
    <intervention id="4-211" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">auteur . – Mevrouw de Voorzitter, in zijn rapport van 22 maart aan de Mensenrechtenraad van de Verenigde Naties laat speciale VN-vertegenwoordiger Philip Alston zich in duidelijke taal uit over de buitengerechtelijke executies op de Filippijnen. Tot de slachtoffers van deze executies behoren – zoals in de gezamenlijke resolutie is geformuleerd – leden van oppositiepartijen, kerkfunctionarissen, vakbondsleiders, boeren, journalisten, advocaten, mensenrechtenactivisten enzovoort, maar ook personen die getuige waren van buitengerechtelijke executies, die door vertegenwoordigers van de regering werden beschuldigd te behoren tot organisaties die als dekmantel fungeren voor illegale gewapende groeperingen.</p>
      <p sl="de">De regering-Arroyo draagt een hoge mate van verantwoordelijkheid voor meer dan achthonderd politieke moorden sinds haar aantreden in 2001. Politieke moord als middel wordt niet geschuwd bij de “bestrijding van de opstand” door leger en politie in de Filippijnen. In een hoofdstuk van het rapport Orders of Battle wordt aan de hand van documenten van de het Filippijnse leger duidelijk gemaakt dat de buitengerechtelijke executies tot de strategie van het leger en de politie behoren. Deze gevechtsorders, op basis waarvan het Filippijnse leger optreden en waarvan ook de nationale Filippijnse politie zich vaak bedient, monden uit in een militaire strijd tegen politieke tegenstanders.</p>
      <p sl="de">Nu wil de fractie van de conservatieven kennelijk elke verwijzing naar “de rol die de strijdkrachten spelen bij deze moorden” wegstemmen uit de gezamenlijke resolutie. Dat is een regelrecht schandaal. Het zou een slag in het gezicht betekenen van niet alleen de VN en haar speciale rapporteur maar ook van de slachtoffers en hun vrienden en familie. In het verslag van de speciale VN-rapporteur staat bovendien: “Kranten brengen bijna dagelijks berichten waarin hooggeplaatste militairen aandringen op het uitschakelen van dergelijke groepen en de bevolking er met klem op wijzen dat ze goed moeten beseffen dat steun aan kandidaten van deze groepen bij de volgende verkiezingen neerkomt op steun aan de vijand.” Dat laat aan duidelijkheid niets te wensen over. Ik doe dan ook het verzoek de genoemde passage niet weg te stemmen uit de resolutie en een duidelijk signaal vanuit het Parlement af te geven.</p>
    </intervention>
    <intervention id="4-212" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">auteur. – Mevrouw de Voorzitter, aan de vooravond van belangrijke verkiezingen – zoals de lokale en de kamerverkiezingen op de Filippijnen – is het relevant de aandacht te vestigen op de voornaamste problemen van dit land, en wel in het bijzonder de verontrustende escalatie van misdrijven en buitengerechtelijke moorden – al meer dan 800 sinds president Arroyo in 2001 aan de macht kwam in deze archipel – die voor het overgrote deel nog onbestraft zijn gebleven.</p>
      <p sl="es">De huidige situatie in de Filippijnen geeft een duidelijk patroon van politieke moorden te zien, en we moeten de regering in Manilla dan ook oproepen dat zij de vereiste maatregelen neemt om een einde te maken aan de bedreigingen en intimidaties van oppositieleden, verslaggevers, van boeren die voor hun rechten opkomen in het kader van de huidige landbouwhervorming, van verdedigers van de mensenrechten en ook van getuigen in rechtzaken tegen degenen die slachtoffers maken.</p>
      <p sl="es">Zo waarschuwen verscheidene mensenrechtenorganisaties – zoals Food First Information en Action Network (FIAN) – er al sinds enige tijd voor dat de nationale programma’s voor landbouwhervormingen niet geïmplementeerd worden, wat inhoudt dat vele grootgrondbezitters weigeren om landbouwgrond aan de boeren af te staan. Het klimaat van geweld dat met deze situatie samenhangt, heeft ertoe geleid dat er in totaal al minstens 38 boerenleiders vermoord zijn.</p>
      <p sl="es">Het is toe te juichen dat het Voorzitterschap het beginsel van nultolerantie inzake schendingen van de mensenrechten omarmd heeft, maar die schendingen zijn van zo’n omvang, dat veel ambitieuzere acties vereist zijn, in het bijzonder wanneer uit meerdere nationale en internationale verslagen blijkt dat delen van het leger en de politie rechtstreeks bij deze gewelddadigheden betrokken zijn. Deze verslagen omvatten onder meer de verklaringen van de Speciale Rapporteur voor buitengerechtelijke executies van de Raad van de Mensenrechten van de Verenigde Naties, Philip Alston, evenals die van de Commissie-Melo.</p>
      <p sl="es">De situatie is vooral zorgwekkend op het schiereiland Bontoc, waar honderden landbouwers geconfronteerd worden met veelvuldige intimidaties en fysiek geweld door particuliere gewapende groepen.</p>
      <p sl="es">Ten slotte vind ik het van belang dat wij kennis nemen van het werk dat gedaan wordt door het onderhandelingspanel van het vredesproces, en van de verklaring van de regering dat zij een diepgaande zelfbeschikking van het volk van Mindanao zal waarborgen.</p>
      <p sl="es">Verder moet ik eens te meer de bedenkingen naar voren brengen die velen onder ons hebben over het opnemen van sommige Filippijnse groepen – zoals het Leger van het Nieuwe Volk – in de EU-lijst van terroristische groeperingen, aangezien dit niet bevorderlijk is voor de toekomstige vredesonderhandelingen, maar ze juist bemoeilijkt.</p>
      <p sl="es">Overeenkomstig het verzoek van verschillende internationale organisaties en instellingen voor de verdediging en bevordering van de mensenrechten hopen wij dat deze dringende resolutie er mede voor zorgt dat de regering van de Filipijnen een veel kordater standpunt zal innemen in de bestrijding van politieke moorden terwijl zij ook de veiligheid van bedreigde personen gaat waarborgen, met name van landbouwers en van politieke en mensenrechtenactivisten.</p>
    </intervention>
    <intervention id="4-213" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">auteur . – Mevrouw de Voorzitter, over twee weken worden er verkiezingen gehouden in de Filippijnen. Het gevaar neemt toe dat de binnenlandse conflicten escaleren. Zoals mijn collega's al verklaarden worden er sinds 2006 moorden gepleegd op journalisten, mensenrechtenactivisten, advocaten, boeren en priesters. Wie de daders zijn, is ongewis. Wel is duidelijk dat de moorden steeds volgens een vast patroon verlopen. De autoriteiten slagen er niet in de zaken grondig genoeg te onderzoeken. Het gerechtelijk apparaat is overbelast, armlastig en tandenloos. Het aantal veroordelingen is zo gering dat je al bijna kunt spreken van een klimaat van straffeloosheid.</p>
      <p sl="de">President Arroyo en de regering zijn doordrongen van de ernst van de situatie. Er is een taskforce van de politie ingesteld en een onafhankelijke commissie op hoog niveau (de Commissie-Melo) benoemd. De bevindingen van deze commissie hebben de president doen besluiten de onderzoekscapaciteiten en het gerechtelijk apparaat te versterken, bijzondere rechtbanken in te stellen en eindelijk ook programma's ter bescherming van getuigen op te voeren. Philip Alston, speciale rapporteur van de Verenigde Naties, kon in februari uitgebreid vragen stellen aan verantwoordelijken en slachtoffers. Ik sluit mij aan bij zijn verzoek om onderzoek te doen naar de aantijging dat delen van of individuen in het leger bij de zaken betrokken zijn. We moeten vanuit de Europese Unie technische en personele hulp verlenen om ervoor te zorgen dat de moordzaken worden opgelost en het gerechtelijk apparaat duurzaam wordt verbeterd.</p>
    </intervention>
    <intervention id="4-214" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">auteur. – Mevrouw de Voorzitter, de situatie op de Filippijnen wekt onze diepe verontrusting. Over twee weken vinden daar verkiezingen plaats, en voor een gedeelte zullen er nieuwe senatoren gekozen worden. In andere landen is het meestal zo dat naderende verkiezingen een soort plechtigheid van de democratie zijn, en zelfs als ze voor spanningen zorgen, dan verlevendigen ze de boel toch een beetje.</p>
      <p sl="pl">Helaas is het op de Filippijnen opnieuw zo dat de pers al sinds een half jaar – en dat volg ik nauwkeurig – uitsluitend schrijft hoeveel mensen zullen omkomen, hoeveel geweld er te pas zal komen bij de komende verkiezingen. Dat is een slecht teken voor dat land.</p>
      <p sl="pl">Ik wil zeggen dat ik op de Filippijnen, waar ik dit jaar geweest ben, geprobeerd heb de situatie te leren kennen. Er wordt daar heel attent geluisterd naar geluiden uit de Europese Unie en het is een goede zaak dat ons Parlement alle daden van geweld die daar met het politiek proces gepaard gaan zeer negatief beoordeelt. We moeten zeer duidelijk van de regering van de Filippijnen eisen dat deze meer haar best doet om te voorkomen dat politieke moord nog langer een vast element blijft van de verkiezingscampagne. Nu is dat helaas een bijzonder shockerend onderdeel van het politieke landschap van dat prachtige land dat het verdient net als wij in een democratie te leven. Ik ben blij dat er in het Europees Parlement veel afgevaardigden te vinden zijn die dit standpunt delen en onze gezamenlijke verklaring steunen.</p>
    </intervention>
    <intervention id="4-215" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">namens de PPE-DE Fractie . – Mevrouw de Voorzitter, de opvolging door Gloria Arroyo van voormalig president Estrada als president van de Filippijnen na zijn afzetting wegens corruptie en haar uiteindelijke verkiezing in mei 2004 hebben voor het land een aantal verbeteringen met zich meegebracht, met name op het gebied van veiligheid. De regering van de Filippijnen heeft de militaire doeltreffendheid van islamitische terroristen in het zuidoosten gereduceerd en een vredesakkoord gesloten met een groepering evenals een duurzaam staakt-het-vuren met een andere groepering. Helaas vindt er echter al gedurende enige tijd een reeks kwalijke buitengerechtelijke executies plaats, naar verluidt voltrokken door de veiligheidstroepen. De regering nam dit terecht zeer hoog op en gaf opdracht tot passende onderzoeken.</p>
      <p sl="en">Dit resulteerde afgelopen februari in een reeks aanbevelingen van de onafhankelijke commissie van rechter Melo, die speciaal in het leven is geroepen om deze kwestie te behandelen, gevolgd door een door de regering goedgekeurd zespuntenplan om een einde te maken aan verdere schending van de mensenrechten en het heersende klimaat van straffeloosheid. Ik juich deze aanpak van harte toe, met name de oprichting van een toegewijde politiemacht, Usig, om de gezaghebbers die opdracht hebben gegeven tot schendingen van de mensenrechten hun uiteindelijke gerechte straf te doen ondergaan.</p>
    </intervention>
    <intervention id="4-216" speaker_id="photo_generic" name="Günter Nooke" is_mep="True" mode="spoken">
      <p sl="de">fungerend voorzitter van de Raad . Mevrouw de Voorzitter, de Filippijnen hebben de centrale internationale mensenrechtenverdragen en -overeenkomsten geratificeerd. De regering van de Filippijnen respecteert in beginsel de mensenrechten van haar burgers. Een positief teken is de afschaffing van de doodstraf in 2006. Dat is waar ook de EU voortdurend naar heeft gestreefd.</p>
      <p sl="de">Niettemin is er reden tot zorg. In 2006 is het aantal moorden en ontvoeringen van journalisten, linkse politieke activisten, burgerrechtenactivisten en kerkfunctionarissen fors toegenomen. De oppositie maakt melding van buitengerechtelijke executies en stelt de regering en haar veiligheidsapparaat daarvoor verantwoordelijk. Dat de regering te weinig doet om de misdaden op te lossen is nog de minste beschuldigiging. De regering verwerpt de aantijgingen en vermoedt dat in ieder geval een deel van de problemen te wijten is aan zuiveringen binnen het militante linkse kamp.</p>
      <p sl="de">Het meest prominente slachtoffer van de laatste tijd is bisschop Alberto Ramento, die zich uiterst kritisch tegenover de regering opstelde. Een dag na de moord zou de zaak al zijn opgelost. Een jongere zou zich schuldig hebben gemaakt aan roofmoord. Kringen rond de bisschop uitten sterke twijfel over deze lezing en hekelden de gebrekkige en onprofessionele wijze omgang met bewijsmiddelen.</p>
      <p sl="de">President Arroyo stelde kort voor het begin van haar reis naar Europa in de zomer van 2006 een commissie in die onder leiding van voormalig opperrechter José Melo de reeks van moorden op politiek actieve criticasters van de regering moest onderzoeken. Onder grote druk van het publiek besloten de autoriteiten het rapport van de Commissie-Melo in februari 2007 openbaar te maken. Het rapport bevestigt de gebrekkige bereidheid om de zaken op te lossen en legt de hoofdverantwoordelijkheid bij de strijdkrachten. Dezelfde conclusie wordt getrokken in een onderzoek van speciale VN-rapporteur Alston.</p>
      <p sl="de">Bij monde van haar ambassadeurs ter plaatse en naar aanleiding van de politieke bijeenkomst in het kader van de mensenrechtendialoog met de Filippijnen heeft de EU het probleem herhaaldelijk en duidelijk aan de kaak gesteld. Vervolgens, en onder publieke druk van het actieve maatschappelijk middenveld in de Filippijnen, maakte de regering openbaar welke maatregelen er tot dusver zijn genomen. Ze gaf de tekortkomingen toe en vroeg de EU om hulp bij de oprichting van bijzondere rechtbanken en bijzondere parketten, bij verbeteringen op het gebied van de getuigenbescherming, bij het opvoeren van de technische en forensische capaciteiten van de veiligheidskrachten en bij het vergroten van het bewustzijn bij de veiligheidskrachten dat de mensenrechten geëerbiedigd moeten worden.</p>
      <p sl="de">De Filippijnse regering heeft een EU-missie uitgenodigd die zich momenteel in dit land buigt over de randvoorwaarden voor dit verzoek. Voorts moeten de nationale mensenrechtencommisie en het maatschappelijk middenveld worden versterkt opdat zij toezicht op de situatie kunnen houden. Het vermoorden en ontvoeren van critici van het regime en de regering vormt slechts een deel van de problemen in de Filippijnen. Zo worden er zware beschuldigingen geuit over foltering, verdwijningen, onrechtmatige opsluiting, mensenhandel en misbruik van vrouwen en kinderen. Vooral in het militaire conflict met allerlei communistische en separatistische rebellengroepen en bij de terrorismebestrijding worden de mensenrechten regelmatig geschonden door de politie en het leger en plegen leden van extremistische groepen gewelddaden.</p>
    </intervention>
    <intervention id="4-217" speaker_id="photo_generic" name="Joaquín Almunia" is_mep="True" mode="spoken">
      <p sl="en">lid van de Commissie . – Mevrouw de Voorzitter, de Europese Commissie volgt de ontwikkelingen op de Filippijnen op de voet. Tijdens recente contacten op hoog niveau – waaronder de bijeenkomst tussen voorzitter Barroso en president Arroyo afgelopen september, en tussen commissaris Ferrero-Waldner en minister van Buitenlandse Zaken Romulo in maart – hebben we de Filippijnse autoriteiten aangemoedigd om vorderingen te maken op het gebied van economische en sociale hervormingen, maar hebben we ook uiting gegeven aan onze grote bezorgdheid over de sterke stijging van het aantal buitengerechtelijke executies. Daarnaast hebben we duidelijk onze steun uitgesproken voor het vredesproces op Mindanao.</p>
      <p sl="en">We willen in de eerste plaats zien dat er een einde komt aan de buitengerechtelijke executies, en dat de gepleegde misdaden grondig worden onderzocht en de daders naar behoren worden vervolgd, waarbij men zich verlaat op de conclusies van de verslagen van opperrechter Melo en professor Alston.</p>
      <p sl="en">De Commissie geeft daarom samen met de lidstaten gehoor aan het verzoek van de Filippijnse regering om technische ondersteuning voor onderzoeken te verlenen. Gezien het feit dat de gebieden waarop men om steun verzocht heeft tamelijk uiteenlopend zijn, bereiden we met de medewerking van lidstaten en de Commissie een missie voor het beoordelen van behoeften voor, die de Filippijnen in mei zal bezoeken voor directe besprekingen met de autoriteiten en andere geïnteresseerden, waaronder het maatschappelijk middenveld. De Commissie betaalt het grootste deel van de missie en heeft een prominente rol vervuld bij de voorbereiding ervan.</p>
      <p sl="en">De bevindingen van deze missie dienen als basis voor de Europese Unie om doeltreffende steun voor de onderzoeken vrij te maken. Uiteraard zullen we proberen nauw samen te werken met de VN-rapporteur inzake buitengerechtelijke executies, professor Alston. Ik ben zeer verheugd over het feit dat het Parlement te kennen heeft gegeven hieraan steun te zullen verlenen. We moeten de autoriteiten blijven aanmoedigen om ervoor te zorgen dat de onderzoeken correct worden uitgevoerd en de daders tijdig voor de rechter worden gebracht.</p>
      <p sl="en">De Commissie neemt in aanmerking dat er vooruitgang wordt geboekt in het vredesproces op Mindanao. Er zou spoedig een formeel vredesakkoord kunnen worden bereikt. Op het ogenblik geven we aanzienlijke indirecte steun door hulp te bieden voor plattelandsontwikkeling, gezondheid en nuttig gebruik van de middelen van bestaan. We hebben aangegeven bereid te zijn belangrijke directe steun te bieden als de partijen dichter bij het tekenen van een formeel vredesakkoord zijn.</p>
      <p sl="en">Wat betreft de andere opstand met betrekking tot het New People’s Army moeten we de Filippijnse autoriteiten blijven aanmoedigen om de vredesbesprekingen te heropenen en degenen die hun geweer willen inruilen voor de politiek dit toe te staan, en ervoor te zorgen dat de nieuwe veiligheidswetgeving ten uitvoer wordt gelegd in verband met de mensenrechten.</p>
    </intervention>
    <intervention id="4-218" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Hiermee is het debat beëindigd.</p>
      <p sl="nl">De stemming vindt dadelijk plaats.</p>
    </intervention>
    <intervention id="4-221" speaker_id="28118" name="Simon COVENEY" is_mep="True" mode="spoken" nationality="Ireland" birth_date="16-06-1972" birth_place="Cork" p_group="Group of the European People's Party (Christian Democrats) and European Democrats" m_state="IE">
      <p sl="en">Mevrouw de Voorzitter, voordat we overgaan tot de stemming wil ik zeer kort het woord voeren voor een beroep op het Reglement. Namens mijn fractie betuig ik onze erkentelijkheid voor het feit dat we voor het eerst in de geschiedenis van de urgentieprocedure hebben kunnen genieten van de deelneming en bijdrage van de Raad, en dit juichen wij toe.</p>
      <a text="(Applaus)"/>
      <p sl="en">Ik hoop dat dit positieve precedent een vervolg zal krijgen. Het is zeer welkom en ik weet dat met name de Duitse delegatie hard heeft gewerkt om ervoor te zorgen dat het doorgang zou vinden. Ik dank de Raad voor zijn aanwezigheid en hoop dat dit vaker zal gebeuren.</p>
    </intervention>
    <intervention id="4-222" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Dank u wel, en ook de heer Nooke bedankt.</p>
    </intervention>
  </section>
  <section id="creitem30" title="15. Stemmingen"/>
  <section id="creitem31" title="15.1. Recente onderdrukking van de betogingen in Rusland (stemming)"/>
  <section id="creitem32" title="15.2. Ontvoering van de journalist Alan Johnston in Gaza (stemming)"/>
  <section id="creitem33" title="15.3. Situatie van de mensenrechten op de Filipijnen (stemming)"/>
  <section id="creitem34" title="15.4. Zimbabwe (stemming)"/>
  <section id="creitem35" title="16. Stemverklaringen">
    <intervention id="4-233" speaker_id="4508" name="Erik MEIJER" is_mep="True" mode="written" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">Namens mijn fractie is vanmiddag over Zimbabwe het woord gevoerd door de heer Pafilis. Van hem en zijn Griekse partij weet ik dat zij vooral de nadruk willen leggen op het langdurige conflict tussen het vroegere Britse koloniale rijk en de destijds door de huidige president Moegabe aangevoerde onafhankelijkheidsbeweging. Dat wordt benadrukt als een conflict tussen het absolute kwade en het absolute goede. Met mijn fractiegenoot Pafilis kies ik voor de Moegabe van de jaren '70 en tegen het kolonialisme. Over het heden verschillen we daarentegen sterk van mening. Daarvan heb ik in eerdere urgentiedebatten al duidelijk blijk gegeven. Ik ben voorstander van de landhervorming, dus verdeling van de grond van grote boeren naar kleine boeren. De wijze waarop dit in Zimbabwe gebeurt heeft echter geleid tot geweld, intimidatie en bestaansonzekerheid, ook voor de zwarte boeren en landarbeiders. Daarna is die gewelddadige aanpak uitgebreid tot de steden. Mugabe dient niet langer zijn volk tegenover de koloniale uitbuiters, maar stort zijn volk in chaos, onderdrukking en armoede. Zo'n regime berust nu op geweld en intimidatie en verdient het niet om langer voort te bestaan. Ik stem daarom voor de resolutie over Zimbabwe.</p>
    </intervention>
  </section>
  <section id="creitem36" title="17. Rectificaties stemgedrag/voorgenomen stemgedrag: zie notulen"/>
  <section id="creitem37" title="18. Samenstelling Parlement: zie notulen"/>
  <section id="creitem38" title="19. Samenstelling commissies en delegaties: zie notulen"/>
  <section id="creitem39" title="20. Onderzoek geloofsbrieven: zie notulen"/>
  <section id="creitem40" title="21. Besluiten inzake bepaalde documenten: zie notulen"/>
  <section id="creitem41" title="22. In het register ingeschreven schriftelijke verklaringen (artikel 116 van het reglement)"/>
  <section id="creitem42" title="23. Verzending van de tijdens deze vergadering aangenomen teksten: zie notulen"/>
  <section id="creitem43" title="24. Rooster van de volgende vergaderingen: zie notulen"/>
  <section id="creitem44" title="25. Onderbreking van de zitting">
    <intervention id="4-243" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 17.00 uur gesloten)"/>
    </intervention>
  </section>
</text>
