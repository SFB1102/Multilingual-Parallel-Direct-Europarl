<?xml version='1.0' encoding='utf-8'?>
<text id="20071022.NL" lang="nl" date="2007-10-22" place="Straatsburg" edition="Uitgave PB">
  <section id="creitem1" title="1. Hervatting van de zitting">
    <intervention id="1-004" speaker_id="1253" name="De Voorzitter" is_mep="True" mode="spoken">
      <p sl="nl">Ik verklaar de zitting van het Europees Parlement, die op 11 oktober 2007 werd onderbroken, te zijn hervat.</p>
    </intervention>
  </section>
  <section id="creitem2" title="2. Verklaring van de Voorzitter">
    <intervention id="1-006" speaker_id="1253" name="De Voorzitter" is_mep="True" mode="spoken">
      <p sl="nl">Dames en heren, afgelopen donderdag en vrijdag hadden we een zeer geslaagde topontmoeting van de staatshoofden en regeringsleiders van de landen van de Europese Unie met de voorzitter van de Commissie, de Voorzitter van het Europees Parlement en onze drie vertegenwoordigers van de Intergouvernementele Conferentie.</p>
      <p sl="nl">Ik wil niet vooruitlopen op de inhoud van het debat morgen met de fungerend voorzitter van de Europese Raad, José Socrates; ik wil echter wel benadrukken dat in de ogen van het Europees Parlement de top een eclatant succes was. Volgens de planning treedt namelijk begin 2009 het Verdrag van Lissabon in werking, dat ons Parlement op bijna alle wetgevingsterreinen gelijke rechten verschaft. Wij als leden van het Europees Parlement zijn niet afgeweken van de lijn die we voor de Europese Conventie hebben gevolgd, ondanks de negatieve uitkomsten van de referenda in Frankrijk en Nederland. Als dit Verdrag van kracht wordt, hebben wij een belangrijke rol gespeeld in de opstelling ervan. Wij hopen dat het ratificatieproces in alle 27 landen van de Europese Unie met succes zal worden afgerond.</p>
      <p sl="nl">Het Verdrag zal op 13 december in Lissabon worden getekend en de dag ervoor, op 12 december, zullen wij, zoals overeengekomen met de voorzitters van de Europese Raad en de Commissie, het Handvest van de grondrechten proclameren tijdens een plechtige vergadering hier in Straatsburg. Dat wordt een gebeurtenis van grote betekenis.</p>
      <p sl="nl">Ik wil onze drie vertegenwoordigers bij de Intergouvernementele Conferentie, Elmar Brok, Enrique Barón Crespo en Andrew Duff, oprecht bedanken voor het werk dat zij hebben verricht.</p>
      <a text="(Applaus)"/>
      <p sl="nl">Het doet mij deugd dat Enrique Barón Crespo hier aanwezig is, maar de andere vertegenwoordigers zijn er niet, zo te zien. In dat geval moeten we de goedkeuring van de notulen uitstellen.</p>
    </intervention>
    <intervention id="1-007" speaker_id="1934" name="Daniel Cohn-Bendit" is_mep="True" mode="spoken">
      <p sl="de">Mijnheer de Voorzitter, ik heb een vraag voor de heer Pöttering: hebt u straks nog stemrecht in dit Parlement?</p>
    </intervention>
    <intervention id="1-008" speaker_id="1253" name="De Voorzitter" is_mep="True" mode="spoken">
      <p sl="nl">Ik ben mij ervan bewust dat de heer Cohn-Bendit een ongebreidelde honger naar kennis heeft. Ik kan u zeggen dat dit gedurende het gehele proces geen seconde in twijfel werd getrokken. De kwestie kwam evenmin in wat voor vorm dan ook aan de orde tijdens de officiële bijeenkomst van de top. Dit gerucht deed echter in andere kringen de ronde. Waar mogelijk heb ik het onmiddellijk de kop ingedrukt. Het is ondenkbaar dat de Europese Raad of enige andere instantie het stemrecht aan de Voorzitter van het Europees Parlement ontneemt. Dit gaat niet over mij persoonlijk maar over het ambt van Voorzitter van het Parlement. Tegen een dergelijk voorstel zou ik me krachtig verzetten en daarbij vind ik dit Huis eensgezind aan mijn zijde.</p>
      <a text="(Applaus)"/>
    </intervention>
    <intervention id="1-009" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, namens mijn fractie wil ik u zeggen dat wij in dezen vierkant achter u staan. Vanzelfsprekend heeft elk lid van het Parlement, dat door het volk is gekozen, volledig stemrecht, inclusief de Voorzitter. Wij zijn het daar geheel mee eens.</p>
    </intervention>
    <intervention id="1-010" speaker_id="1253" name="De Voorzitter" is_mep="True" mode="spoken">
      <p sl="nl">Geweldig! Ik ben erg dankbaar dat wij het ook op dit punt in alle opzichten eens zijn.</p>
    </intervention>
  </section>
  <section id="creitem3" title="3. Goedkeuring van de notulen van de vorige vergadering: zie notulen"/>
  <section id="creitem4" title="4. Samenstelling Parlement: zie notulen"/>
  <section id="creitem5" title="5. Samenstelling commissies en delegaties: zie notulen"/>
  <section id="creitem6" title="6. Ondertekening van volgens de medebeslissingsprocedure aangenomen besluiten: zie notulen"/>
  <section id="creitem7" title="7. Mondelinge vragen en schriftelijke verklaringen (indiening): zie notulen"/>
  <section id="creitem8" title="8. Schriftelijke verklaringen (artikel 116 van het Reglement): zie notulen"/>
  <section id="creitem9" title="9. Kredietoverschrijvingen: zie notulen"/>
  <section id="creitem10" title="10. Verzoekschriften: zie notulen"/>
  <section id="creitem11" title="11. Ingekomen stukken: zie notulen"/>
  <section id="creitem12" title="12. Regeling van de werkzaamheden">
    <intervention id="1-016" speaker_id="1253" name="De Voorzitter" is_mep="True" mode="spoken">
      <p sl="nl">Aan de orde is de definitieve ontwerpagenda die door de Conferentie van voorzitters is opgesteld overeenkomstig artikel 130 en 131 van het Reglement tijdens haar vergadering van woensdag 17 oktober. Hierop zijn de volgende wijzigingen voorgesteld:</p>
      <p sl="nl">Met betrekking tot de woensdag:</p>
      <p sl="nl">De fractie van de Groenen heeft verzocht om aan het eind van het debat over de verklaringen van de Raad en de Commissie over de Top EU-Rusland ontwerpresoluties te mogen indienen.</p>
    </intervention>
    <intervention id="1-017" speaker_id="1934" name="Daniel Cohn-Bendit" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, we hebben hierover gesproken tijdens de Conferentie van voorzitters. We hebben toen gezegd dat het gezien het bezoek van de heer Poetin aan Iran en de realiteit van de geschillen die daar spelen, beslist absurd zou zijn als dit Parlement over deze zaken zou debatteren en vervolgens geen resolutie zou aannemen waarin het standpunt van het Parlement wordt uiteengezet. Wat willen we nu eigenlijk? We willen altijd medebeslissingsbevoegdheid hebben en nu we de kans hebben om mee te beslissen, laten we die kans welbewust schieten.</p>
      <p sl="de">Wij willen vóór de top EU-Rusland een resolutie aannemen en zo nodig ook nog een na de top. Het is de plicht van het Parlement de Commissie te controleren en politieke richtsnoeren te formuleren; we zijn meer dan een discussieclub en daarnaar dienen we te handelen.</p>
    </intervention>
    <intervention id="1-018" speaker_id="2155" name="Graham Watson" is_mep="True" mode="spoken">
      <p sl="en">namens de ALDE-Fractie. – Mijnheer de Voorzitter, het was gebruikelijk voor het Parlement om over zaken van groot belang, zoals de topconferentie van de EU en Rusland, een debat te houden, gevolgd door een resolutie. Er zijn vele zaken die gezegd moeten worden en vele boodschappen die het Parlement wil overbrengen aan degenen die de Europese Unie op die Top zullen vertegenwoordigen. Wij moeten een hele sterke boodschap aan de Russen overbrengen en aan de mensen die ons bij de topconferentie vertegenwoordigen, waarbij de overtuigingen van dit Parlement verwoord worden. Mijn fractie zou derhalve die stap steunen.</p>
      <a text="(Applaus)"/>
    </intervention>
    <intervention id="1-019" speaker_id="2309" name="Richard Corbett" is_mep="True" mode="spoken">
      <p sl="en">namens de PSE-Fractie. – Mijnheer de Voorzitter, als niemand anders er een pleidooi tegen houdt, dan doe ik het.</p>
      <p sl="en">Degenen die deze ontwerpresolutie indienen, schijnen te geloven dat de debatten van dit Parlement er alleen toe doen als wij een resolutie aan het einde van het debat aannemen. Zij doen eigenlijk afbreuk aan het debat, omdat zij allen buiten het Parlement aan het onderhandelen zijn over de tekst van een resolutie, in plaats van er binnen het Parlement over te debatteren. De punten die zij en anderen vóór deze topconferentie wensen te maken, kunnen in het Parlement via een heel levendig debat worden gemaakt, door mensen die welbespraakte en intelligente standpunten naar voren brengen, in plaats van de hele avond in een redactiecomité aan het enorme verslag te werken dat wij aan het einde van elke vergaderperiode schrijven, met vele pagina’s aan resoluties.</p>
      <p sl="en">Het wordt tijd dat wij onze prioriteiten bijstellen en de debatten in de vergaderzaal van het Parlement opnieuw waarderen. Ik pleit ervoor dat de leden levendige debatten houden.</p>
    </intervention>
    <intervention id="1-021" speaker_id="2048" name="Herbert Bösch" is_mep="True" mode="spoken">
      <p sl="de">Mijnheer de Voorzitter, ik sta er niet om bekend dat ik mij regelmatig in discussies over moties van orde meng, maar we houden dit debat iedere maandag om vijf uur ’s middags. Ik begin mij af te vragen waarom we op donderdagmiddag nog een ander debat over kwesties van politiek belang hebben. Misschien kan dit vraagstuk opnieuw besproken worden door de hooggeachte dames en heren van dit Huis, omdat we steeds dezelfde discussie voeren over de vraag of een bepaald punt, zoals een top die sommige personen ergens houden, al dan niet aan de agenda moet worden toegevoegd. Ik zou het zeer op prijs stellen als deze kwestie op een van de agenda’s van het Parlement wordt geplaatst.</p>
    </intervention>
    <intervention id="1-022" speaker_id="1253" name="De Voorzitter" is_mep="True" mode="spoken">
      <p sl="nl">Mijnheer Bösch, u allemaal, alle leden van dit Huis, vormen die “hooggeachte dames en heren”. Zoals u gezien hebt, worden degenen die zich soms als zodanig beschouwen, vervolgens hier in de plenaire vergadering weggestemd. Zo werkt onze democratie nu eenmaal. Dank u wel voor uw opmerkingen.</p>
      <p sl="nl">Met betrekking tot de donderdag:</p>
      <p sl="nl">Wat betreft het debat over gevallen van schending van de mensenrechten heeft de PPE-DE-Fractie verzocht om vervanging van het punt “Oezbekistan” door “Pakistan”.</p>
    </intervention>
    <intervention id="1-023" speaker_id="4521" name="Charles Tannock" is_mep="True" mode="spoken">
      <p sl="en">namens de PPE-DE-Fractie. – Mijnheer de Voorzitter, ik wil namens mijn fractie het woord voeren. Zoals u weet, vond een paar dagen geleden de gigantische zelfmoord-bomaanval plaats tegen de partij met de herkozen Benazir Bhutto, waarbij meer dan honderd burgers werden gedood. Daarnaast is een andere herkozen burgerpoliticus, Nawaz Sharif, gedeporteerd door de regering van Pakistan. Er is van alles gebeurd in dat zeer strategisch gelegen Zuid-Aziatische land, waarover dringend door dit Parlement gedebatteerd moet worden.</p>
      <p sl="en">Ik ben niet op de hoogte van recente veranderingen in de situatie in Oezbekistan, maar wel van het feit dat de Raad zich erover beraadt of het reisverbod voor Oezbeekse leiders al dan niet opgeheven moet worden. Dit lijkt banaal in vergelijking tot hetgeen gaande is in Pakistan, zodat ik er bij het Parlement op wil aandringen, dat het noodzakelijk is om donderdag te debatteren over de Pakistaanse situatie.</p>
    </intervention>
    <intervention id="1-024" speaker_id="2295" name="Hannes Swoboda" is_mep="True" mode="spoken">
      <p sl="de">namens de PSE-Fractie. – Mijnheer de Voorzitter, het is altijd erg moeilijk de voors en tegens tegen elkaar af te wegen. Wij stonden achter dit verzoek en konden daarmee instemmen op voorwaarde dat de PPE-DE-Fractie en andere fracties zouden toezeggen dat Oezbekistan bij de eerstvolgende gelegenheid op de agenda zou worden geplaatst en besproken. Met andere woorden, wijziging van de agenda mag niet betekenen dat Oezbekistan en de ontwikkelingen die daar plaatsvinden, uit het oog worden verloren. Aangezien we de bedoelde toezegging hebben gekregen, kunnen we dit voorstel steunen.</p>
    </intervention>
    <intervention id="1-025" speaker_id="1253" name="De Voorzitter" is_mep="True" mode="spoken">
      <p sl="nl">Dat is beslist een prachtig compromis.</p>
    </intervention>
    <intervention id="1-026" speaker_id="1934" name="Daniel Cohn-Bendit" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, het lijdt geen twijfel dat Pakistan een zeer belangrijk onderwerp vormt. Het is evenwel te belangrijk om als punt te behandelen tijdens het debat op donderdagmiddag over schendingen van de mensenrechten. Wanneer we over Pakistan spreken, gaat het er niet uitsluitend om de mensenrechtenschendingen te onderzoeken, maar hebben we bij uitstek de gelegenheid om over aspecten van het buitenlandse beleid van de EU in die gehele regio te debatteren.</p>
      <p sl="de">Volgens mij kunnen we Pakistan beter op onze volgende agenda plaatsen als punt van debat met de Raad en de Commissie. Dat is, mijns inziens, het meest nodig. Oezbekistan vraagt meer onze onmiddellijke aandacht, omdat de Raad vandaag enkele sancties tegen dit land wil opheffen. In de huidige situatie moeten wij mijns inziens het standpunt innemen dat wat in Oezbekistan gebeurt, een mensenrechtenkwestie is die niet toelaat dat sancties worden opgeheven. Daartoe kan op donderdagmiddag snel worden besloten. Pakistan vormt een zeer lastig en cruciaal vraagstuk van buitenlands beleid en moet op onze volgende agenda worden geplaatst.</p>
    </intervention>
  </section>
  <section id="creitem13" title="13. Spreektijd van één minuut over kwesties van politiek belang">
    <intervention id="1-034" speaker_id="1253" name="De Voorzitter" is_mep="True" mode="spoken">
      <p sl="nl">Aan de orde is de spreektijd van één minuut over kwesties van politiek belang.</p>
    </intervention>
    <intervention id="1-035" speaker_id="38609" name="Rumiana Jeleva" is_mep="True" mode="spoken">
      <p sl="bg">de documentaire op BBC 4, waarin de omstandigheden in een tehuis voor lichamelijk en geestelijk gehandicapte kinderen in het dorp Mogilino en de omgang met deze kinderen worden beschreven, heeft geleid tot heftige reacties in de Bulgaarse en internationale gemeenschap. Daarom wil ik vertellen welke stappen zijn ondernomen.</p>
      <p sl="bg">Allereerst hebben we vragen gesteld aan de minister van Arbeid en sociaal beleid en aan de voorzitter van het overheidsorgaan voor kinderbescherming. We hebben geëist dat het tehuis wordt gesloten en dat het proces van deïnstitutionalisering wordt versneld. Het ministerie heeft antwoord gegeven op onze vragen.</p>
      <p sl="bg">Ten tweede hebben we een beroep gedaan op internationale niet-gouvernementele organisaties die sociale diensten aan gehandicapten verlenen. Een van die organisaties is Betel, de grootste charitatieve organisatie in Europa die 150 jaar ervaring heeft met de verlening van zorg aan verstandelijk gehandicapten. De deskundigen van Betel hebben gereageerd op mijn verzoek om het tehuis samen te bezoeken en specifieke oplossingen voor de problemen te bedenken.</p>
      <p sl="bg">De regering is primair verantwoordelijk voor het verschaffen van de nodige materiële en technische uitrusting van deze tehuizen en voor de ondersteuning van de kinderen. Wat we echter nodig hebben, is een andere opvatting van sociale dienstverlening aan kinderen met ernstige verstandelijke handicaps en een andere houding tegenover deze kinderen van de kant van de samenleving en de instellingen. Het afzonderen van deze kinderen in nauwelijks toegankelijke dorpen en kleine steden is een praktijk die in de rest van Europa allang niet meer wordt toegepast. Problemen worden niet opgelost door de waarheid te verbergen maar door de gezamenlijke inspanningen van ons allemaal.</p>
    </intervention>
    <intervention id="1-036" speaker_id="28278" name="Luis Yañez-Barnuevo García" is_mep="True" mode="spoken">
      <p sl="es">Mijnheer de Voorzitter, dit Parlement wordt internationaal erkend als een instelling die zich sterk maakt voor vrijheid en mensenrechten en het internationale recht en het systeem van de Verenigde Naties respecteert.</p>
      <p sl="es">Met het oog hierop willen velen van ons graag weten hoe het Parlement, en zijn Voorzitter, denken over het schandaal dat is ontstaan door de openbaarmaking van de gesprekken tussen de presidenten Bush en Aznar in 2003 op Crawford Ranch kort voor de invasie in Irak.</p>
      <p sl="es">Sommige aspecten van die gesprekken zijn uitermate bedenkelijk omdat zij getuigen van een totaal gebrek aan respect voor de Verenigde Naties, minachting voor de trans-Atlantische betrekkingen en veronachtzaming van het internationale recht.</p>
      <p sl="es">Allemaal vermoedden we dat iets dergelijks aan de orde was, maar nooit eerder was het bewijs zo duidelijk. Daarom moet het Parlement wel van zich laten horen, al was het alleen maar om te verklaren dat zoiets schandelijks nooit meer mag gebeuren.</p>
    </intervention>
    <intervention id="1-037" speaker_id="28283" name="Eugenijus Gentvilas" is_mep="True" mode="spoken">
      <p sl="lt">Dat verslagen van Europese politici over de opwarming van de aarde, energiebesparing en soortgelijke vraagstukken in de meeste Europese landen met een houding van onverschilligheid worden ontvangen, is reden tot zorg. Ook regio’s, provincies en andere bestuurlijke eenheden geven deze problemen niet de aandacht die ze verdienen. Gevallen waarin energie wordt verspild en de gevolgen van de wereldwijde opwarming worden genegeerd, zijn overal waarneembaar. Zo kom ik bijna iedere dag onderweg van Brussel naar Luxemburg over tientallen kilometers straatverlichting tegen, maar niemand, noch Wallonië noch België noch de provincies, neemt daarvoor de verantwoordelijkheid.</p>
      <p sl="lt">Verder stroken onze woorden heel vaak niet met onze daden, zelfs binnen het Europees Parlement. Ik vind het onbegrijpelijk dat bij iedere vergadering in Straatsburg elk Parlementslid een pak papier krijgt met tweehonderd tot driehonderd pagina’s verslagen. Volgens mij moet dit materiaal alleen op het Internet beschikbaar zijn en niet langer worden afgedrukt.</p>
    </intervention>
    <intervention id="1-038" speaker_id="28343" name="Bogusław Rogalski" is_mep="True" mode="spoken">
      <p sl="pl">Mijnheer de Voorzitter, op 10 oktober werden twee activisten van de Poolse Vereniging in Wit-Rusland, Angelika Borys en Igor Bancer, opnieuw in Grodno gearresteerd. Zij werden van vandalisme beschuldigd, Bancer werd tot tien dagen gevangenisstraf veroordeeld en Borys kreeg een boete van ongeveer vijftienmaal het gemiddelde maandsalaris in Wit-Rusland. De werkelijke reden voor hun arrestatie, en dat is bij iedereen bekend, was evenwel de geplande demonstratie van de oppositie tegen het autoritaire regime van Alexander Loekasjenko. De Wit-Russische autoriteiten hebben opnieuw laten zien dat onafhankelijke organisaties en vrijheid in dat land niet getolereerd worden. Het inboezemen van angst, aanhoudingen onder allerlei voorwendsels en het zwart maken van Westerse landen zijn de methoden die Loekasjenko reeds lange tijd hanteert om zijn tirannieke heerschappij overeind te houden.</p>
      <p sl="pl">Mijnheer de Voorzitter, wij kunnen niet toestaan dat zulke wijdverbreide schendingen van de mensenrechten, namelijk de persoonlijke waardigheid en vrijheid, onmiddellijk naast de Europese Unie plaatsvinden. Europa kan niet democratisch zijn, zolang Wit-Rusland geen vrij land is. Laten we onze uitgaven opschroeven om de Wit-Russische samenleving te helpen aan de tirannie van de dictatuur te ontsnappen. Laten we eisen dat de rechten van etnische minderheden worden geëerbiedigd, dat er een eind komt aan ongerechtvaardigde arrestaties en dat politieke gevangenen worden vrijgelaten. Er is geen andere manier om de enige dictatuur in Europa te hervormen.</p>
    </intervention>
    <intervention id="1-039" speaker_id="28139" name="Carl Schlyter" is_mep="True" mode="spoken">
      <p sl="sv">Dank u wel, mijnheer de Voorzitter. Ik wil met u spreken over het besluit van het Turkse parlement om het Turkse leger toestemming te geven de enige tamelijk rustige regio in Irak binnen te trekken. Zoals het er nu uitziet, kunnen we dit punt meenemen in onze bespreking van het algemene verslag aanstaande woensdag. Hopelijk kan iedereen daarbij aanwezig zijn en amendementen indienen, want dit vormt een grote bedreiging voor de vrede in de regio. Het laat zien welke problemen er ontstaan als het leger druk uitoefent en besluiten doordrijft. We moeten er nu voor zorgen dat de regering weerstand biedt, dat er geen troepen komen en dat niemand ertoe wordt aangezet om met militaire eenheden Irak binnen te trekken. Als ze daar ergens iets te veel van hebben, dan is het wel van militairen. En als ze ergens iets te weinig van hebben, is het een normaal gesprek tussen mensen en dat is wat we moeten ondersteunen. Dank u wel.</p>
    </intervention>
    <intervention id="1-040" speaker_id="28407" name="Willy Meyer Pleite" is_mep="True" mode="spoken">
      <p sl="es">Mijnheer de Voorzitter, het lijkt wel alsof de Europese Unie qua nieuws en activiteiten een black-out heeft als het gaat om de stelselmatige mensenrechtenschendingen die het Koninkrijk Marokko begaat in de bezette gebieden van de Westelijke Sahara.</p>
      <p sl="es">Ze hebben ons goed getraind. Niettemin is het Koninkrijk Marokko het Parlement uitleg verschuldigd over het feit dat onze delegatie deze bezette gebieden niet kon bezoeken.</p>
      <p sl="es">Aan de reeds vermelde informatie moeten nog twee andere feiten worden toegevoegd: ten eerste heeft Marokko de mensenrechtenorganisatie CODESA verboden haar congres in de bezette gebieden te houden en ten tweede hebben de Verenigde Naties nog steeds niet het rapport gepubliceerd van de Hoge Commissaris voor de mensenrechten, die de bezette gebieden heeft bezocht om de situatie daar volledig in kaart te brengen. Tot op heden is dat rapport nog niet uitgekomen.</p>
      <p sl="es">Ik dring er bij de Europese instellingen – dit Parlement, de Europese Commissie en de Raad – op aan een eind aan deze situatie te maken.</p>
    </intervention>
    <intervention id="1-041" speaker_id="28497" name="Gerard Batten" is_mep="True" mode="spoken">
      <p sl="en">Mijnheer de Voorzitter, Gordon Brown zei vandaag dat er de eerste 10 jaar geen ander EU-Verdrag nodig is. Hij weet heel goed dat er nooit een ander Verdrag nodig is. Het voorgestelde Hervormingsverdrag is een zichzelf wijzigend Verdrag. Het kleine beetje dat nog over is van soevereine macht kan naar de EU worden overgedragen door besluiten van de Europese Raad, zonder een beroep op het Parlement te doen, laat staan op de burgers.</p>
      <p sl="en">In het Hervormingsverdrag wordt officieel de legitimiteit en superioriteit van de EU-wetgeving boven de nationale wetgeving gesteld. Als het Britse parlement de bepalingen van het Hervormingsverdrag als superieur erkent en ten koste van de bestaande Engelse en Schotse wetgeving toepast, dan is dit verraad volgens de bestaande wetten inzake landverraad. Elk lid van het Lagerhuis of Hogerhuis dat stemt voor ratificatie van het Hervormingsverdrag is bijgevolg, letterlijk, een landverrader.</p>
      <a text="(Gelach)"/>
      <p sl="en">Sla de wetten inzake landverraad er maar eens op na, als u mij niet gelooft!</p>
    </intervention>
    <intervention id="1-042" speaker_id="1253" name="De Voorzitter" is_mep="True" mode="spoken">
      <p sl="nl">We moeten voorzichtig zijn met het gebruik van zulke termen, mijnheer Batten.</p>
    </intervention>
    <intervention id="1-043" speaker_id="28574" name="Manolis Mavrommatis" is_mep="True" mode="spoken">
      <p sl="el">Mijnheer de Voorzitter, dames en heren, een jaar voor aanvang van de Olympische Spelen in Beijing worden er dagelijks zorgwekkende boodschappen uitgezonden naar het grote publiek. Dit keer gaat het niet om mensenrechten of milieuverontreiniging, maar om het besluit van het organisatiecomité en de autoriteiten van de Volksrepubliek China om elke godsdienstige uiting door de deelnemers aan de Olympische Spelen te verbieden. In strijd met de overeenkomsten die bij de eerste Olympische Spelen zijn gesloten en die door de Chinese autoriteiten en het Internationaal Olympisch Comité zijn ondertekend, worden religieuze symbolen als de Bijbel, het Nieuwe en Oude Testament, gebedsplaatsen en zelfs het crucifix om de nek van een mannelijke of vrouwelijke atleet verboden.</p>
      <p sl="el">Als christen ben ik daar erg verdrietig over. Ik hoop dat de internationale gemeenschap en de EU zullen voorkomen dat het organisatiecomité van de Olympische Spelen van 2008 deze maatregelen, die zonder precedent zijn, daadwerkelijk uitvoert.</p>
      <a text="(Applaus)"/>
    </intervention>
    <intervention id="1-044" speaker_id="1129" name="Catherine Trautmann" is_mep="True" mode="spoken">
      <p sl="fr">Mijnheer de Voorzitter, collega’s, op 3 oktober heeft de Michelin-groep aangekondigd dat hij stopt met de productie van banden in zijn fabriek in Toul. In 2009 zullen waarschijnlijk meer dan achthonderd arbeidsplaatsen verdwijnen, hoewel de industriële prestaties of de financiële resultaten van de onderneming er niet op wijzen dat er een crisis aan deze ontslagen ten grondslag ligt. Na de aankondiging van deze herstructurering verkopen de aandeelhouders nu hun aandelen met winst, terwijl gewone mannen en vrouwen moeten aanvaarden dat alleen zij het kind van de rekening worden. In dit Huis wil ik graag zeggen hoeveel respect ik heb voor de vakbondsvertegenwoordigers en werknemers die vanaf het begin een enorm verantwoordelijkheidsbesef hebben getoond, ondanks de donkere wolken die hun boven het hoofd hangen. Het gaat er nu niet om een humane manier te vinden om een fabriek te sluiten; het gaat erom manieren te vinden om arbeidsplaatsen te behouden in sectoren als deze, die soms bijzonder hard getroffen worden. De werknemers in Toul verwachten dat de EU beschermings- en organisatiesystemen opzet waarmee de sociale rechten van werknemers worden veiliggesteld, mensen geholpen worden een andere baan te vinden en compensatiefondsen worden gebruikt om industriële projecten nieuw leven in te blazen. Zij hebben de door ons, Europese socialisten, vurig bepleite flexizekerheid nodig; het is echter eveneens van wezenlijk belang aanpassing aan industrieel concurrentievermogen te bevorderen en te zoeken naar wegen om een geïntegreerd industriebeleid te stimuleren ten behoeve van alle gebieden in Europa die momenteel met herstructurering te kampen hebben.</p>
    </intervention>
    <intervention id="1-045" speaker_id="23864" name="Toomas Savi" is_mep="True" mode="spoken">
      <p sl="en">Mijnheer de Voorzitter, ik wil de aandacht vestigen op de verslechterende situatie aan de grens tussen Irak en Turkije. Op zondagochtend werden er 12 Turkse soldaten en 32 Koerden in een Koerdische hinderlaag gedood. Zoals wij reeds weten, heeft het Turkse parlement de invasie van de door Koerden bevolkte gebieden in het noorden van Irak goedgekeurd. Tegelijkertijd heeft de minister-president van Turkije, Tayyip Erdogan, gezegd dat zijn regering bereid is orders te geven aan het leger om de basiskampen van de Koerdische Arbeiderspartij in het noorden van Irak aan te vallen. De situatie zal derhalve hoogstwaarschijnlijk escaleren tot een ernstig militair conflict in het noorden van Irak.</p>
      <p sl="en">Daar Turkije officieel kandidaatland is voor toetreding tot de EU, wordt het geen tijd voor ons om op te treden en te proberen een militair conflict tussen Koerdische strijders en de binnenvallende Turkse troepen een halt toe te roepen? Anders zou de situatie in deze kwetsbare regio echt uit de hand kunnen lopen en onrustbarende en onvoorziene gevolgen met zich mee kunnen brengen.</p>
    </intervention>
    <intervention id="1-046" speaker_id="39022" name="Ewa Tomaszewska" is_mep="True" mode="spoken">
      <p sl="pl">Mijnheer de Voorzitter, vorige week was een groep mensen met multiple sclerose te gast bij het Europees Parlement. Een expositie, concert en conferentie waren gewijd aan de mensen die deze vreselijke ziekte hebben. Zij vroegen het Parlement om hulp bij hun problemen, maar in Brussel kregen ze met ernstige discriminatie te maken.</p>
      <p sl="pl">De voorzitster van de betreffende vereniging, die slecht kan horen en zien en in een rolstoel zit, had een geleidehond bij zich. Luchtvaartmaatschappij Wizzair wilde de hond niet in het vliegtuig toelaten, hoewel in haar reglement staat dat geleidehonden van blinde of dove personen vervoerd mogen worden. Bovendien had de vrouw online een ticket voor haarzelf plus de hond gekocht. Pas na een uur discussiëren werd uiteindelijk besloten dat het om een uitzonderlijke situatie ging en konden passagier en hond aan boord gaan. Dit incident heeft de gezondheid van de vrouw ongetwijfeld nadelig beïnvloed.</p>
    </intervention>
    <intervention id="1-047" speaker_id="38608" name="Petya Stavreva" is_mep="True" mode="spoken">
      <p sl="bg">Mijn land Bulgarije staat aan de vooravond van de eerste lokale verkiezingen na de toetreding tot de Europese Unie. Daarom zijn deze verkiezingen anders dan anders en de nieuwe Europese realiteit leidt tot hoge verwachtingen. In de lokale besturen moeten capabele en actieve personen worden gekozen die op deskundige wijze EU-fondsen kunnen hanteren. Er bestaat een gerede kans dat Bulgarije als volwaardig EU-lid voor de periode 2007-2013 een bedrag van bijna zeven miljard euro krijgt toegewezen. Veel belangrijker is echter dat dit geld terechtkomt bij de mensen die dat het meest nodig hebben, en niet in de zakken van bedrijven of politieke partijen verdwijnt. Aangezien Europa een Europa van de regio’s is en decentralisatie een onomkeerbaar proces vormt, groeit de rol van lokale bestuurders.</p>
      <p sl="bg">Bulgarije is herhaaldelijk en terecht bekritiseerd vanwege zijn ontoereikende bestuurlijke capaciteit en de tekortkomingen in de werkzaamheden van zijn instellingen. Nu wij het vertrouwen van onze Europese partners hebben gekregen en deel uitmaken van de grote Europese familie, moeten we ook de volgende belangrijke stap zetten, namelijk burgemeesters en gemeenteraadsleden kiezen die niet alleen op regionaal en nationaal niveau maar ook op Europees niveau kunnen werken. Als vertegenwoordiger van Bulgarije in het Europees Parlement vind ik het erg belangrijk dat hooggekwalificeerde en kundige personen in de lokale besturen worden gekozen. Nu wij het gemeenschappelijke Europese huis zijn binnengetreden, moeten we zelf aan de slag om onze welverdiende plek te bemachtigen en deze niet als een geschenk beschouwen.</p>
    </intervention>
    <intervention id="1-048" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Mijnheer de Voorzitter, morgen viert Hongarije de verjaardag van de Hongaarse Revolutie en vrijheidsstrijd in 1956. De afgelopen paar jaar en de debatten, ook in dit Huis, over de aard van de ideologieën van Hitler en Stalin en over de ellende die zij hebben teweeggebracht, hebben één ding duidelijk gemaakt: het meer fortuinlijke westerse deel van Europa heeft de geschiedenis heel anders heeft ervaren dan de tien Midden-Europese landen die onlangs tot de EU zijn toegetreden.</p>
      <p sl="hu">Zo heeft ook 9 mei voor ons een andere betekenis. Voor ons was het niet alleen de datum van de bevrijding maar ook de start van een nieuwe bezetting. Niettemin zijn drie gebeurtenissen in Midden-Europa, daden van verzet tegen de Sovjet-Unie en communistische dictaturen in Sovjetstijl, te weten de Hongaarse Revolutie van 1956, de Praagse Lente van 1958 en de Poolse beweging Solidariteit (Solidarność), deel geworden van onze gemeenschappelijke Europese geschiedenis. Dat 1956 zo uniek was, ligt aan het feit dat bij geen enkele andere opstand een volk de wapens opnam tegen het machtigste leger ter wereld, het Sovjetleger, en dat in geen enkel ander geval een land zich neutraal verklaarde.</p>
      <p sl="hu">Alles waarvoor de helden van 1956 streden – democratie, de rechtsstaat en vrijheid – werd met de verandering van het regime gerealiseerd. Als wij Hongaren op één gebeurtenis in de twintigste eeuw trots kunnen zijn, dan is het wel op de revolutie van 1956 en op de rol die we hebben gespeeld in de hereniging van Duitsland. Dank u wel voor uw aandacht.</p>
    </intervention>
    <intervention id="1-049" speaker_id="38421" name="Horia-Victor Toma" is_mep="True" mode="spoken">
      <p sl="ro">Bij de winning van goud en zilver wordt momenteel onder meer gebruikt gemaakt van cyanide. Ik wil graag benadrukken dat een dergelijk winningsproces de onomkeerbare vernietiging van ecosystemen en ernstige schade aan het menselijk lichaam kan veroorzaken. Cyanide is namelijk een van de stoffen die onveranderd in het grondwater terechtkomen, momenteel de voornaamste bron van drinkwater. Wat de opwarming van de aarde betreft, leidt het gebruik van cyanide tot verandering van de temperatuur en neerslagpatronen en tot overstromingen en landverschuivingen. Het ongeval in Roemenië in Baia Mare in het jaar 2000, waarbij ongeveer 100 000 m3 met cyanide en zware metalen verontreinigd water uit een reservoir stroomde, veroorzaakte de grootste ramp in Oost-Europa sinds Tsjernobyl. Daarop vond in Roemenië een hervorming van de mijnwet plaats. Aan het parlement werd een wijziging voorgelegd, die een verbod op het gebruik van cyanide in de mijnbouw inhield.</p>
      <p sl="ro">Mijnheer de Voorzitter, ik zou graag zien dat het Roemeense voorbeeld door de andere landen van de Europese Unie wordt gevolgd, zodat het verbod op cyanide uiteindelijk regel in de EU zal worden.</p>
    </intervention>
    <intervention id="1-050" speaker_id="28132" name="Richard James Ashworth" is_mep="True" mode="spoken">
      <p sl="en">Mijnheer de Voorzitter, deze donderdag zal het Parlement stemmen over de begroting voor 2008. Aangezien de Rekenkamer volgende maand verslag zal uitbrengen, wil ik uw aandacht vestigen op de interinstitutionele overeenkomst die in 2006 door de drie instellingen gezamenlijk ondertekend is. Volgens artikel 44 van die overeenkomst zijn alle lidstaten verplicht een verklaring te geven voor financiële transacties waarmee EU-middelen zijn gemoeid. Ik ben geïnformeerd dat volgens het huidige programma de Commissie geen relevante informatie van de lidstaten zal ontvangen vóór 15 februari 2008. Pas dan kunnen de gemeenschappelijke normen voor boekhouding en interne controle worden vastgesteld. Dit betekent dat het onwaarschijnlijk is dat de Rekenkamer de vereiste informatie voor de volgende twee jaar zal ontvangen. Dat is onaanvaardbaar. Niet alleen druist dit in tegen de geest van de interinstitutionele overeenkomst, maar de niet aflatende mislukking om tot een bevredigend controleverslag te komen, ondermijnt in hoge mate de geloofwaardigheid van dit Parlement. Ik verzoek u dringend, mijnheer de Voorzitter, om elke gelegenheid aan te grijpen, om erop aan te dringen dat lidstaten in de toekomst veel meer urgentie aan deze zaak verlenen.</p>
    </intervention>
    <intervention id="1-051" speaker_id="38845" name="Pierre Pribetich" is_mep="True" mode="spoken">
      <p sl="fr">Mijnheer de Voorzitter, dames en heren, de Verenigde Naties hebben bepaald dat uiterlijk 10 december aanstaande de toekomstige status van Kosovo moet zijn vastgesteld. De situatie is momenteel echter kritiek, omdat de Kosovaarse autoriteiten dreigen eenzijdig de onafhankelijkheid uit te roepen, Servië pleit voor een systeem van uitgebreide autonomie en Rusland zijn veto heeft uitgesproken over het voorstel van de speciale gezant van de VN voor onafhankelijkheid onder toezicht. Ik wil graag de nadruk leggen op de belangrijke rol die de Europese Unie in de oplossing van deze crisis hoort te spelen.</p>
      <p sl="fr">Het is ons aller wens dat de Unie een Hoge Vertegenwoordiger voor het gemeenschappelijk buitenlands- en veiligheidsbeleid aanstelt. Maar hoe geloofwaardig is die benoeming als wij niet in staat zijn onze bijdrage te leveren aan een specifieke oplossing voor de situatie in Kosovo, die officieel nog steeds onder buitenlandse zaken valt, maar eigenlijk een interne aangelegenheid van de Unie is? Daarom moet de EU richting geven en een heldere visie formuleren waarbij een compromis wordt gevonden tussen de Servische en Kosovaarse eisen. Zij moet wel oppassen dat met haar oplossing niet de geest van afscheiding uit de fles raakt. Tevens dient zij zich uit te spreken over de toekomst van Kosovo en haar stem in de gemeenschap van de naties te laten horen.</p>
    </intervention>
    <intervention id="1-052" speaker_id="23820" name="László Surján" is_mep="True" mode="spoken">
      <p sl="hu">Dank u wel dat u mij de gelegenheid biedt om het woord te voeren, mijnheer de Voorzitter. De delegatie van het Europees Parlement heeft eerder deze maand in Santiago niet alleen Chileense parlementariërs maar ook milieuorganisaties ontmoet. Volgens hen handelen bedrijven uit de EU met vestigingen in Chili beslist niet in overeenstemming met de milieubeginselen die zij in Europa toepassen. De wettelijke en ethische visies zijn duidelijk, maar helaas staan beide lijnrecht tegenover elkaar. Wat deze bedrijven doen is wettelijk misschien toegestaan, maar vanuit ethisch oogpunt bezien is het schadelijk. Vaak wordt Europees kapitaal naar het buitenland verplaatst omdat de milieuwetgeving in het betreffende land beperkt is. Dergelijke operaties schaden onze belangen in allerlei opzichten. Daarom moeten we aandringen op strenge milieuregels, niet alleen in de Europese Unie maar ook daarbuiten. De Europese Unie dient het initiatief te nemen. Als wij niet onze verantwoordelijkheid nemen jegens de volgende generatie mensen op deze aarde, berokkent dat de Europese burgers nu reeds materiële en immateriële schade.</p>
    </intervention>
    <intervention id="1-053" speaker_id="28173" name="Zita Pleštinská" is_mep="True" mode="spoken">
      <p sl="sk">Graag wil ik mijn grote waardering uitspreken voor de vijfde editie van de Europese Week van regio’s en steden die van 8 tot 11 oktober 2007 in Brussel plaatsvond. Dit evenement bood een uniek platform voor regio’s en steden uit de hele Europese Unie. Zij wisselden praktische ervaringen uit en verwierven kennis over vernieuwende initiatieven op het gebied van regionale ontwikkeling.</p>
      <p sl="sk">Als leden van het Europees Parlement kregen wij tevens de kans tijdens interessante programma-activiteiten regionale politici te ontmoeten. Ik wil het Comité van de Regio’s, het Directoraat-generaal Regionaal beleid van de Europese Commissie en de Commissie regionale ontwikkeling van het Europees Parlement bedanken voor de organisatie van dit evenement. Verder wil ik onze Voorzitter, de heer Hans-Gert Pöttering, danken voor zijn toespraak, die dit evenement waardig was. Wat we nodig hebben, zijn dynamische Europese regio’s met een sterk menselijk potentieel, met moedige en enthousiaste regionale politici en goed voorbereide projecten die gericht zijn op innovatie en het scheppen van nieuwe banen waarbij in regionale groepen wordt samengewerkt. Alleen zulke regio’s kunnen de uitdagingen van een geglobaliseerde wereld aangaan.</p>
    </intervention>
    <intervention id="1-054" speaker_id="28421" name="Marianne Mikko" is_mep="True" mode="spoken">
      <p sl="et">Vrijdag wordt de tweede Top Europese Unie-Rusland van dit jaar geopend. Er is geen enkel land dat we zo vaak ontmoeten, en toch zijn er nog steeds problemen.</p>
      <p sl="et">Op de top van vrijdag neemt de heer Poetin geen afscheid: hij blijft de touwtjes in Rusland in handen houden. Laten we de heer Poetin geen lof toezwaaien maar bespreken hoe we het strategisch partnerschap tussen Rusland en de Europese Unie inhoud kunnen geven.</p>
      <p sl="et">Voor Europa’s veiligheid is het erg belangrijk dat de samenwerking op het gebied van crisisbeheersing die tijdens de bijeenkomst van november 2003 is afgesproken, nu handen en voeten krijgt, vooral met het oog op bevroren conflicten.</p>
      <p sl="et">In Portugal moet Rusland worden verzocht Transnistrische separatisten die door de Europese Unie tot persona non grata zijn verklaard, te behandelen zoals een echte partner betaamt: Rusland dient zijn grenzen te sluiten voor de Transnistrische elite. Momenteel kan een bende die bezig is Europa’s buurlanden te destabiliseren, vrij via Russische luchthavens reizen.</p>
      <p sl="et">Dit is een maatregel die Rusland eenvoudig kan treffen en het zou bovendien een teken zijn dat Rusland naar Europa luistert en dat wij echte partners zijn.</p>
    </intervention>
    <intervention id="1-055" speaker_id="23881" name="Marios Matsakis" is_mep="True" mode="spoken">
      <p sl="en">Mijnheer de Voorzitter, na de eensluidende uitslag van de topconferentie in Lissabon van vorige week, is het betreurenswaardig dat Nicosia nog steeds een verdeelde stad is, zoals ooit Berlijn was. Sinds 1963 heeft een zogenaamde groene grenslijn de stad verdeeld en haar bevolking in een Grieks Cypriotisch en een Turks Cypriotisch deel gesplitst. Deze grenslijn wordt streng bewaakt door Turkse troepen aan de ene kant en Cypriotische troepen aan de andere kant. De verdeling loopt – heel vreemd – door Ledra Street , een drukke winkelstraat in het centrum van Nicosia, die in tweeën wordt gesplitst door een glazen muur die er dwars doorheen loopt, waardoor de Griekse Cyprioten van de Turkse Cyprioten worden gescheiden.</p>
      <p sl="en">Mijnheer de Voorzitter, ik verzoek u met klem om de regeringen van Turkije en Cyprus persoonlijk en dringend te verzoeken om de historische stap te nemen - zonder enige gecompliceerde voorwaarden en schijnbaar goedkope politieke excuses - om Ledra Street te openen en de Griekse en Cypriotische Turken zich vrij in hun hoofdstad te laten bewegen. Laat de opening van Ledra Street in Nicosia weer een symbool worden voor vrede en eenheid voor het Europese volk en de katalysator voor de oplossing van de Cyprus-kwestie.</p>
    </intervention>
    <intervention id="1-056" speaker_id="28572" name="Georgios Papastamkos" is_mep="True" mode="spoken">
      <p sl="el">Mijnheer de Voorzitter, op de internetsite van de EU staat vandaag het nieuws dat OLAF, in samenwerking met de Oostenrijkse autoriteiten, een netwerk van illegale Chinese kleding- en schoeiselimporteurs heeft opgerold. De schade voor de EU-begroting bedraagt 200 miljoen euro. In het licht van dit actuele nieuws, dat geen op zichzelf staand geval betreft maar een praktijk die overal in Europa voorkomt, roep ik u, dames en heren, op een verzoek tot de Commissie te richten. Er moeten meer douanecontroles komen en de invoerbeperkingen dienen tot na dit jaar te worden verlengd. De beschermende handelsmaatregelen met betrekking tot de import van schoeisel moeten doeltreffender worden toegepast.</p>
    </intervention>
    <intervention id="1-057" speaker_id="4242" name="Karin Scheele" is_mep="True" mode="spoken">
      <p sl="de">Mijnheer de Voorzitter, het doet mij veel genoegen dat commissaris Stavros Dimas hier aanwezig is. Ik wil graag mijn instemming betuigen met de actie die de Commissie vorige week ondernomen heeft naar aanleiding van de illegale voorjaarsjacht op wilde vogels in Malta. Wij hebben veel aandacht aan deze zaak besteed, niet alleen in het Parlement maar ook in onze Commissie verzoekschriften. Volgens mij is er een belangrijke stap gezet, nu er een laatste waarschuwing naar de Maltese autoriteiten is uitgegaan. Hopelijk zien we volgend voorjaar de vruchten van deze waardevolle en verstandige politieke maatregel en zal dan de Europese wetgeving worden toegepast in de vorm van een afgedwongen verbod op de illegale voorjaarsjacht.</p>
    </intervention>
    <intervention id="1-058" speaker_id="28372" name="Ryszard Czarnecki" is_mep="True" mode="spoken">
      <p sl="pl">Mijnheer de Voorzitter, vorig jaar hebben de 25 landen van de Europese Unie een gemeenschappelijke stabilisatie- en associatieovereenkomst tussen Albanië en de EU ondertekend. Vandaag, zestien maanden na de ondertekening, hebben pas tien landen het document geratificeerd. Het is veelzeggend dat van deze tien landen er zes tot de nieuwe EU-lidstaten behoren: Polen, Hongarije, Slowakije, Slovenië, Litouwen en Letland. Vier landen maken deel uit van de oude EU, namelijk Spanje, Ierland, Zweden en Luxemburg. Daarom roep ik de resterende zeventien EU-landen op deze overeenkomst zo spoedig mogelijk te ratificeren, anders blijft het begrip Europese solidariteit een holle frase.</p>
    </intervention>
    <intervention id="1-059" speaker_id="26833" name="Milan Gaľa" is_mep="True" mode="spoken">
      <p sl="sk">De Italiaanse autoriteiten hebben de lidstaten van de Europese Unie via het Systeem voor vroegtijdige waarschuwing en maatregelen geïnformeerd over een uitbraak van tropische koorts die door het chikungunya-virus in de regio Emilia-Romagna wordt verspreid. Zij hebben 197 gevallen van besmetting met het tropische virus gemeld. Uit laboratoriumproeven is gebleken dat 14 procent van het totaal aantal zieken het virus heeft opgelopen en het virus heeft één slachtoffer geëist.</p>
      <p sl="sk">Hoewel er nu nog geen reden tot paniek is, moet de Europese Unie opnieuw maatregelen treffen om zich voor te bereiden op een mogelijke grote epidemie. Het Europees Centrum voor ziektepreventie en -bestrijding, dat toezicht houdt op besmettelijke ziekten, stelt dat het virus zich door gunstige weersomstandigheden kan verspreiden, vooral in het Middellandse Zeegebied. Het risico dat het virus naar andere Europese landen overwaait, is eveneens groot. Besmette personen kunnen een nieuwe transmissiecyclus in andere regio’s van de Unie in gang zetten.</p>
    </intervention>
    <intervention id="1-060" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Mijnheer de Voorzitter, vorige week werd Arat Dink, de zoon van Hrant Dink, de vermoorde Turkse journalist, door een Turkse rechtbank veroordeeld vanwege een reeks artikelen die hij over de Armeense genocide had geschreven. De heer Dink, uitgever van de krant Agos , werd schuldig bevonden op grond van artikel 301 van het Turkse Wetboek van Strafrecht. Dit artikel werd eertijds ook gebruikt om zijn vader te veroordelen. Arat Dink kreeg één jaar voorwaardelijke gevangenisstraf opgelegd. Daarom is het goed ons af te vragen wat de Europese Commissie doet om Turkije ertoe te bewegen dit artikel uit zijn wetboek van strafrecht te schrappen.</p>
      <p sl="el">Dames en heren, hoeveel tijd heeft Turkije, gezien zijn hardnekkige houding, volgens ons nog nodig voordat het beseft dat het Europese verplichtingen heeft en zich daarom als een democratische staat moet gedragen?</p>
    </intervention>
    <intervention id="1-061" speaker_id="28135" name="György Schöpflin" is_mep="True" mode="spoken">
      <p sl="en">Mijnheer de Voorzitter, er is verontrustend nieuws uit Slowakije. De directeur van het Danube Museum in Komárno, Csaba Fehér, is met ontslag bedreigd. Een van de beschuldigingen is, dat hij mede-organisator was van een tentoonstelling in het Europees Parlement afgelopen jaar. Op die tentoonstelling worden bewijsstukken getoond van het lijden van de Hongaarse minderheid tijdens het Tsjechoslowaakse bewind na 1945 op grond van collectieve schuld. Het begrip collectieve schuld is volstrekt onverenigbaar met burgernormen en mensenrechten die centraal staan bij de democratische grondvesten van de Europese Unie.</p>
      <p sl="en">Als lidstaat van de Europese Unie heeft Slowakije deze beginselen volledig aanvaard. Waar de Slowaakse autoriteiten mee bezig zijn, druist derhalve niet alleen lijnrecht in tegen het normen-en-waardenstelsel van de mensenrechten, maar hekelt daarmee impliciet ook het Europees Parlement. Slowakije moet deze tegenstellingen zo snel mogelijk oplossen.</p>
    </intervention>
    <intervention id="1-062" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Uit statistieken blijkt dat de bevolking in de Europese Unie vergrijst. Vijfendertig procent van de Europese burgers is ouder dan vijftig jaar en niet meer dan zestien procent van de EU-bevolking is jonger dan veertien jaar.</p>
      <p sl="ro">De toekomst van Europa hangt af van het demografische beleid dat de EU voert. Het demografische beleid moet zorgen voor toegankelijke gezondheidsdiensten en een fatsoenlijk pensioen voor gepensioneerden, maatregelen om het geboortecijfer in alle lidstaten te verhogen en fatsoenlijke, stabiele en goed betaalde banen. Daarom verzoek ik de Europese Commissie om samen met de lidstaten op dit punt een Gemeenschapsbeleid en nationale strategieën te ontwikkelen. Het resultaat van zulke maatregelen zal de komende twintig tot dertig jaar zichtbaar worden. Een sociaal Europa heeft al zijn burgers nodig en vooral belangrijk is dat elke burger in de samenleving integreert en een behoorlijk inkomen heeft. Daarom moeten we een koppeling aanbrengen tussen het beleid voor de bescherming en ontwikkeling van de bevolking en het demografische beleid.</p>
    </intervention>
    <intervention id="1-063" speaker_id="23894" name="Anna Záborská" is_mep="True" mode="spoken">
      <p sl="sk">Opnieuw was de Hongaarse Garde dit weekend een van de belangrijkste gespreksonderwerpen in Slowakije en Hongarije. Alle mensen van goede wil streven naar vrede en verzoening tussen alle naties. Gezien de samenstelling van de huidige regeringen in Hongarije en Slowakije is er in het belang van de democratie een sterke christendemocratische oppositie nodig. Wij zullen echter niet winnen als we ons door sentimenten en emoties laten leiden.</p>
      <p sl="sk">Ik verzoek de Hongaarse regering het vredesverdrag te eerbiedigen dat op 10 februari 1947 in Parijs met Hongarije werd getekend. In dit verdrag beloofde Hongarije op zijn grondgebied nooit meer (activiteiten van) op het fascisme georiënteerde politieke, militaire en semimilitaire organisaties toe te staan, die revisionistische propaganda verspreiden. Dat is volgens mij het beste dat gedaan kan worden in de naam van vrede en wederzijds begrip tussen onze naties.</p>
    </intervention>
    <intervention id="1-064" speaker_id="28116" name="Marian Harkin" is_mep="True" mode="spoken">
      <p sl="en">Mijnheer de Voorzitter, ik wil iets vertellen over een brief die vorige week gepubliceerd werd in een Iers landelijk dagblad en ondertekend was door, onder andere, verscheidene leden van dit Parlement. De contekst is dat Ierland waarschijnlijk het enige land zal zijn waar een referendum gehouden wordt over het zogeheten “Verdrag van Lissabon”. In deze brief werden drie eisen gesteld. Eén van de eisen is dat het Verdrag in elke lidstaat aan de burgers in een referendum voorgelegd moet worden. Volgens de tweede eis moeten de nationale parlementen van de EU-landen passende juridische en constitutionele voorzieningen treffen om referenda mogelijk te maken.</p>
      <p sl="en">Ik moet zeggen dat deze eisen mij versteld doen staan. Hoe staat het met het subsidiariteitsbeginsel, waarbij beslissingen op het juiste niveau worden genomen – in dit geval, op het niveau van de lidstaten? Ik vermoed dat, volgens een of andere kromme redenering, degenen die minder bemoeienis van Europa willen, in feite dezelfde zijn die uiterste bemoeienis in de zaken van lidstaten voorstaan door te eisen dat nationale parlementen hun grondwetten en wettelijke bepalingen wijzigen om de wensen van de briefschrijvers in te willigen. Dat zou zeker een democratisch tekort zijn!</p>
    </intervention>
    <intervention id="1-065" speaker_id="28570" name="Ioannis Gklavakis" is_mep="True" mode="spoken">
      <p sl="el">Mijnheer de Voorzitter, ieder jaar overlijden er in de EU 650 000 mensen door tabaksrook. Het is net een kleinschalige oorlog. Van deze sterfgevallen worden er 80 000 veroorzaakt door passief roken. Tabaksrook blijkt 4 000 stoffen te bevatten, waarvan er vijftig kankerverwekkend zijn. Al tientallen jaren geleden heeft de medische wereld de nadelige en mogelijk fatale gevolgen van roken gedocumenteerd. Het is onze plicht om te proberen het roken terug te dringen en we moeten vooral zien te voorkomen dat jongeren ermee beginnen. Willen we daarin slagen, dan is krachtige wetgeving nodig. Roken op openbare plaatsen dient verboden te worden. Fabriekstoevoegingen in tabak moeten gecontroleerd, onderzocht en beperkt worden. Er dient streng toezicht te worden gehouden op de verkooppunten. Dat zijn we verschuldigd aan de 70 procent van de EU-burgers die niet roken, en aan de overweldigende meerderheid van rokers die willen stoppen.</p>
    </intervention>
    <intervention id="1-066" speaker_id="4513" name="Geoffrey Van Orden" is_mep="True" mode="spoken">
      <p sl="en">Mijnheer de Voorzitter, samen met vele leden van het Parlement, - misschien wel de meeste leden, gezien onze resoluties – ben ik verbijsterd dat de Europese Unie voornemens is om de tiran van Zimbabwe, Mugabe, uit te nodigen voor de EU-Afrika-topconferentie in Lissabon in december. Commissaris Michel vertelt mij dat de redenen hiervoor zijn – die ik nogal verkeerd vind – dat wij moeten proberen Mugabe niet te isoleren, omdat dit zijn imago juist ten goede komt, en dat de EU gezien wil worden als een wereldstrateeg. Mugabe uitnodigen naar Lissabon is een aanfluiting van onze principes en is lijnrecht in tegenspraak met de eigen standpunten van de EU. Wij zijn tekort geschoten in de diplomatieke betrekkingen met Afrika als er een Afrikaanse regering is die nog respect heeft voor Mugabe.</p>
      <p sl="en">Mijnheer de Voorzitter, ik weet dat u onze bezorgdheid over de verschrikkelijke situatie in Zimbabwe deelt. Mag ik u vragen twee dingen te doen: allereerst, nogmaals de duidelijke boodschap van het Parlement overbrengen dat Mugabe niet in december in Lissabon uitgenodigd moet worden, en ten tweede, de wensen van het Parlement respecteren en geen enkele EU-topconferentie bijwonen waarvoor Mugabe of andere verbannen Zimbabweaanse politici uitgenodigd zijn?</p>
    </intervention>
    <intervention id="1-067" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Mijnheer de Voorzitter, vandaag bespreken we in het Europees Parlement het verslag van Richard Corbett over het amendement op artikel 173 van het Reglement van het Europees Parlement betreffende het volledig verslag.</p>
      <p sl="pl">Naar mijn mening gaat de commissie niet de juiste richting op. Ik denk dat ik dat kan zeggen op grond van artikel 96 waarin staat dat het “Parlement zorgt voor een optimale transparantie van zijn werkzaamheden”. Elke poging om de informatievoorziening aan de EU-landen en de toegang daartoe te beperken, ondermijnt dus dit fundamentele recht en is in strijd met de grondgedachte van de Unie, het Reglement van het Europees Parlement en bestaande overeenkomsten, en vormt een schending van fundamentele mensenrechten in de Europese Unie.</p>
      <p sl="pl">Wij bouwen toch niet aan een Europese Unie waarin kleinere landen met minder veerkrachtige culturen worden gediscrimineerd? Als dat wel zo is, hadden we dat die landen vóór toetreding moeten vertellen. Onkosten en financiële middelen vormen ook geen goed argument. We besteden zo veel geld aan onnodige faciliteiten en administratie dat we ons toch op z’n minst een adequate communicatie met de samenleving moeten kunnen veroorloven.</p>
    </intervention>
    <intervention id="1-068" speaker_id="4466" name="Ilda Figueiredo" is_mep="True" mode="spoken">
      <p sl="pt">Mijnheer de Voorzitter, op 18 oktober vond de grootste demonstratie in Lissabon in twintig jaar plaats, die was georganiseerd door het Algemeen Verbond van Portugese werknemers. Meer dan 200 000 mensen veroordeelden het neoliberale beleid van de Europese Unie, zeiden “nee” tegen flexizekerheid, protesteerden tegen werkloosheid, sociale uitsluiting en de armoede waarin meer dan 20 procent van de Portugezen leven, en eisten een sociaal Europa.</p>
      <p sl="pt">Europese leiders kunnen deze belangrijke demonstratie niet negeren. Daarom spreken wij onze waardering uit voor het Algemeen Verbond van Portugese Werknemers en de leden ervan en verklaren wij ons solidair met de strijd die zij voeren om de waardigheid van werkende mensen te beschermen.</p>
    </intervention>
    <intervention id="1-070" speaker_id="34720" name="Bernard Wojciechowski" is_mep="True" mode="spoken">
      <p sl="en">Mijnheer de Voorzitter, Howard Stern – sorry, het weekblad Stern liet de Duitse samenleving met de billen bloot gaan door in de laatste editie te publiceren dat elke vierde Duitser nog steeds vindt dat het nationaal socialisme goede aspecten heeft. Welnu, als dit waar is, kan dit betekenen dat of elke vierde Duitser in dit gebouw dit ook vindt – wat op zich schandalig zou zijn – of deze Duitse delegatie in het Europees Parlement is niet de stem van het hele Duitse volk. Onlangs kreeg Duitsland 96 zetels toegewezen. Gelet op de statistieken in Stern , zou het misschien verstandiger zijn om dat land slechts drie zetels toe te wijzen, zodat er geen kans voor de vierde bestaat!</p>
      <p sl="en">Ik ben het echter met de heer Schulz over één ding eens: in een verenigd Europa is geen plaats voor welke vorm van nationalisme dan ook. Toch dient de heer Schulz beter in zijn eigen achtertuin te kijken, namelijk naar het Duitse vandalisme. Gezien mijn achtergrond, ik ben van Poolse afkomst, wens ik dat alle Duitse leden zoveel het woord tegen het nationalisme zouden voeren als de heer Schulz.</p>
    </intervention>
    <intervention id="1-071" speaker_id="28334" name="Urszula Krupa" is_mep="True" mode="spoken">
      <p sl="pl">Mijnheer de Voorzitter, psychologisch gezien zijn gevoelens als verantwoordelijke liefde voor een andere persoon, familie of het eigen land, ook wel patriottisme genoemd, samen met andere hogere emoties het bewijs voor een hoog niveau van persoonlijke ontwikkeling. In tegenstelling tot primitieve emoties die wij met de dieren delen, bevinden hogere emoties zich zelfs op een aparte plaats in de hersenen. Patriottisme is liefde voor nationale tradities, cultuur en taal, betekent een verlangen om deze te bevorderen en houdt respect en toewijding met betrekking tot het eigen land in. Deze waarden hebben absoluut niets van doen met nationalisme en chauvinisme, die gekenmerkt worden door haat jegens andere mensen. Patriottisme leidt niet tot belediging van volken of landen. Het wordt primair getypeerd door openheid voor andere landen en respect voor hun recht op soevereiniteit en autonomie.</p>
      <p sl="pl">Ik wil u graag op de ware aard van patriottisme wijzen, vooral na de toespraken van enkele linkse Parlementsleden die nationale regeringen hebben geschoffeerd en een patriottistische houding belachelijk hebben gemaakt, misschien omdat zij niet het verschil begrijpen tussen liefde voor het eigen land en de haat die bijvoorbeeld het chauvinisme kenmerkt. Gezien de Europese integratie is het bijzonder belangrijk een onderscheid te maken tussen deze twee totaal verschillende begrippen die door veel mensen met elkaar worden verward.</p>
    </intervention>
    <intervention id="1-072" speaker_id="28115" name="Mairead McGuinness" is_mep="True" mode="spoken">
      <p sl="en">Mijnheer de Voorzitter, het omgaan met de bezorgdheid over de energievoorziening is een van de grote en meest belangrijke kwesties waarmee de Europese Unie geconfronteerd wordt, omdat het gepaard gaat met de bezorgdheid over klimaatverandering. Veiligstelling van de energievoorziening en de kostenstijgingen, met een prijsstijging van 100 procent in de laatste vijf jaar, zijn de grootste zorgen.</p>
      <p sl="en">Welnu, voor Ierland zijn de uitdagingen bijzonder groot. Wij hebben te maken met een toenemende vraag naar energie en een grote afhankelijkheid van ingevoerde fossiele brandstoffen. Wij zijn voor 90 procent afhankelijk. Wij moeten flink investeren in onze infrastructuur, werken aan het liberaliseren van de markt en onze kooldioxide-uitstoot verminderen.</p>
      <p sl="en">Het Parlement bestudeert een actieplan voor de tenuitvoerlegging van een energiebeleid voor Europa. In Ierland zijn wij een nationale Ierse energiemarkt aan het opzetten, waarbij elektriciteitsmarkten in het noorden en zuiden fuseren. Dit is positief, maar het is niet genoeg. De schaal van de markt is te klein. Voor een geharmoniseerde energiemarkt is aansluiting bij de rest van de Europese Unie van vitaal belang voor Ierland – maar dat kost geld, en ik zou de Ierse regering dringend willen verzoeken om te denken aan de aanwending van het cohesiefonds voor die investering, omdat het noodzakelijk is voor de voortzetting van de economische groei van Ierland.</p>
    </intervention>
    <intervention id="1-073" speaker_id="4308" name="De Voorzitter" is_mep="True" mode="spoken">
      <p sl="nl">Hiermee is dit onderdeel beëindigd.</p>
    </intervention>
  </section>
  <section id="creitem14" title="14. Kaderrichtlijn duurzaam gebruik van pesticiden – Thematische strategie voor een duurzaam gebruik van pesticiden – Op de markt brengen van gewasbeschermingsmiddelen (debat)">
    <intervention id="1-075" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van</p>
      <p sl="nl">het verslag van Christa Klaß, namens de Commissie milieubeheer, volksgezondheid en voedselveiligheid, over het voorstel voor een richtlijn van het Europees Parlement en de Raad tot vaststelling van een kader voor communautaire actie ter verwezenlijking van een duurzaam gebruik van pesticiden (COM(2006)0373 – C6-0246/2006 – 2006/0132(COD)) (A6-0347/2007);</p>
      <p sl="nl">het verslag van Irena Belohorská, namens de Commissie milieubeheer, volksgezondheid en voedselveiligheid, over een thematische strategie voor een duurzaam gebruik van pesticiden (2007/2006(INI)) (A6-0291/2007); en</p>
      <p sl="nl">het verslag van Hiltrud Breyer, namens de Commissie milieubeheer, volksgezondheid en voedselveiligheid, over het voorstel voor een verordening van het Europees Parlement en de Raad betreffende het op de markt brengen van gewasbeschermingsmiddelen (COM(2006)0388 – C6-0245/2006 – 2006/0136(COD)) (A6-0359/2007).</p>
    </intervention>
    <intervention id="1-076" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie. − Mijnheer de Voorzitter, allereerst wil ik het Europees Parlement en met name de rapporteurs, mevrouw Belohorská en mevrouw Klaß, bedanken voor het buitengewoon grondige werk dat zij hebben verricht. Tevens is dank verschuldigd aan de Commissie milieubeheer, volksgezondheid en voedselveiligheid, aan de heer Ebner en de Commissie landbouw en plattelandsontwikkeling en aan mevrouw Corbey en de Commissie industrie, onderzoek en energie, voor de verslagen en gezichtspunten die zij in eerste lezing naar voren hebben gebracht.</p>
      <p sl="el">De afgelopen dertig jaar hebben wij dankzij het beleid en de wetgeving van de EU inzake de bescherming van de volksgezondheid en het milieu belangrijke vooruitgang geboekt en de risico’s van pesticiden sterk verminderd. De huidige wetgeving richt zich enerzijds op de goedkeuring en het op de markt brengen van producten en anderzijds op het controleren van productresiduen in levensmiddelen en diervoeders. Er is echter geen wet die betrekking heeft op de tussenliggende fase, namelijk de periode dat de pesticiden daadwerkelijk worden gebruikt. Dit is nu juist de allerbelangrijkste fase, waarin de gezondheid van de mens en het milieu gevaar lopen.</p>
      <p sl="el">Uit de controle in de lidstaten is gebleken dat er niet alleen in levensmiddelen en diervoeders sporen van pesticiden achterblijven, maar ook in het milieu, en wel in concentraties die de in de Europese wetgeving vastgestelde grenswaarden overschrijden. Bovendien is duidelijk geworden dat de Europese burgers zich ernstige zorgen maken over het gebruik van pesticiden. Daarom moeten we harder ons best doen om de Europese burgers en ons milieu meer bescherming te bieden. De thematische strategie voor een duurzaam gebruik van pesticiden en de bijbehorende kaderrichtlijn vallen onder de algemene noemer van de zorg voor de menselijke gezondheid en het milieu in verband met pesticiden.</p>
      <p sl="el">Het Commissievoorstel voor een kaderrichtlijn bestaat uit de volgende hoofdonderdelen.</p>
      <p sl="el">Ten eerste dient elke lidstaat nationale actieplannen op te stellen waarin streefcijfers, maatregelen en tijdsschema’s worden vastgelegd om de risico’s en de afhankelijkheid van pesticiden te verminderen.</p>
      <p sl="el">Ten tweede moeten professionele gebruikers van pesticiden, met name landbouwers, distributeurs en voorlichters, toegang tot passende scholing krijgen. Tijdens die scholing dient hun voldoende kennis te worden bijgebracht van de risico’s van pesticiden en het gebruik van alternatieve middelen. Ook het publiek moet meer bewust worden gemaakt van de risico’s van het gebruik van pesticiden.</p>
      <p sl="el">Ten derde moet de professionele apparatuur voor het sproeien van pesticiden regelmatig worden gecontroleerd en op de juiste wijze worden onderhouden.</p>
      <p sl="el">Ten vierde wordt sproeien vanuit de lucht verboden, maar de lidstaten mogen in beperkte gevallen een uitzondering maken, namelijk wanneer sproeien vanuit de lucht de enige haalbare oplossing is.</p>
      <p sl="el">Ten vijfde worden speciale maatregelen getroffen om het grote publiek en kwetsbare bevolkingsgroepen te beschermen, wat ook geldt voor watersystemen en geografische gebieden zoals het Natura 2000-netwerk. Enkele voorbeelden van zulke maatregelen zijn bufferzones creëren of het gebruik van pesticiden verbieden of terugdringen.</p>
      <p sl="el">Ten zesde en als laatste, maar even belangrijk, moeten we landbouwtechnieken ondersteunen waarbij lage doses pesticiden worden gehanteerd. Dat maakt het mogelijk geïntegreerde bestrijding toe te passen, die vanaf 2014 verplicht moet worden.</p>
      <p sl="el">Andere maatregelen die in de thematische strategie worden voorgesteld, zijn of worden binnenkort in andere wetgevingsbesluiten geïntegreerd. Daartoe behoort een voorstel om het op de markt brengen van gewasbeschermingsmiddelen te reguleren. Deze verordening zal ertoe leiden dat er steeds minder schadelijke werkzame stoffen op de markt circuleren, vooral dankzij vergelijkende beoordeling en vervanging. Het gaat hierbij om het voorstel van mijn collega, de heer Kyprianou, dat we vanavond eveneens bespreken aan de hand van het verslag van mevrouw Breyer.</p>
      <p sl="el">Er ligt ook een voorstel op tafel om de verzameling van statistische gegevens over gewasbeschermingsmiddelen te reguleren. Dit voorstel is van wezenlijk belang; het bevat indicatoren om de voortgang van de risicoreductie te meten. Het voorstel wordt momenteel besproken door de desbetreffende parlementaire commissie.</p>
      <p sl="el">Bovendien is er een voorstel voor een nieuwe richtlijn tot het vaststellen van basisspecificaties voor sproeiapparatuur die op de markt wordt gebracht. Het voorstel vormt een aanvulling op de bestaande bepalingen voor het onderhoud en de regelmatige inspectie van sproeiapparatuur.</p>
      <p sl="el">Tot slot, mijnheer de Voorzitter, wil ik graag benadrukken hoe belangrijk één aspect van de voorgestelde richtlijn over een duurzaam gebruik van pesticiden, namelijk de geïntegreerde bestrijding, is. Dit is een essentiële maatregel in het Commissievoorstel, waarover de andere parlementaire subcommissies hebben gediscussieerd.</p>
      <p sl="el">Niemand twijfelt eraan dat we onze afhankelijkheid van pesticiden moeten verminderen en ons moeten richten op milieuvriendelijkere alternatieve manieren om gewassen te beschermen en schadelijke organismen te bestrijden. Geïntegreerde bestrijding is de doeltreffendste methode om dit doel te bereiken. Het is dus bijzonder belangrijk dat dit onderdeel in ons voorstel gehandhaafd blijft en vanaf 2014 in alle lidstaten verplicht wordt gesteld.</p>
    </intervention>
    <intervention id="1-077" speaker_id="photo_generic" name="Markos Kyprianou" is_mep="True" mode="spoken">
      <p sl="el">lid van de Commissie. − Mijnheer de Voorzitter, vandaag debatteren we over een bijzonder moeilijk maar belangrijk vraagstuk.</p>
      <p sl="el">Allereerst wil ik iedereen bedanken die dit debat mogelijk heeft gemaakt en speciaal de rapporteur, mevrouw Breyer.</p>
      <p sl="el">Dit is altijd een moeilijk onderwerp geweest. Er moet een evenwicht worden gevonden. Gezondheid en milieu moeten beter worden beschermd, terwijl procedures worden vereenvoudigd en administratieve kosten worden beperkt om meer concurrentievermogen en innovatie mogelijk te maken. Ik ben ervan overtuigd dat het Commissievoorstel zal helpen deze doelen te bereiken, omdat het een aanvulling vormt op de interne markt. In het voorstel wordt namelijk een systeem opgezet voor flexibele wederzijdse erkenning van zones en krijgen de lidstaten de mogelijkheid om op hun totale grondgebied of delen daarvan maatregelen te treffen en beperkingen op te leggen, en wel in speciale gevallen waarin gevaar dreigt voor gezondheid en milieu.</p>
      <p sl="el">Mijnheer de Voorzitter, dames en heren, het is een feit dat gewasbeschermingsmiddelen een belangrijke rol spelen in de land-, bos- en tuinbouw. Ik had liever gezien dat we ze niet nodig hadden, omdat zij beslist een nadelige uitwerking hebben op de gezondheid van mens en dier en op het milieu. Daarom moeten we ervoor zorgen dat de toepasselijke regels effectief en evenwichtig zijn.</p>
      <p sl="el">De huidige wetgeving dateert van 1991. Op grond van een verslag uit 2001 van de Commissie over de werking en mogelijke verbetering van de wetgeving hebben het Europees Parlement en de Raad de Commissie verzocht voorstellen in te dienen tot wijziging van de richtlijn. Ik durf te zeggen dat niemand eraan twijfelt dat de bestaande wetgeving moet worden geactualiseerd.</p>
      <p sl="el">Ik wil de belanghebbenden in alle sectoren bedanken en de wezenlijke bijdrage noemen die zij aan het voorontwerp van dit voorstel hebben geleverd. De Commissie heeft ook nog een alomvattende effectbeoordeling verricht.</p>
      <p sl="el">De eerste prioriteit is het realiseren van het hoogste niveau van bescherming voor de gezondheid van mens en dier en van het milieu. Dat is geen punt van discussie. Dit wordt bereikt via een aantal maatregelen: opstellen van heldere, strenge criteria voor de goedkeuring van werkzame stoffen; een centrale rol aan de Europese Autoriteit voor voedselveiligheid toekennen in de beoordeling van werkzame stoffen; en landbouwers verplichten dossiers bij te houden over het gebruik van gewasbeschermingsmiddelen, die zij op verzoek aan hun buren en de drinkwaterindustrie beschikbaar moeten stellen. Tevens dienen de autoriteiten van de lidstaten hun controles op de commerciële exploitatie en het gebruik van gewasbeschermingsmiddelen aan te scherpen en gaat de Commissie bekijken hoe effectief de lidstaten deze controles uitvoeren. Proeven met dieren mogen niet langer worden herhaald. Om een duurzame landbouw te bevorderen, worden de gevaarlijkste producten vervangen door de veiligste alternatieve oplossingen. Met het voorstel wordt dus een veiliger kader gecreëerd voor het gebruik van gewasbeschermingsmiddelen in de EU. Ook worden milieubeschermende maatregelen versterkt.</p>
      <p sl="el">Het voorstel heeft hetzelfde effect als de strategie van Lissabon, omdat het eveneens tot minder administratieve kosten leidt. De procedure wordt korter en efficiënter, maar belangrijker is volgens mij dat de veiligheidsniveaus op peil blijven en het milieu wordt beschermd.</p>
      <p sl="el">De lidstaten zullen niet langer hun eigen gang gaan, want wederzijdse erkenning van werkzame stoffen wordt de regel, in plaats van de uitzondering. Hierdoor zal er geen verdeelde interne markt op het gebied van gewasbeschermingsmiddelen ontstaan en wordt de markt voor agrarische producten niet langer in parten gescheiden.</p>
      <p sl="el">De veranderingen in de regels voor gegevensbescherming leiden tot grotere transparantie en eerlijker concurrentie zonder afbreuk te doen aan onderzoek en innovatie.</p>
      <p sl="el">De voorgestelde verordening vormt een van de speerpunten van de totale strategie van de Commissie in de pesticidensector. Deze vormt een aanvulling op het voorstel voor een richtlijn betreffende een duurzaam gebruik van pesticiden, dat reeds door mijn collega, de heer Dimas, is geanalyseerd.</p>
      <p sl="el">Tot slot wil ik iets zeggen over het grote aantal amendementen dat is ingediend. Dat is nauwelijks verrassend voor zo’n complex onderwerp en wellicht zijn we het nog niet op alle punten volledig met elkaar eens. Ik ga er overigens van uit dat we in de volgende fasen van de procedure wel snel tot overeenstemming zullen komen. Ondertussen kan de Commissie bepaalde amendementen aanvaarden en verwerpt zij andere. De complete lijst, met het standpunt van de Commissie over elk amendement en de bijbehorende toelichting, is beschikbaar voor het Parlement en de leden ervan. Ik ga hier nu niet elk amendement afzonderlijk behandelen, want daar is beslist niet genoeg tijd voor. Mijn verzoek is dat deze lijst in de notulen van de vergadering wordt opgenomen.</p>
      <p sl="el">Mijnheer de Voorzitter, dames en heren, ik zie uit naar een constructief en interessant debat.</p>
    </intervention>
    <intervention id="1-078" speaker_id="1929" name="Christa Klaß" is_mep="True" mode="spoken" role="rapporteur">
      <p sl="de">Mijnheer de Voorzitter, commissarissen Dimas en Kyprianos, dames en heren, ik ben blij met het voorstel van de Commissie tot vaststelling van een kader voor communautaire actie ter verwezenlijking van een duurzaam gebruik van pesticiden, en mijn opmerkingen hier vandaag hebben louter betrekking op dit deel van het gezamenlijke pakket.</p>
      <p sl="de">Dit is een zeer breed gebied waarop in heel Europa nog talrijke aanpassingen nodig zijn ten behoeve van de consumenten en gebruikers en vooral van het milieu. Verschillende regelgeving in de Europese Unie leidt niet alleen tot uiteenlopende veiligheidsnormen maar ook tot verwarring en concurrentievervalsing.</p>
      <p sl="de">Dat de oogst van een heel jaar door schadelijke organismen wordt verwoest, is in Europa gelukkig verleden tijd. Vandaag staan we echter voor nieuwe grote uitdagingen waarop we met een adequaat gewasbeschermingsbeleid dienen te reageren. De wereldbevolking groeit en voedsel wordt wereldwijd schaarser. Klimaatverandering heeft de condities veranderd waaronder landbouw plaatsvindt: er verschijnen nieuwe schadelijke organismen en oogsten worden door natuurrampen gedecimeerd. Ook vandaag is het dus nog steeds essentieel oogsten veilig te stellen en het gebruik van gewasbeschermingsmiddelen helpt daarbij.</p>
      <p sl="de">Voor gewasbescherming geldt zoals voor veel andere zaken in het leven: het venijn zit in de dosering. Eén slaaptablet is soms een zegen, maar veel slaaptabletten kunnen de dood tot gevolg hebben. Er moet op worden toegezien dat gewasbeschermingsmiddelen correct en professioneel worden gebruikt, want onjuiste toepassing is gevaarlijk. Dit geldt niet alleen voor landbouwgrond maar ook in openbare ruimten als parken, speelplaatsen, sportvelden, wegen en spoorrails. Voorlichting, onderwijs en kennis van de implicaties van pesticidengebruik, van de voordelen maar ook van de risico’s, vormen het hart van deze richtlijn. Verkopers en gebruikers van gewasbeschermingsmiddelen moeten worden opgeleid en geïnformeerd.</p>
      <p sl="de">Via nationale actieplannen moeten de lidstaten ervoor zorgen dat gewasbeschermingsmiddelen duurzaam worden gebruikt. Daarbij moeten zij andere communautaire bepalingen in acht nemen. Goed geteste en veilige toepassingsmachines zorgen voor een doelgerichte gewasbescherming die de risico’s zo veel mogelijk beperkt.</p>
      <p sl="de">Een willekeurige procentuele beperking van alle gewasbeschermingsmiddelen doet afbreuk aan de doelstelling van goede landbouwpraktijken en geïntegreerde bestrijding. Beide, zowel landbouwpraktijken als geïntegreerde bestrijding, hebben we nodig, commissaris Dimas, en dat zal ook zo blijven omdat we dynamiek nodig hebben. Verder bevat de toelatingsverordening absurd strenge voorschriften. Producten met schadelijke effecten moeten in het geheel niet worden toegestaan; het gebruik ervan met de helft verminderen is niet toereikend. Als gewasbeschermingsmiddelen echter een strenge toelatingsprocedure hebben doorlopen, is het onlogisch op het gebruik daarvan een algemeen reductiepercentage toe te passen. Bovendien heeft tot nu toe niemand mij precies kunnen uitleggen hoe zo’n reductie moet worden gehandhaafd en berekend.</p>
      <p sl="de">Hetzelfde geldt voor de bescherming van het aquatische milieu. De willekeurige instelling van standaardbufferstroken bij waterlichamen dient geen enkel doel. Een gedifferentieerde aanpak blijft hier nodig. Bufferstroken moeten worden afgestemd op de geografische situatie, de bodemeigenschappen en de te beschermen gewassen. Een dergelijke benadering wordt reeds gehanteerd in de gebruiksaanwijzingen bij de diverse gewasbeschermingsmiddelen.</p>
      <p sl="de">U noemde het besproeien van gewassen vanuit de lucht, commissaris. Voor de wijngaarden op steile hellingen langs de oever van de Moesel in mijn thuisland of de rijstvelden in Zuid-Europa is er geen alternatief. Op deze plaatsen is sproeien vanuit de lucht onontbeerlijk. Er moeten echter wel regels komen voor helikopters die met dit doel worden ingezet. Bijzondere voorzichtigheid is geboden in kwetsbare gebieden, zoals parken, openbare speelplaatsen of schoolpleinen. Daar dient het gebruik van pesticiden tot het absolute minimum te worden beperkt en moet voorrang worden gegeven aan niet-chemische alternatieven. Wat mij betreft kan dat zelfs betekenen dat een hele schoolklas de opdracht krijgt om de veldjes op het schoolterrein te wieden.</p>
      <p sl="de">Een volledig verbod op gewasbeschermingsmiddelen in gebieden met bijzondere soorten flora en fauna zou in strijd zijn met de doelstelling van habitatbehoud. Pesticiden zijn namelijk van wezenlijk belang, willen we deze habitats in stand houden. Gewasbeschermingsmiddelen zijn duur en geen enkele landbouwer zal er meer van gebruiken dan absoluut noodzakelijk is. Extra belastingen leiden tot concurrentievervalsing op de wereldmarkt. Het gevolg daarvan is dat er goedkopere producten van buiten de EU worden gekocht, wat niet bepaald bevorderlijk is voor een duurzaam gebruik.</p>
      <p sl="de">Wij willen dat in de hele EU dezelfde mate van bescherming en dezelfde standaard geldt. In veel landen hebben de beoogde maatregelen reeds enige tijd goede praktijken opgeleverd. Daarom is harmonisatie van de regels voor het gebruik van gewasbeschermingsmiddelen beslist nodig en daarom is de aanpak van de Commissie de juiste. Het is nu de taak van ons allen – en we mogen dat als een uitnodiging opvatten – om de aanzet te geven tot een richtlijn die de administratieve rompslomp tot een minimum beperkt en tegelijkertijd onze ambities waarmaakt. Ik vraag u om uw steun.</p>
    </intervention>
    <intervention id="1-079" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">Mijnheer de Voorzitter, ik neem het woord, omdat ik niet goed begrijp wat hier gaande is. Ik heb deelgenomen aan de besprekingen in de Milieucommissie over deze verschillende verslagen, maar volgens mij heeft mevrouw Klaß zojuist niet het verslag gepresenteerd dat de commissie unaniem heeft goedgekeurd, maar haar persoonlijke standpunt uiteengezet. Daarom wil ik graag weten of we nog een objectievere weergave mogen verwachten van het standpunt van de Milieucommissie over dit zeer belangrijke verslag.</p>
    </intervention>
    <intervention id="1-080" speaker_id="1929" name="Christa Klaß" is_mep="True" mode="spoken" role="rapporteur">
      <p sl="de">Mijnheer de Voorzitter, ik wil graag tegen mevrouw Isler Béguin zeggen dat er geen unanieme stemming in de Commissie milieubeheer, volksgezondheid en voedselveiligheid was, dat wij duidelijk een tegengestelde mening hadden en dat de meeste leden van mijn fractie het oneens waren met het standpunt waar zij op doelt. Ik heb beslist benadrukt dat ik mijn steun geef aan het voorstel van de Commissie.</p>
    </intervention>
    <intervention id="1-081" speaker_id="28196" name="Irena Belohorská" is_mep="True" mode="spoken" role="rapporteur">
      <p sl="sk">De thematische strategie voor een duurzaam gebruik van pesticiden is een niet-wetgevend politiek document dat de richtlijn vergezelt, en vormt een reactie op het feit dat de risico’s van het pesticidengebruik niet afnemen. Op dit moment liggen de residugehalten in levensmiddelen boven acceptabele waarden: 44 procent van het fruit is verontreinigd met pesticiden en 5,5 procent daarvan bevat meer dan het maximumresidugehalte. Er werden zelfs veel te hoge residuconcentraties aangetroffen in fruit dat op het terrein van het Europees Parlement wordt verkocht. Het doel van mijn verslag is de gevaren en risico’s voor gezondheid en milieu als gevolg van het gebruik van pesticiden zo veel mogelijk te beperken.</p>
      <p sl="sk">Ten eerste wil ik benadrukken dat er een relatie bestaat tussen het gebruik van pesticiden en de ontwikkeling van kwaadaardige tumoren of immunologische stoornissen en andere neurotoxische aandoeningen. Daarom vond ik het verrassend (en het was helaas een onaangename verrassing) dat de Commissie in haar tekst slechts terloops melding maakt van de gezondheidsrisico’s van pesticidengebruik, vooral door het cumulatieve effect ervan. Zwangere vrouwen, kinderen en foetussen lopen de meeste risico’s. Hoewel ik een voorstander van gewasbescherming ben, vind ik dat we in de eerste plaats de gezondheid van mensen moeten beschermen. Er is duidelijk een verband met de klimaatverandering. De opwarming van de aarde zorgt voor een toename van het aantal schadelijke organismen: we kunnen niet eindeloos doorgaan met het vergroten van de gebruikte hoeveelheden pesticiden.</p>
      <p sl="sk">De nationale actieplannen met daarin de individuele doelstellingen van de lidstaten voor risicoreductie vormen het belangrijkste onderdeel van het hele proces. Ik vind het voorstel waarin de Commissie de kwantitatieve doelstellingen voor reductie van het gebruik verwerpt, ontoereikend. De frase “ter vermindering van de gevaren en risico’s en de afhankelijkheid van chemicaliën voor gewasbescherming” is onnauwkeurig geformuleerd en zal de lidstaten er niet toe bewegen de hoeveelheid gebruikte pesticiden te verminderen.</p>
      <p sl="sk">De thematische strategie is een algemene tekst en biedt geen gedetailleerde oplossing voor de berekening van hoeveelheden. Mijn collega’s en ik stellen echter voor de volgende bepalingen in de richtlijn op te nemen: een reductie van 50 procent van de gevaarlijkste stoffen die kankerverwekkend en mutageen zijn als ze in grote hoeveelheden worden gebruikt; het gebruik van biologische pesticiden en vrij ongevaarlijke pesticiden hoeft momenteel niet te worden beperkt; de zogenaamde index voor de toepassingsfrequentie zal worden gehanteerd voor andere pesticiden. Daarbij wordt rekening gehouden met de afzonderlijke kenmerken van en omstandigheden in elke lidstaat. Er dient te worden beklemtoond dat de kwantitatieve indicatoren in de nationale actieplannen geen verplichting inhouden om het pesticidengebruik in alle landen in gelijke mate te verlagen. Gekeken zal worden naar de specifieke geografische condities en de akkerbouwsystemen van het land in kwestie.</p>
      <p sl="sk">Het is waar dat een vermindering van hoeveelheden niet automatisch tot risicoreductie leidt; vaak is dat echter wel het geval. In de thematische strategie en de richtlijn moet aandacht worden geschonken aan zowel gewasbeschermingsmaatregelen als biociden. Het aquatische milieu moet beter tegen verontreiniging door pesticiden worden beschermd door de instelling van bufferzones langs waterlopen. Hoewel ik het verbod op sproeien vanuit de lucht steun, is het in mijn optiek niet ondenkbaar dat er onder bepaalde omstandigheden vrijstelling van dit verbod wordt verleend, namelijk wanneer er geen bruikbaar alternatief is. Voordat er vanuit de lucht wordt bespoten, wordt het grote publiek op passende wijze geïnformeerd over tijd, plaats en de gebruikte stof. De strategie is niet tegen landbouwers gericht. Volgens mij kunnen al deze maatregelen worden genomen zonder financiële aderlating voor de landbouwers. Dat blijkt wel uit de ervaringen in Denemarken. We moeten allemaal beseffen hoe belangrijk het voor landbouwers is om concurrerend te kunnen werken en ervoor zorgen dat hun producten niet worden vervangen door producten van landbouwers uit ontwikkelingslanden.</p>
      <p sl="sk">Ter afsluiting wil ik graag mijn visie op de amendementen geven. Ik ben het niet eens met amendement 4, waarin de naam van de thematische strategie wordt gewijzigd. Ik wil dat pesticiden met zorg worden gebruikt, maar we moeten de officiële naam van het document ongemoeid laten: per slot van rekening staat de huidige naam officieel in het Publicatieblad vermeld en volgens mij is die benaming correct. Tevens wil ik de amendementen 3 en 5 noemen, die gaan over woongebieden. In amendement 3 wordt voorgesteld de term “stedelijk” toe te voegen: voor mij betekent dat “voorstedelijke gebieden” waardoor degenen die op het platteland wonen, worden uitgesloten. De term “woongebieden” is vaag en onnauwkeurig. Ik stel ook voor paragraaf 8 taalkundig te wijzigen, want de term “practitioner” is een slechte vertaling; in het Frans staat er zelfs “médecin”. Mijnheer de Voorzitter, ik rond mijn betoog af en tot slot wil ik iedereen die aan dit verslag heeft gewerkt, oprecht bedanken.</p>
    </intervention>
    <intervention id="1-082" speaker_id="1059" name="Hiltrud Breyer" is_mep="True" mode="spoken" role="rapporteur">
      <p sl="de">Mijnheer de Voorzitter, commissaris, dames en heren, ik heb het voorrecht een verslag te introduceren dat het Parlement morgen de mogelijkheid biedt om voor een doorbraak naar een betere bescherming van gezondheid, milieu en consument te stemmen. Volgens de Eurobarometer is het gebruik van pesticiden de allergrootste zorg van de Europese consument en de commissie heeft dat gegeven serieus genomen.</p>
      <p sl="de">Elk jaar wordt in Europa 220 000 ton pesticide gebruikt. Dit is 25 procent van het totale pesticidengebruik wereldwijd en betreft slechts 4 procent van de landbouwgrond in de wereld. Naar onze mening moet deze verordening vooral gericht zijn op de uitbanning van zeer gevaarlijke pesticiden. Dat zijn pesticiden die kankerverwekkende, mutagene of voor de voortplanting vergiftige eigenschappen hebben, alsmede stoffen met neurotoxische, immunotoxische of hormoonontregelende eigenschappen.</p>
      <p sl="de">Deze verordening zou er in dat geval aanzienlijk toe bijdragen dat pesticiden veiliger worden, maar we moeten daarin ook regels opnemen voor minder gevaarlijke pesticiden. De werkzame stoffen die het vaakst worden aangetroffen in concentraties die de grenswaarden voor residuen van de EU overschrijden, moeten niet langer in de handel worden gebracht, omdat hieruit, naar ik vrees, blijkt dat zij onbeheersbaar zijn.</p>
      <p sl="de">Het vervangingsbeginsel, dat reeds een essentiële stap naar een betere bescherming van de gezondheid betekende toen het in de chemicaliënverordening van de EU werd opgenomen, wordt nu ook in de voorgestelde verordening geïntegreerd. Dat verheugt ons zeer, omdat vervanging een bijzonder krachtige stimulans voor de concurrentie in de pesticidensector vormt. Het is schandalig en gewoonweg paniekzaaierij te beweren dat de helft van alle pesticiden van de markt zal verdwijnen.</p>
      <p sl="de">Ik wil de Commissie bedanken dat zij zulke strenge vervangingscriteria heeft opgesteld, want pesticiden moeten met een factor tien worden verbeterd. Zij moeten op voorstel van de Milieucommissie van het Parlement worden toegelaten voor een periode van ten hoogste vijf jaar. In het Commissievoorstel wordt echter ook aangegeven hoe we moeten omgaan met gevallen van resistentie.</p>
      <p sl="de">Een ander belangrijk punt van de voorgestelde verordening is een betere bescherming van kwetsbare groepen. Zoals wij weten, zijn foetussen, baby’s en kinderen bijzonder vatbaar voor de toxische effecten van gevaarlijke chemicaliën. Daarom ben ik blij dat de Commissie milieubeheer, volksgezondheid en voedselveiligheid heeft voorgesteld om bij besluiten over de toelating van werkzame stoffen en de bijbehorende risicobeoordeling rekening te houden met de meer kwetsbare groepen in de samenleving.</p>
      <p sl="de">Ik vind het bijzonder verheugend om u te kunnen meedelen dat we ook regels voor de etikettering hebben opgesteld; levensmiddelen die niet stroken met Richtlijn 2006/215, moeten als zodanig herkenbaar zijn. Dat is een enorme stap in de richting van grotere transparantie, want uit onderzoeken, en dan met name een onderzoek dat milieu-NGO’s in de parlementaire supermarkt hebben verricht, blijkt hoe riskant vooral alledaagse producten kunnen zijn. De meetwaarden lagen tot tweehonderd maal hoger dan de niveaus die gewoonlijk voor de voeding van zuigelingen en baby’s zijn voorgeschreven.</p>
      <p sl="de">Meer transparantie ten behoeve van deze kwetsbare groepen, maar ook van consumenten en mensen die dicht bij landbouwgrond wonen, betekent eveneens meer steun voor Europa als geheel. We moeten namelijk niet langer in het duister tasten als het gaat om de traceerbaarheid. Rapporten, lijsten met toegelaten pesticiden, uitslagen van residumetingen en vooral toxicologische en ecotoxicologische gegevens moeten vrijwel direct voor iedereen op het Internet toegankelijk worden gemaakt, en lokale bewoners dienen via een centraal informatiesysteem op de hoogte te worden gebracht van de eerstvolgende gewasbesproeiingen. Het pesticidenpaspoort maakt het mogelijk via groothandel en detailhandel te traceren welke pesticide wanneer is toegepast. Dat zorgt voor concurrentie en uiteraard trekken de consumenten het meest profijt van de concurrentie tussen fabrikanten die uitsluitend veilige producten vervaardigen.</p>
      <p sl="de">We willen ook graag dat deze verordening de toepassing van strenge milieunormen waarborgt. Daarom heeft de Milieucommissie zich verzet tegen de gedachte om Europa willekeurig in drie zones op te delen die niet gebaseerd zijn op enige milieu- of klimaatcriteria of op type landschap. Bovendien heeft deze gedachte niet de steun van de meerderheid in de Raad gekregen, commissaris. Net als de Raad pleiten wij voor betere vrijwillige samenwerking in Europa op het gebied van de toelating. Ik wil er ook nog eens op wijzen dat er grote juridische bezwaren aan dit plan kleven, omdat er binnen deze zones geen enkele intergouvernementele overeenkomst is gesloten waarin wederzijdse erkenning van pesticiden verplicht wordt gesteld. Zulke bepalingen bestaan wel in EU-verband op basis van de Europese Verdragen, maar er is geen wettelijk kader voor wederzijdse erkenning binnen de bedoelde zones.</p>
      <p sl="de">De Europese burger wil geen vergif op zijn bord. Ik hoop dat met deze verordening Europa’s status als locatie voor bedrijven zal verbeteren. Europa zal voor consumenten een betere plek worden om te wonen en deze situatie zal gunstig uitpakken voor iedereen – niet alleen voor het milieu en de consument en in termen van dierenwelzijn, maar boven alles voor de fabrikanten en landbouwers, aangezien zij meer stimulansen krijgen om te innoveren en concurrerender te gaan werken.</p>
      <p sl="de">Tot slot wil ik de schaduwrapporteurs heel hartelijk bedanken, die op zeer collegiale wijze aan dit verslag hebben meegewerkt. Ik hoop dat deze nieuwe pesticidenverordening een nieuwe mijlpaal betekent voor de bescherming van de gezondheid en het milieu.</p>
    </intervention>
    <intervention id="1-083" speaker_id="4528" name="Neil Parish" is_mep="True" mode="spoken">
      <p sl="en">rapporteur voor advies van de Commissie landbouw en plattelandsontwikkeling. – Mijnheer de Voorzitter, wij moeten het praktische punt onder ogen zien dat wij voedsel moeten produceren in Europa – afgelopen maand zijn de reserves tot nul gekelderd en is 10 procent land weer voor voedselproductie gebruikt – en dat wij daar de noodzakelijke middelen voor nodig hebben.</p>
      <p sl="en">Wij zijn allemaal nogal geobsedeerd door veilig voedsel en veilige chemicaliën, maar – en de Commissie pakt dit goed aan – dit moet geschieden volgens een risicomijdend systeem, zoals dat voor REACH wordt gebruikt: als een chemische stof veilig in gebruik is, kan het gebruikt worden, maar als het niet veilig in gebruik is, dan moet het uit de handel worden genomen. Dat is de manier waarop wij er voortdurend mee om moeten gaan.</p>
      <p sl="en">Klimaatomstandigheden maken een groot verschil voor de tijd wanneer je moet bespuiten. Er bestaan nu satellietsystemen die het juiste tijdstip voor het bespuiten kunnen aangeven, en de gebruikte hoeveelheid chemicaliën kan daardoor beperkt worden. Neem bijvoorbeeld dit jaar, dat een buitengewoon nat jaar in vele delen van Europa is geweest. In mijn eigen land, Groot-Brittannië, kunnen geen biologische aardappelen worden gekocht omdat ze niet bespoten konden worden en de aardappelziekte de kop opstak. Er zijn bijgevolg heel weinig biologische aardappelen geoogst. Wij hebben de benodigde hulpmiddelen nodig, en daarom kunnen wij niets met een procentuele vermindering elk jaar; wij moeten gaan voor een verstandig, risicomijdend systeem.</p>
      <p sl="en">Wat de bufferzone van 10 meter betreft, zijn er zelfs chemicaliën die in waterstromen kunnen worden gebruikt. Er bestaat een stof genaamd Roundup die echt op de oevers van een rivier of een waterstroom gesproeid kan worden. Wordt het gebruik ervan verboden binnen de 10-meter-bufferzone naast een waterstroom, als het eigenlijk op de oevers ervan gebruikt kan worden? Laten wij ons verstand gebruiken. Wij eisen voedselveiligheid, wij eisen voedselproductie en wij eisen veilig voedsel in Europa. Laten wij de handen ineenslaan om dit te bereiken.</p>
    </intervention>
    <intervention id="1-084" speaker_id="4558" name="Dorette Corbey" is_mep="True" mode="spoken">
      <p sl="nl">rapporteur voor advies van de Commissie industrie, onderzoek en energie. – Voorzitter, ik vind één minuut voor twee adviezen wel erg kort. Maar goed, ik zal het zo kort mogelijk proberen te houden.</p>
      <p sl="nl">Bestrijdingsmiddelen zijn nuttig en nodig en zonder deze middelen wordt het lastig om 6 miljard monden te voeden. Wel moet er nog veel gebeuren om de schadelijke milieu- en gezondheidseffecten van pesticiden terug te dringen. Nieuwe middelen op de markt brengen is een langdurig en steeds duurder proces. Voor de industrie is het goed dat goedkeuringen sneller kunnen verlopen, maar het Parlement eist terecht dat lidstaten het recht houden om middelen op hun grondgebied te weigeren.</p>
      <p sl="nl">De industrie concentreert zich steeds meer op de grote gewassen, namelijk the big five : rijst, graan, maïs, soja en katoen, want daar kunnen ze veel terugverdienen. Maar natuurlijk is het van belang dat ook de kleine teelten goede bescherming hebben en daarvoor heeft de Commissie industrie een aantal goede suggesties gedaan. De Commissie industrie doet ook een aantal goede suggesties om stimulansen in te voeren om tot meer duurzame producten te komen. Ook dat is van groot belang.</p>
      <p sl="nl">Ik heb nog een opmerking over het gebruik van pesticiden. De verplichte bufferzone van 10 meter afstand tot oppervlaktewater is voor sommige lidstaten geen goed idee. Ik ben dan ook blij met het amendement dat de PSE-Fractie hierop heeft ingediend. Oppervlaktewater wordt nu een van de toetsingscriteria bij de goedkeuring en lidstaten hebben op basis daarvan het recht om voor middelen zélf een bufferzone in te stellen.</p>
      <p sl="nl">Al met al denk ik dat er een goed gebalanceerd en werkbaar Parlementsstandpunt voorligt.</p>
    </intervention>
    <intervention id="1-085" speaker_id="1337" name="Manuel Medina Ortega" is_mep="True" mode="spoken">
      <p sl="es">rapporteur voor advies van de Commissie juridische zaken. – Mijnheer de Voorzitter, het Commissievoorstel over dit verslag heeft een tweeledige rechtsgrondslag, namelijk artikel 37, lid 2 van het EG-Verdrag over het landbouwbeleid en artikel 152, lid 4, letter b) over de bescherming van de gezondheid.</p>
      <p sl="es">De Commissie juridische zaken heeft deze voorstellen bestudeerd. Zo heeft de bevoegde commissie voorgesteld om artikel 37, lid 2 te verwijderen en artikel 175, lid 1 toe te voegen, terwijl artikel 152, lid 4, letter b) gehandhaafd blijft.</p>
      <p sl="es">Wat betreft de rechtsgrondslag is het belangrijkste punt dat het debat moet gaan over doel en inhoud en de Commissie juridische zaken is unaniem van mening dat artikel 152, lid 4, letter b) van toepassing is en dat niet naar artikel 175, lid 1 hoeft te worden verwezen.</p>
      <p sl="es">Volgens ons is dit volkomen helder en er is geen enkele noodzaak te kiezen voor de tweeledige rechtsgrondslag die door de Commissie of de bevoegde parlementaire commissie wordt voorgesteld; een verwijzing naar artikel 152, lid 4, letter b) is voldoende, omdat dit voorstel voor een richtlijn tot doel heeft de menselijke gezondheid te beschermen.</p>
    </intervention>
    <intervention id="1-086" speaker_id="28227" name="Anja Weisgerber" is_mep="True" mode="spoken">
      <p sl="de">rapporteur voor advies van de Commissie interne markt en consumentenbescherming. – Mijnheer de Voorzitter, als rapporteur voor advies van mijn commissie over het verslag-Breyer over de verordening betreffende het op de markt brengen van gewasbeschermingsmiddelen wil ik graag enkele kanttekeningen bij het voorstel plaatsen.</p>
      <p sl="de">In dit voorstel voor een verordening is het belangrijk dat we een evenwicht bereiken tussen de volgende belangen: enerzijds wenst de consument gezond voedsel zonder residuen, ofwel veilige gewasbeschermingsmiddelen die geen gevaar opleveren voor de volksgezondheid en het milieu, en schoon drinkwater; anderzijds willen de consumenten ook dat er een betrouwbare aanvoer van verse en betaalbare producten is en geven zij de voorkeur aan inheemse groenten en fruit boven groenten en fruit van buiten de EU, omdat er in de desbetreffende landen nauwelijks enige controle op de gebruikte pesticiden plaatsvindt.</p>
      <p sl="de">Onze landbouwers hebben bepaalde gewasbeschermingsmiddelen nodig om resistentie te bestrijden. Zonder een aantal beschermende producten is dat echter niet mogelijk. Tegelijkertijd willen zij dat deze producten veilig en zonder risico’s zijn. Daarom moeten volgens ons aantoonbaar kankerverwekkende stoffen worden verboden. Wat de overige toelatingscriteria betreft vertrouwen we evenwel op wetenschappelijk bewijs en baseren we onze aanpak op maximumwaarden. Dat is een evenwichtige middenpositie die onze consumenten bescherming biedt en tegelijkertijd garandeert dat inheemse groenten en fruit betaalbaar blijven en naar behoren worden getest.</p>
      <p sl="de">Wat betreft het inlichten van buren wil ik het volgende zeggen. We hebben strenge toelatingscriteria opgesteld en gaan gewasbeschermingsmiddelen adequaat testen. Waarom dan kiezen voor bureaucratische procedures om buren en lokale bewoners te waarschuwen voor het gebruik van gewasbeschermingsmiddelen, wanneer zij daar niet eens om hebben gevraagd? Wat moet de consument aan met zulke informatie? Hoe kunnen landbouwers in de praktijk alle buren en lokale bewoners inlichten voordat zij gewasbeschermingsmiddelen aanbrengen? Om deze redenen pleit ik nadrukkelijk tegen het voorstel van de Commissie milieubeheer, volksgezondheid en voedselveiligheid, die deze eis wil opleggen en tevens roep ik u op de informatieclausule die de Europese Commissie voorstelt, te verwerpen. Als onze gewasbeschermingsmiddelen veilig zijn, hebben we deze bureaucratische procedures immers niet nodig.</p>
      <p sl="de">Ik wil nog heel kort iets zeggen over de indeling in zones. Wij streven naar grotere harmonisatie. Dat is ook het belangrijkste punt voor de Commissie interne markt en consumentenbescherming. De bepalingen die in het verslag-Breyer worden voorgesteld, resulteren in 27 nationale toelatingszones. Alles welbeschouwd willen wij een harmonisatie waarbij rekening wordt gehouden met de opvattingen van de lidstaten, die de toelating van een product dan aan hun eigen gebruiksvoorwaarden kunnen aanpassen. Daarom verzoek ik het Huis met klem deze harmonisatiepoging te steunen en ja te zeggen tegen de door de Commissie voorgestelde indeling in zones.</p>
    </intervention>
    <intervention id="1-087" speaker_id="2306" name="Kyösti Virrankoski" is_mep="True" mode="spoken">
      <p sl="fi">rapporteur voor advies van de Commissie landbouw en plattelandsontwikkeling . – Mijnheer de Voorzitter, het onderwerp dat we nu bespreken, namelijk het gebruik en het op de markt brengen van duurzame pesticiden, is van zeer groot belang. Het omvat zowel de duurzame landbouw als de volksgezondheid. Daarom valt het te betreuren dat de commissaris voor landbouw en plattelandsontwikkeling niet aan dit debat deelneemt.</p>
      <p sl="fi">Duizenden jaren heeft de mensheid strijd moeten leveren tegen schadelijke organismen, ongedierte, onkruid en ziekten van planten en gewassen. Daardoor werden oogsten aangetast en ongeschikt voor menselijke consumptie gemaakt. In de afgelopen decennia is deze strijd tot op zekere hoogte in ons voordeel beslecht, voornamelijk dankzij het gebruik van nieuwe gewasbeschermingsmiddelen. Tegelijkertijd wordt onze gezondheid echter bedreigd.</p>
      <p sl="fi">De voorstellen voor een richtlijn die nu voor ons liggen, zijn erg streng. Het hoofddoel van de nieuwe verordeningen is de volksgezondheidssituatie te verbeteren. Er wordt echter geen heldere analyse gegeven van de gevaren van plantenziekten en onkruid die we met pesticiden trachten te bezweren. Dat is een enorm gemis, want hier geldt: wat het beste is, hoeft niet juist te zijn. Wat de duurzame landbouw betreft kan de klok wel eens jaren terug worden gezet. Afzien van het gebruik van pesticiden is niet noodzakelijkerwijs een goede optie, zelfs niet uit het oogpunt van de volksgezondheid.</p>
    </intervention>
    <intervention id="1-088" speaker_id="28194" name="Ambroise Guellec" is_mep="True" mode="spoken">
      <p sl="fr">namens de PPE-DE-Fractie . – Mijnheer de Voorzitter, we bespreken vandaag een belangrijk, ingewikkeld en lastig onderwerp. Het is noodzakelijk de schadelijke organismen te bestrijden die onze gewassen verslinden en beschadigen, zowel met het oog op de voedselveiligheid als op de bescherming en verbetering van ons milieu.</p>
      <p sl="fr">Het is daarom onvermijdelijk om een verstandig gebruik van pesticiden te maken. Het is echter essentieel dat de daarmee gepaard gaande risico’s op evenwichtige wijze worden beoordeeld, vooral met betrekking tot de menselijke gezondheid, en dat maatregelen om het pesticidengebruik terug te dringen, zorgvuldig worden gepland. De ontwerpresolutie inzake een thematische strategie is in mijn ogen een doeltreffende reactie op de wezenlijke vragen waar we voor staan, en ik wil onze rapporteur, Irena Belahorská, prijzen en mijn waardering uitspreken voor de nauwe samenwerking tijdens de opstelling van de tekst.</p>
      <p sl="fr">Enkele opmerkingen: het kernprobleem van het risicobeheer kan niet los worden gezien van de vraag hoeveel pesticiden worden gebruikt. De uitbanning van het gebruik van toxische of uiterst gevaarlijke stoffen dient als een keihard beginsel te worden geformuleerd. Op andere pesticiden moeten we het subsidiariteitsbeginsel toepassen. Binnen een gemeenschappelijk Europees kader blijft het de verantwoordelijkheid van de lidstaten hun eigen doelstellingen, tijdsschema’s en criteria voor het beperken van de gebruikte hoeveelheden te bepalen. Door nationale actieplannen op te stellen, wordt aanpassing aan de specifieke omstandigheden van elk land eenvoudiger. Het is eveneens uiterst belangrijk dat wij het aquatische milieu beschermen en op dit punt moeten we streng zijn en bufferzones instellen die zijn afgestemd op de lokale situatie.</p>
      <p sl="fr">Ten slotte wil ik erop wijzen dat het systeem dat wij willen invoeren, een logisch vervolg is op de REACH-richtlijn. Als het gaat om hoeveelheden pesticiden moet ons motto zijn: “zo weinig mogelijk en zo veel als nodig”.</p>
    </intervention>
    <intervention id="1-089" speaker_id="28156" name="Dan Jørgensen" is_mep="True" mode="spoken">
      <p sl="da">namens de PSE-Fractie. – Mijnheer de Voorzitter, mijn Britse collega’s gebruiken soms de uitdrukking “An apple a day keeps the doctor away” . Zo behoort het inderdaad te zijn! Groenten en fruit vormen normaal gesproken gezonde voeding, maar helaas is dat niet altijd het geval. Veel te vaak blijven er residuen van pesticiden op groenten en fruit achter en uiteraard heeft dat directe negatieve gevolgen voor de gezondheid van mensen. We hebben hier dan ook met een zeer belangrijk onderwerp te maken. Daarom is het van groot belang dat we deze stoffen op duurzame wijze toepassen, zodat we het gebruik ervan waar nodig kunnen beperken. Onze natuur, ons milieu en onze gezondheid lopen schade op en ook kunnen grondwaterbronnen worden verontreinigd.</p>
      <p sl="da">Daarom is er volgens mij reden tot kritiek op de Commissie, vooral omdat u, mijnheer Kyprianou, bekend staat (ook in mijn land) als een man die de belangen van de consument zeer ter harte gaan en die veel heeft gedaan om het milieu en de gezondheid te beschermen. Ik begrijp niet hoe u hier vandaag een voorstel van de Commissie over indeling in zones kunt verdedigen, waardoor de Europese landen gedwongen worden hun niveau van milieubescherming én van consumentenbescherming te verlagen.</p>
      <p sl="da">Ik zal enkele voorbeelden geven van wat het betekent als we uw voorstel aannemen. In Denemarken zijn zo’n honderd soorten pesticiden toegestaan. Sinds het begin van de jaren tachtig hebben wij het gebruik van pesticiden met ongeveer 50 procent verminderd. Ik weet zeker dat u het ermee eens bent dat dat erg verstandig is geweest. Als uw voorstel wordt uitgevoerd, worden wij in Denemarken gedwongen tweemaal zo veel pesticiden toe te staan. Een verdubbeling, nota bene! Dat zal waarschijnlijk betekenen dat het voor ons erg moeilijk gaat worden ons grondwater nog langer ongezuiverd te drinken.</p>
      <p sl="da">Ik beschouw dit overigens niet als een puur nationale kwestie. Ik voer het woord namens de voltallige socialistische fractie in het Europees Parlement en gelukkig ook namens de overgrote meerderheid die haar standpunt kenbaar heeft gemaakt via de stemming in de Commissie milieubeheer, volksgezondheid en voedselveiligheid. Er zijn talloze voorbeelden. Voor elke zone geldt natuurlijk dat ieder land, behalve één, gedwongen wordt pesticiden goed te keuren die zij momenteel niet toelaten. Als voorbeeld noem ik hier maïs. In het Verenigd Koninkrijk wordt een maïspesticide gebruikt die ongeveer 15 werkzame stoffen bevat. In Hongarije worden 57 werkzame stoffen gebruikt en in Polen 37. Als de voorstellen van de Commissie worden uitgevoerd, zal elk land pesticiden toelaten die tot 57 werkzame stoffen kunnen bevatten. Dit betekent dat de hoeveelheid werkzame stoffen in het Verenigd Koninkrijk wordt verviervoudigd. Het is geen taak van de EU om landen te dwingen meer pesticiden te gebruiken. Het heeft een nadelige invloed op het milieu, de gezondheid en het grondwater. Dat kan toch niet de bedoeling zijn?</p>
      <p sl="da">Ik hoop dat u uw steun geeft aan wat wij in de Milieucommissie hebben voorgesteld; dat maakt het leven ook voor de industrie eenvoudiger. We hebben in de Milieucommissie een compromis gesloten: we zeggen nee tegen de wederzijdse verplichte goedkeuring van pesticiden, en ja tegen de wederzijdse verplichte goedkeuring van gegevens. Verder spreken we niet alleen over zones, maar ook over gegevens in heel Europa. Dit maakt het leven voor de industrie stukken eenvoudiger. Tegelijkertijd geven wij landen het recht nee te zeggen als de heersende klimatologische omstandigheden hen daartoe dwingen.</p>
      <p sl="da">Ten slotte wil ik met betrekking tot de reductiedoelstellingen tegen de heer Dimas zeggen dat het ongelooflijk positief is dat de gevaarlijkste stoffen in de ban worden gedaan – stoffen die kanker veroorzaken, de ontwikkeling van kinderen beïnvloeden, enz. Vanzelfsprekend willen we deze stoffen uit de handel halen. Zij zijn bovendien volkomen overbodig. Volgens mij moeten we echter nog een stap verdergaan en een algemene reductiedoelstelling voor alle stoffen formuleren. Uiteraard moet dit in elk land afzonderlijk worden geregeld, maar als we de nationale streefcijfers koppelen aan de Europese reductiedoelstellingen van circa 20 procent, zijn we mijns inziens aardig ambitieus. Ondanks alles geloof ik nog steeds dat het mogelijk is. Het is van groot belang voor de gezondheid en het milieu in Europa.</p>
      <p sl="da">In verband met de motivering die de Commissie heeft gebruikt om deze reductiedoelen niet in haar voorstel op te nemen, hebben wij een behandelingsfrequentie-index geïntroduceerd die rekening houdt met de punten die u anderszins hebt benadrukt.</p>
    </intervention>
    <intervention id="1-090" speaker_id="28209" name="Anne Laperrouze" is_mep="True" mode="spoken">
      <p sl="fr">namens de ALDE-Fractie. – Mijnheer de Voorzitter, commissarissen, dames en heren, enkele lidstaten hebben reeds maatregelen getroffen om de risico’s van pesticiden te verminderen, maar de trends in pesticidengebruik verschillen per land. Zo worden sommige stoffen die in een bepaalde lidstaat verboden zijn, toch in dat land verkocht omdat het gebruik ervan in andere lidstaten wel is toegestaan. Het is beslist nodig de regels op dit punt te harmoniseren zodat in de hele Unie dezelfde voorwaarden gaan gelden. De ALDE-Fractie pleit voor een strenge controle op pesticiden, waarbij zij erkent dat het gebruik ervan zowel noodzaak als realiteit is.</p>
      <p sl="fr">Wij hebben een aantal amendementen die bedoeld zijn om de tekst gemakkelijker toepasbaar te maken, zonder afbreuk te doen aan het beginsel dat het gebruik van veiliger of niet-chemische alternatieven moet worden gestimuleerd. Mijn fractie wil de kwantitatieve reductiedoelen concentreren op gevaarlijke stoffen. We hebben een amendement op artikel 4 over nationale actieplannen medeondertekend, waarin een EU-streefcijfer wordt vastgesteld voor de toepassingsfrequentie (vermindering van 20 procent binnen tien jaar) en voor gevaarlijke stoffen (vermindering van 50 procent in 2013).</p>
      <p sl="fr">Sommigen beschouwen het wellicht als een paradox dat mijn fractie nog een amendement op artikel 4 heeft ingediend, waarin de lidstaten de mogelijkheid wordt geboden om te kiezen voor een aanpak die is gebaseerd op risicoreductie. Dit is een realistischer benadering maar de berekeningen zijn ingewikkelder dan bij kwantitatieve reductie. Wij vonden het belangrijk dit amendement in te dienen omdat we graag willen dat dit onderwerp aan de orde komt tijdens de besprekingen tussen de Europese instellingen na de stemming in eerste lezing.</p>
      <p sl="fr">Nu wil ik graag mijn aandacht op enkele specifieke punten richten. Wat betreft de bescherming van waterlopen is het logischer maatregelen te nemen die zijn afgestemd op de geologische omgeving, dan een minimumafstand voor bufferzones vast te stellen. Het is legitiem ernaar te streven specifieke leefruimten als parken, speelplaatsen en schoolterreinen te beschermen, omdat het gebruik van pesticiden bij zulke gebieden tot het noodzakelijke minimum dient te worden teruggebracht of zelfs moet worden verboden. In dergelijke gevallen moet voorrang worden gegeven aan niet-chemische methoden.</p>
      <p sl="fr">Wat betreft het zeer gevoelige vraagstuk van het sproeien vanuit de lucht zit het voorstel van de Europese Commissie goed in elkaar. De Commissie wil deze activiteit in beginsel verbieden, maar er zijn uitzonderingen mogelijk die echter wel moeten worden gemotiveerd. Niettemin is de tekst van de Milieucommissie acceptabel. Hoewel ik begrijp dat het nodig is het publiek over het sproeien van pesticiden in te lichten, is het mijns inziens aan de lidstaten de aard en de omvang van de kennisgeving vast te stellen en te bepalen in welke vorm deze wordt gegoten. We hebben met zo veel verschillende soorten terreinen en zo veel verschillende methoden te maken dat elke poging tot standaardisatie ons niet-realistisch lijkt.</p>
      <p sl="fr">Op deze manier probeert de ALDE-Fractie een evenwicht te bereiken, dat er op neerkomt dat geen enkele partij, gebruiker of fabrikant, wordt gestraft maar dat strenge en consistente wetgeving wordt ingevoerd. Dan kunnen gebruikers van pesticiden hun gewassen beschermen, fabrikanten producten verkopen die geleidelijk steeds minder schadelijk worden en consumenten niet alleen veilig voedsel eten maar ook in een veilige omgeving wonen.</p>
    </intervention>
    <intervention id="1-091" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, de drie gepresenteerde verslagen zijn onlosmakelijk met elkaar verbonden. De Europese Unie doet zo veel als mogelijk is om de nadelige gevolgen van pesticiden voor het milieu te beperken en te voorkomen dat deze zich ophopen in bodem, water en gewassen. De laatste paar jaar is veel gedaan om deze effecten tot een minimum te reduceren. Onderzoeksorganisaties hebben hierbij een bijzonder belangrijke rol gespeeld; zij hebben moderne preparaten met een selectievere werking samengesteld. We moeten echter niet vergeten dat pesticiden de afgelopen jaren van veel slechtere kwaliteit waren en dat ze in aanzienlijk hogere doses werden gebruikt. De verontreiniging van ons milieu is dan ook een gevolg van activiteiten in voorbije jaren. Daarom moeten we de bestaande wetgeving behalve met de voorgestelde nieuwe richtlijnen ook aanvullen met een richtlijn over het onschadelijk maken en verwijderen van ouderwetse pesticiden.</p>
      <p sl="pl">Ik vraag om uw actieve medewerking op dit punt, want hoewel er enkele jaren zijn verstreken, worden de problemen en risico’s nog steeds groter in plaats van kleiner, zoals tijdens het laatste NGO-forum in Kishinev is gebleken.</p>
    </intervention>
    <intervention id="1-092" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">namens de Verts/ALE-Fractie . – Mijnheer de Voorzitter, ik wil mevrouw Breyer graag feliciteren met het uitstekende resultaat dat zij heeft geboekt, maar ik ben het niet eens met degenen die het gebruik van pesticiden verdedigen. Het is absoluut essentieel dat we ons milieu en ons lichaam van deze gevaarlijke stoffen vrijwaren. Ik hoop dat het Europees Parlement morgen het meest ambitieuze standpunt over dit vraagstuk gaat innemen en zich niet laat inpalmen door de recente zoetgevooisde woorden van fabrikanten die een dodelijke sector vertegenwoordigen. Het uitbannen van kankerverwekkende, mutagene en voor de voortplanting vergiftige pesticiden en stoffen die ons zenuwstelsel en endocriene systeem verzwakken en ons immuunsysteem aantasten, is beslist een gezond streven.</p>
      <p sl="fr">We moeten ons eveneens scharen achter de pogingen van onze collega’s om de informatievoorziening naar de consumenten transparanter te maken. Zij zijn immers de “onschuldige slachtoffers” van deze gevaarlijke stoffen. Is het niet hoog tijd dat we in actie komen, commissarissen? Nooit eerder werden insecticiden, fungiciden en herbiciden zo stelselmatig toegepast als nu. Neem alleen Frankrijk. We kunnen zeggen dat het overheidsbeleid inzake pesticiden aldaar gezamenlijk door de staat en de chemische industrie wordt “beheerd”. Dit heeft ertoe geleid dat gewone mensen nauwelijks nog vertrouwen hebben in de gezondheid van mens en milieu. De overheid en in de industrie houden geen enkele rekening met de onderzoeksbevindingen over ecotoxiciteit en de uitkomsten van statistische studies die een verband leggen tussen het gebruik van chemische stoffen en pathologische aandoeningen: en dat ondanks recente waarschuwingen van medici, bijvoorbeeld via Appel de Paris, en het Grenelle-milieuforum in Frankrijk. De sector doet zijn uiterste best om de effecten van pesticiden te bagatelliseren.</p>
      <p sl="fr">Na de verontreiniging van waterlopen door de onkruidverdelger Atrazine, waar iedereen van heeft gehoord, en de decimering van de bijenpopulatie probeert de chemische industrie te verhullen dat Frankrijk nog steeds de grootste pesticidengebruiker van de Europese Unie is. Ieder jaar wordt tussen 70 000 en 80 000 ton pesticiden geloosd in ons milieu in Frankrijk. Wat betreft het “pesticidenpakket” zullen de leden van dit Huis zichzelf niet ongeloofwaardig maken, zoals ze bij de REACH-richtlijn wel hebben gedaan. De burgers verwachten nog altijd veel van ons: dat blijkt uit de enorme hoeveelheid post die we krijgen en waarin tot snelle actie en daadkracht wordt opgeroepen.</p>
      <p sl="fr">Zo zijn er mensen die wijzen op het gevaar van inademing van pesticiden die groentetelers in het zuiden van Frankrijk op hun gewassen spuiten. Anderen maken zich zorgen over het intensieve gebruik van onkruidverdelgers in openbare parken en tuinen en roepen op tot het instellen van pesticidenvrije zones.</p>
    </intervention>
    <intervention id="1-094" speaker_id="23704" name="Jiří Maštálka" is_mep="True" mode="spoken">
      <p sl="cs">namens de GUE/NGL-Fractie . – Dames en heren, ik wil de rapporteur, mevrouw Belohorská, complimenteren met haar verslag over een thematische strategie voor een duurzaam gebruik van pesticiden.</p>
      <p sl="cs">Volgens mij is de rapporteur erin geslaagd een document op te stellen dat enerzijds voorziet in de behoefte aan een duurzame concurrerende landbouwproductie in Europa en anderzijds slechts pleit voor het gebruik van pesticiden wanneer de negatieve effecten daarvan op de menselijke gezondheid en het milieu minimaal zijn. De rapporteur weet de juiste balans tussen deze beide aspecten te creëren.</p>
      <p sl="cs">Ik ben blij dat het mede door mij geformuleerde amendement over het voorzorgsbeginsel met betrekking tot de gezondheid van de mens en de bescherming van het land- en waterecosysteem in het verslag is opgenomen.</p>
      <p sl="cs">Je mag verwachten dat toepassing van de thematische strategie er in de eerste plaats toe zal leiden dat de gezondheid van de mens minder schade ondervindt van het pesticidengebruik. Net als de rapporteur, mevrouw Belohorská, betreur ik dat deze gezondheidseffecten slechts marginaal in de strategie aan de orde komen. Ik geloof dat het aan de Commissie is dit karwei in de toekomst af te maken.</p>
      <p sl="cs">Als het gaat om gezondheid en veiligheid op het werk ben ik blij met de opmerkingen in het verslag over de noodzaak van adequate informatie maar ook van passende beschermende middelen en geregelde controles van toepassingsapparatuur.</p>
      <p sl="cs">Volgens mij hebben we hier een instrument in handen met vele concrete effectieve mogelijkheden om het pesticidengebruik terug te dringen en veiliger te maken.</p>
    </intervention>
    <intervention id="1-095" speaker_id="1969" name="Johannes Blokland" is_mep="True" mode="spoken">
      <p sl="nl">namens de IND/DEM-Fractie . – Voorzitter, in het debat over pesticiden heb ik steeds geprobeerd een realistische en evenwichtige houding aan te nemen tussen, enerzijds, milieubelangen en, anderzijds, producenten- en consumentenbelangen. Op een aantal aspecten uit de voorliggende verslagen wil ik dieper ingaan.</p>
      <p sl="nl">Een van de voorstellen wil het beleid baseren op gebruiksreductie. Hier sta ik zeer sceptisch tegenover. Je kunt namelijk de totale hoeveelheid pesticiden wel verminderen, maar vaak zijn juist de meest gebruikte pesticiden het minst gevaarlijk. De risico’s blijven dan vrijwel gelijk.</p>
      <p sl="nl">Ik zie veel meer in beleid gebaseerd op risicoreductie. Nederland past dit al sinds het jaar 2000 toe en dit bleek te resulteren in een afname van de risico’s voor het milieu met 86 procent. Een ander nadelig effect van gebruiksreductie is dat er minder verschillende pesticiden beschikbaar komen, waardoor sneller resistentie ontstaat.</p>
      <p sl="nl">Een ander punt is het instellen van bufferzones rond waterlopen. In de Milieucommissie is een amendement goedgekeurd om een buffer van 10 meter te creëren. Voor een waterrijk land als Nederland is die 10 meter een probleem. Dat betekent namelijk dat 35 procent van het landbouwareaal niet bespoten mag worden.</p>
      <p sl="nl">En tot slot wil ik erop wijzen dat niet alleen een nórm belangrijk is, maar dat ook handhaving van onmiskenbaar belang is. Op dit moment schort het daaraan, getuige de normoverschrijdingen die we regelmatig tegenkomen bij producten die voor consumptie bedoeld zijn. Tot zelfs in het Europees Parlement toe.</p>
    </intervention>
    <intervention id="1-096" speaker_id="28255" name="Andreas Mölzer" is_mep="True" mode="spoken">
      <p sl="de">namens de ITS-Fractie . – Mevrouw de Voorzitter, zoals we allemaal weten, wordt al lange tijd verondersteld dat er een verband bestaat tussen enerzijds in de landbouw gebruikte pesticiden en genetisch gemodificeerde levensmiddelen en anderzijds diverse ziekten. Nu pesticiden zelfs hier en daar in drinkwater worden gevonden, is het ongetwijfeld hoog tijd de traag malende molens van de EU-bureaucratie sneller te laten lopen.</p>
      <p sl="de">In welke mate we de beoogde vermindering van het gebruik van gewasbeschermingsmiddelen kunnen bewerkstelligen, is afwachten geblazen. Allemaal zijn we immers vertrouwd met ambitieuze doelstellingen die uiteindelijk niet worden gehaald. Volgens mij is de beoogde vervanging van kankerverwekkende stoffen helemaal niet zo’n geweldige prestatie als nu in mooie bewoordingen wordt verkondigd; integendeel, het is dringende noodzaak. We zijn er juist heel laat bij om deze stoffen te vervangen.</p>
      <p sl="de">Als we bedenken dat de EU wereldwijd een kwart van het pesticidengebruik voor haar rekening neemt terwijl zij slechts 4 procent van het bouwland bezit, wordt het probleem meteen duidelijk. Uit deze statistieken blijkt ook dat onze EU-steunregelingen de conventionele landbouw totaal de verkeerde richting hebben opgestuurd.</p>
      <p sl="de">Consumenten verdenken – en niet geheel ongegrond – vindingrijke landbouwers ervan de voorgeschreven plafonds te omzeilen door combinaties van toegelaten gewasbeschermingsmiddelen toe te passen. Aangezien er geen onderzoek is verricht naar de wisselwerking tussen de verschillende producten, wordt het hoog tijd voor ingrijpen van hogerhand. Verder moeten de voortdurende verhogingen van de maximaal toegestane concentraties, waarvan de afgelopen jaren sprake was, worden teruggedraaid, gezien de extra grote gevaren voor risicogroepen als kinderen.</p>
      <p sl="de">De invoer van biologische producten vanaf de andere kant van de wereld is niet alleen in strijd met diverse milieudoelstellingen maar ook een van de oorzaken van het toegenomen verkeer en – al jarenlang – een sprekende illustratie van het mislukte steunbeleid van de Unie. Daarom moeten onze steunregelingen worden herzien, vooral om Europese landbouwers te kunnen bijstaan die geen pesticiden gebruiken. Als wij echter de landbouwers met bureaucratische obstakels blijven treiteren, moeten we niet verbaasd opkijken wanneer zij uiteindelijk uit frustratie de handdoek in de ring werpen, terwijl Brussel zich afvraagt waarom het aantal landbouwers almaar afneemt.</p>
    </intervention>
    <intervention id="1-097" speaker_id="28512" name="Jim Allister" is_mep="True" mode="spoken">
      <p sl="en">Mevrouw de Voorzitter, ik ben geneigd te zeggen dat wij allen veel baat zouden hebben bij een politieke pesticide die het welig tierende onkruid als de EU-regelgeving zou aanpakken. Als ik sommige van deze amendementen en voorstellen bezie, zoals het voorstel van de 10-meter-bufferzone, bespeur ik een grote mate van overkill.</p>
      <p sl="en">Ik denk dat wij enige feiten onder ogen moeten zien. Zonder een beheerst gebruik van pesticiden in onze landbouw, zullen wij meer voedselproductie de kant opdrijven van minder gereguleerde gebieden in de wereld, waarmee de kwaliteit en de voedselveiligheid in gevaar wordt gebracht. En wat wellicht zelfs interessanter is voor sommigen: zonder fungiciden en herbiciden als preventie tegen en genezing van ziektes in mooie graszoden, zouden vele golf- en bowlingterreinen door onkruid geplaagd en onbespeelbaar worden.</p>
      <p sl="en">Ja, pesticiden moeten onder controle gehouden worden, maar onze maatregelen moeten gebaseerd zijn op verstandige kennis en praktisch uitvoerbaar zijn op boerderijen en daarbuiten. De strikte gebruiksvoorschriften in mijn land zijn, geloof ik, toereikend, en daarom wil ik stemmen tegen die dogmatische wijzigingen die sommigen wensen op te leggen.</p>
    </intervention>
    <intervention id="1-098" speaker_id="29019" name="Erna Hennicot-Schoepges" is_mep="True" mode="spoken">
      <p sl="fr">Mevrouw de Voorzitter, commissaris, het is jammer dat er bij dit debat geen vertegenwoordigers uit de agrarische sector aanwezig zijn. Gezien de recente hervorming van het gemeenschappelijk landbouwbeleid zou het immers uiterst interessant zijn geweest ook het gezichtspunt van de landbouwers te vernemen.</p>
      <p sl="fr">Wij moeten niet alleen de toekomst van de landbouw in Europa en de kwaliteit en kwantiteit van de voedselproductie zekerstellen maar ook onderzoek bevorderen en ervoor zorgen dat gegevens worden beschermd. De grootste uitdaging is uiteraard de menselijke gezondheid te beschermen en te voorkomen dat giftige producten zich in ons water en ons milieu ophopen. We moeten echter ook aandacht schenken aan de gezondheid van de landbouwers en hun gezinnen, die betere bescherming behoeven aangezien zij rechtstreeks met deze producten in contact komen en vaak advies krijgen van de bedrijven die de pesticiden in de handel brengen. Het is erg onwaarschijnlijk dat die bedrijven hun vertellen dat onderzoekers zich vragen beginnen te stellen over het verband tussen blootstelling aan pesticiden en de gestage toename van bepaalde ziekten als Parkinson, Alzheimer, prostaatkanker, hersentumoren en aangeboren misvormingen. Daarom is het essentieel strenge regels op te stellen voor het op de markt brengen van deze producten. Tevens moeten we onderzoek stimuleren door gegevensbescherming te waarborgen, en programma’s bevorderen voor onderzoek naar biologische plaagbestrijding – een nuttig voorbeeld van innovatie. En uiteindelijk moeten deze producten voor de landbouwers betaalbaar zijn.</p>
      <p sl="fr">Mijn laatste punt, commissaris, betreft de bescherming van bijen: de in Richtlijn 91/414 bedoelde langetermijnevaluaties zijn niet uitgevoerd. Regels en voorschriften zijn op zichzelf niet genoeg: ze moeten worden toegepast en er zijn systemen nodig die waarborgen dat dat ook daadwerkelijk gebeurt. Het allerbelangrijkste is dat het op de markt brengen van deze producten wordt gereguleerd, maar ik wil ook nog even opmerken, mevrouw de Voorzitter, dat tijdens dit gepassioneerde debat de chemische industrie zich af en toe aan schaamteloze lobbypraktijken schuldig heeft gemaakt.</p>
    </intervention>
    <intervention id="1-099" speaker_id="5735" name="Anne Ferreira" is_mep="True" mode="spoken">
      <p sl="fr">Mevrouw de Voorzitter, commissarissen, dames en heren, met alle nu beschikbare gezondheids- en milieugegevens, die ik vanavond niet ga opnoemen, kan dit Huis niet anders dan slagvaardig besluiten nemen over het terugdringen van pesticiden en de voorwaarden voor het gebruik ervan. Het is wezenlijk dat daarbij meetbare doelen als uitgangspunt worden genomen. Tijdens de besprekingen voorafgaand aan de plenaire stemming werd duidelijk dat er tussen de lidstaten grote verschillen bestaan in praktijk en beleid. Daarom hebben we over bepaalde kwesties compromissen gesloten en het subsidiariteitsbeginsel toegepast. Hopelijk pakt subsidiariteit hier goed uit, want daarvoor is een flexibele houding nodig en die kan gemakkelijk een voorwendsel worden om ons beleid af te zwakken tot een zeer minimale interpretatie van de politieke en publieke wil die hier vandaag is verwoord, vooral wat betreft de blootstelling aan risico’s en de omvang van de bufferzones naast waterlopen.</p>
      <p sl="fr">Subsidiariteit is in relatie tot pesticiden alleen zinvol als zij in elke Europese regio leidt tot een meer algemene bezinning op de landbouw- en milieuvraagstukken. Dat betekent dat het onderzoek en de overdracht van technologieën moeten worden versterkt, waarbij alle betrokkenen, inclusief landbouwers, onderzoekers, NGO’s, gezondheidswerkers en vertegenwoordigers van de levensmiddelindustrie worden betrokken en er in elk geografisch gebied grondig onderzoek wordt verricht. Vervolgens kunnen deze belanghebbenden gezamenlijk beste praktijken en niet-chemische alternatieven aanwijzen die passen bij de bodem, het klimaat en de gewassen. In een enkele regio vinden deze werkzaamheden reeds plaats.</p>
      <p sl="fr">Daarom stel ik voor dat de Commissie een dergelijke aanpak en de uitwisseling van ervaringen tussen de regio’s bevordert en er daarbij op toeziet dat de Europese wetgeving naar behoren wordt toegepast.</p>
    </intervention>
    <intervention id="1-100" speaker_id="28247" name="Holger Krahmer" is_mep="True" mode="spoken">
      <p sl="de">Mevrouw de Voorzitter, veel van mijn collega’s vinden dat we voor de omgang met gewasbeschermingsmiddelen strenge regels nodig hebben. Zij hebben gelijk, maar tegelijkertijd moeten we niet uit het oog verliezen wat de gevolgen zijn van de wetgeving die wij aannemen. Feit is dat gewasbeschermingsmiddelen een belangrijk onderdeel van de hedendaagse landbouw vormen.</p>
      <p sl="de">Neem nu het voorbeeld van de toelatingsverordening. We zijn bezig complete clusters werkzame stoffen op grond van uitsluitingscriteria te verbieden, enkel en alleen wegens een abstract gevaarbegrip. Hierbij wordt voorbijgegaan aan het werkelijke risico dat het gebruik van deze middelen met zich meebrengt. Het leidt ertoe dat werkzame stoffen die in de praktijk geen enkel probleem opleveren, worden verboden. Daardoor zullen in de toekomst onvoldoende werkzame stoffen beschikbaar zijn om schadelijke organismen adequaat te bestrijden.</p>
      <p sl="de">Als slechts een paar werkzame stoffen worden gebruikt, zal er sneller resistentie tegen pesticiden ontstaan. Veel problemen met schadelijke organismen kunnen dan niet langer doeltreffend worden aangepakt. En dat is waarschijnlijk de nieuwe mijlpaal waaraan mevrouw Breyer zojuist refereerde. Wanneer dat stadium is bereikt, is er echter geen sprake van een nieuwe mijlpaal, maar van een nieuw dieptepunt in de veiligheid van de voedselvoorziening in Europa. We moeten geen algemene verboden instellen maar zorgen voor een betrouwbare toelatingsprocedure waarbij het werkelijke risico van het gebruik van elke stof wordt onderzocht.</p>
      <p sl="de">Het volgende voorbeeld komt uit de thematische strategie, waarin we pleiten voor een algehele Europese reductiedoelstelling voor het gebruik van gewasbeschermingsmiddelen. Dat heeft echter niets van doen met het gebruiksrisico van die middelen.</p>
      <p sl="de">De Commissie heeft doelen gesteld om het werkelijke risico te verminderen. Dat is een goed idee dat we moeten vasthouden. Uiteindelijk moeten we ons richten op haalbare maatregelen, namelijk efficiënte plaagbestrijding in combinatie met een adequaat risicobeheer. Per slot van rekening gaat het ook om de vraag hoe we in de toekomst in de groeiende behoefte aan plantaardige grondstoffen kunnen voorzien.</p>
      <p sl="de">In het verleden kon mede dankzij innovatieve gewasbeschermingsmiddelen de productie veel sneller groeien dan de vraag naar bouwland. Laten we voor de toekomst niet streven naar de omgekeerde situatie.</p>
    </intervention>
    <intervention id="1-101" speaker_id="23747" name="Gintaras Didžiokas" is_mep="True" mode="spoken">
      <p sl="lt">Volgens mij zal niemand in dit Parlement beweren dat ecologie, een schoon milieu en de gezondheid van de mens onbelangrijk zijn. Evenmin zal een Europese burger dat ooit zeggen.</p>
      <p sl="lt">Bij het nemen van beslissingen, het spreken over wetgeving en het opstellen en uitvoeren van regels waaraan honderdduizenden mensen zich moeten houden en die ongetwijfeld gevolgen hebben voor het leven van miljoenen mensen, kunnen we ons echter niet laten leiden door emoties en goede bedoelingen, dames en heren. We moeten deze doelstelling op evenwichtige en verstandige wijze realiseren. Een van de hoofddoelen voor de landbouwsector in de EU is voedsel van goede kwaliteit te leveren tegen betaalbare prijzen. De EU staat bekend om de hoge normen voor voedselproductie en de strenge landbouwregels die zij haar lidstaten oplegt. Er wordt echter ook voortdurend druk op de Europese landbouw uitgeoefend om concurrerend te werken en voedsel van goede kwaliteit te produceren.</p>
      <p sl="lt">Bij het bespreken van verordeningen over gewasbeschermingsmiddelen kunnen we deze factoren niet negeren. Het standpunt van de Europese Commissie en de Commissie landbouw en plattelandsontwikkeling heeft aan de verwachtingen van alle belanghebbenden voldaan. Niettemin is de inhoud van de voorgestelde amendementen en de amendementen die tijdens de bespreking in de Commissie milieubeheer, volksgezondheid en voedselveiligheid zijn ingediend, zeer zorgwekkend.</p>
      <p sl="lt">Als deze amendementen worden aangenomen, zijn de gevolgen niet te overzien. Zij vormen niet alleen een gevaar voor de landbouw en de levensmiddelenindustrie maar ook voor de natuur zelf. Komen er genetisch gemodificeerde organismen op de Europese markt? Als 90 procent van de gewasbeschermingsmiddelen van de markt wordt uitgesloten, zou dat enorme gevolgen voor de traditionele gewassen hebben.</p>
      <p sl="lt">Dames en heren, ik doe opnieuw een dringend beroep op u om uw besluit te baseren op gedegen wetenschappelijk bewijs en goede praktijken en niet op geruchten en emoties. Ik hoop dat uw stem het standpunt van alle belanghebbenden zal weerspiegelen en dat de uitkomst evenwichtig en correct zal zijn, zodat de landbouw niet wordt vernietigd, de burgers van de EU niet van Europees voedsel verstoken worden en er geen miljoenen mensen werkloos raken in de naam van milieubescherming.</p>
    </intervention>
    <intervention id="1-102" speaker_id="1275" name="Jens-Peter Bonde" is_mep="True" mode="spoken">
      <p sl="da">Mevrouw de Voorzitter, morgenvroeg ga ik in de winkel een fles drinkwater kopen. In veel landen doen mensen dat omdat het grondwater verontreinigd is. Het water wordt chemisch behandeld alsof het een vuile jas betreft. Vervolgens wordt er chloor aan toegevoegd en smaakt het net zo vies als de prijs. In Denemarken hebben we een rijke goudader onder de grond: schoon grondwater. We drinken dat water zonder het eerst te zuiveren. Het is gezonder dan flessenwater, smaakt beter en is stukken goedkoper.</p>
      <p sl="da">Dat betekent echter ook dat we alert moeten zijn en het sproeien met pesticiden moeten verbieden wanneer de desbetreffende middelen in het grondwater terecht kunnen komen. Daarom verbiedt Denemarken dertien soorten pesticiden, waarvan er twaalf na het sproeien in drinkwater worden aangetroffen. Dat willen we graag zo houden en daarom roep ik mijn collega’s op voor een amendement te stemmen waarin de instelling van beschermingszones wordt toegestaan. Dit voorstel is reeds in eerdere regelgeving aangenomen; die regelgeving moeten we nu nog eens bekrachtigen om te voorkomen dat ze wordt afgeschaft. Ten slotte hebben we steun gekregen van een grote meerderheid hier in het Parlement en vervolgens ook van de voorzitter van de Commissie, José Manuel Barroso. Dank u wel! We hebben geen steun gekregen van de Deense commissaris voor landbouw, die samen met de Deense minister van Voeding, Landbouw en Visserij (ook van de Deense Liberale Partij (Venstre)), liever de landbouwers de mogelijkheid wil bieden ons drinkwater te verknoeien. Het is treurig dat de Deense Landbouwraad kiest voor het standpunt van Venstre. Het is erg kortzichtig iets hogere graanopbrengsten na te streven en vervolgens miljoenen kronen te moeten betalen om het grondwater te zuiveren. In het EG-Verdrag staat dat de vervuiler zelf voor de kosten moet opdraaien. Dat heb ik ook in een amendement voorgesteld en ik verzoek mijn collega’s de voorschriften van het Verdrag kracht bij te zetten. Niemand heeft het recht onze gemeenschappelijke aarde en ons gemeenschappelijk drinkwater te vergiftigen.</p>
    </intervention>
    <intervention id="1-103" speaker_id="4319" name="Pilar Ayuso" is_mep="True" mode="spoken">
      <p sl="es">Mevrouw de Voorzitter, commissarissen, het voorstel voor een verordening van de hand van de Europese Commissie ter vervanging van Richtlijn 91/414/EG zorgt voor grotere harmonisatie van toelatingsprocedures en voor bescherming van de consument. De Milieucommissie houdt echter geen rekening met de beoogde grotere harmonisatie en scherpt onnodig maatregelen aan die bedoeld zijn om de consument en het milieu te beschermen.</p>
      <p sl="es">Het verslag is gebaseerd op een totaal gebrek aan vertrouwen in de bestaande methoden voor agrarische productie in de Europese Unie. Niet alleen landbouwers zullen daar onder te lijden krijgen, maar ook consumenten; veel gewassen kunnen hier dan niet meer verbouwd worden waardoor import nodig wordt, terwijl de gevolgen voor de voedselveiligheid navenant zijn.</p>
      <p sl="es">Er is onvoldoende rekening gehouden met het feit dat de goedkeuring en het gebruik van gewasbeschermingsmiddelen reeds aan strenge controles zijn onderworpen, zowel door de Europese Autoriteit voor voedselveiligheid als door de bevoegde instanties van de lidstaten.</p>
      <p sl="es">Verder wordt met dit voorstel het in 1991 toegelaten aantal werkzame stoffen teruggebracht van 1 100 tot 148 stoffen, die in bijlage I bij dit voorstel worden opgesomd. Van deze 148 stoffen zijn er slechts 34 insecticiden, nematociden of acariciden, de stoffen die het meest nodig zijn voor de teelt in mediterraan Europa, dat van alle EU-regio’s het meest last heeft van insectenplagen. Insecten vormen niet slechts een bedreiging voor planten, maar zijn ook dragers van zeer ernstige ziekten bij de mens.</p>
      <p sl="es">Het Commissievoorstel om de Europese Unie in drie zones te verdelen voor de wederzijdse erkenning van gewasbeschermingsmiddelen moet in ere worden hersteld. Criteria voor uitsluiting van pesticiden moeten gebaseerd zijn op adequate risicoanalyses. Zonder risicoanalyse is het onmogelijk te bepalen welk effect deze stoffen op de gezondheid of het milieu hebben.</p>
      <p sl="es">Tot slot wil ik erop wijzen dat het venijn in de dosering zit.</p>
    </intervention>
    <intervention id="1-104" speaker_id="4253" name="Frédérique Ries" is_mep="True" mode="spoken">
      <p sl="fr">Mevrouw de Voorzitter, ik heb aangegeven hoe belangrijk het debat van vanavond is. Het gaat namelijk om niets minder dan onze visie op de toekomst van de Europese landbouw en om de noodzaak over te schakelen van een intensieve landbouw die duidelijk te veel vervuiling veroorzaakt, naar een duurzame landbouw die de biodiversiteit respecteert. Dit is een uitdaging die Europa om drie redenen moet aangaan: ten eerste keert de publieke opinie zich nu tegen het gebruik van pesticiden, omdat er meer schandalen en meer gezondheidsrisico’s aan het licht komen; ten tweede willen de meeste landbouwers dat de Europese Unie hun helpt hun werkwijze te veranderen zodat zij niet langer hoeven te kiezen tussen het behoud van hun gezondheid en grotere rendementen; en ten derde vragen bijenhouders uit heel Europa om strenge wetgeving die de verkoop van pesticiden waarvan het effect op bijen niet is getest, aan banden legt.</p>
      <p sl="fr">Daarom is het van wezenlijk belang dat het ambitieuze standpunt van de Milieucommissie morgen bekrachtigd wordt in de stemming over de drie verslagen van Hiltrud Breyer, Christa Klaß en Irena Belohorská. We moeten bevestigen dat gezondheid en milieu op de eerste plaats komen; dat specifieke maatregelen nodig zijn om de kwetsbaarste groepen te beschermen; dat de gevaarlijkste stoffen onder het voorzorgsbeginsel vallen; dat het gebruik van niet-chemische alternatieven wordt aangemoedigd; en dat sproeien vanuit de lucht voortaan in principe wordt verboden. Kortom, we moeten concreet actie ondernemen gezien de zorgen van de zeer vele mannen en vrouwen in Europa die ons schriftelijk hebben verzocht te voorkomen dat de landbouw in de toekomst nog langer afhankelijk zal zijn van chemicaliën – mevrouw Isler-Béguin heeft al aan deze verzoeken gerefereerd.</p>
    </intervention>
    <intervention id="1-105" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">Mevrouw de Voorzitter, onder sommige omstandigheden is het gebruik van gewasbeschermingsmiddelen – pesticiden – essentieel. In Polen is er veelal sprake van kleine landbouwbedrijven waarvan de eigenaars wegens geldgebrek bezuinigen op dure pesticiden. Dit leidt soms tot verliezen die te wijten zijn aan de activiteit van schadelijke organismen.</p>
      <p sl="pl">Ik ben voorstander van alle maatregelen om het rationele gebruik van gewasbeschermingsmiddelen te bevorderen, inclusief advies, scholing, onderzoek, subsidies voor moderne gewasbeschermingsapparatuur, en de introductie van vervangende producten die het milieu en de gezondheid helpen te beschermen en stroken met de belangen van de landbouwers.</p>
      <p sl="pl">Wanneer de oogst verloren dreigt te gaan, kunnen onwetendheid en gebrek aan ondersteuning ertoe leiden dat landbouwers ongecontroleerd pesticiden gaan gebruiken. Een probleem waarmee we reeds lang te maken hebben en dat nog niet volledig is opgelost, is de lozing van afgedankte zeer giftige pesticiden die in de landen van het voormalige Sovjetblok aanwezig zijn of waren, evenals de hercultivering van de grond. Zowel het water als de grond raken erdoor vergiftigd. Hierdoor kunnen de maatregelen die in de betreffende documenten worden beschreven, wel eens minder efficiënt uitpakken.</p>
    </intervention>
    <intervention id="1-106" speaker_id="28334" name="Urszula Krupa" is_mep="True" mode="spoken">
      <p sl="pl">Mevrouw de Voorzitter, producenten die gedwongen worden voedsel te verbouwen dat er perfect uitziet, gaan pesticiden gebruiken die niet alleen schadelijk zijn voor het milieu en de economie, maar ook voor de gezondheid van de mens. Ik hoop dat dankzij de documenten die nu in bespreking zijn, de voedselkwaliteit verbetert en biologische productiemethoden een impuls krijgen, waarbij vaker natuurlijke meststoffen worden toegepast om de bodem te voeden. Verder wil ik met het oog op de gewetenloze en onethische export naar derdewereldlanden van stoffen die bekend staan om hun schadelijke werking, een populair spreekwoord uit Polen citeren: “Behandel een ander zoals jezelf behandeld wilt worden”. Dit is des te belangrijker omdat de gevaarlijke pesticiden uiteindelijk weer op ons bord terechtkomen in de vorm van levensmiddelen die goedkoop door rijke landen zijn gekocht en de gezondheid van mensen verwoesten.</p>
      <p sl="pl">Naast algemene richtsnoeren moeten er strategieën voor een duurzaam gebruik van pesticiden worden ontwikkeld op nationaal niveau, waar passende actie mogelijk is. Hoe meer pesticiden er in een gebied worden gebruikt, hoe sterker de hoeveelheid gewasbeschermingsmiddelen moet worden teruggebracht.</p>
    </intervention>
    <intervention id="1-107" speaker_id="28195" name="Peter Baco" is_mep="True" mode="spoken">
      <p sl="sk">Ik waardeer het zeer dat in alle drie verslagen het personeel in alle fasen van de hantering van pesticiden hooggekwalificeerd moet zijn. Ook actieplannen, geïntegreerde bestrijding en strenge invoermaatregelen zijn voorbeelden van positieve inhoud in alle verslagen. Het verbod op sproeien vanuit de lucht en de uitzonderingen daarop moeten nauwkeurig en in heldere bewoordingen worden beschreven.</p>
      <p sl="sk">Het begrip “vermindering van het kwantitatieve gebruik” wordt eveneens niet duidelijk gedefinieerd en brengt talrijke risico’s met zich mee wegens de niet-selectieve toepassing ervan. Zo gebruikt Slowakije gemiddeld minder dan 1 kg pesticiden per hectare terwijl andere landen maar liefst 8 kg gebruiken. Dit betekent dat in sommige landen het pesticidengebruik echt moet worden verminderd en dat in andere landen het gebruik zelfs dient toe te nemen. Daarom stel ik voor dat wij bij de stemming rekening houden met de aanbevelingen van de Europese Vereniging voor gewasbescherming of de verslagen A6-0347/2007 en A6-0359/2007 in eerste lezing niet aannemen en de evenwichtige aanbevelingen van de Commissie ongewijzigd laten.</p>
    </intervention>
    <intervention id="1-108" speaker_id="1832" name="Marianne Thyssen" is_mep="True" mode="spoken">
      <p sl="nl">Voorzitter, heren commissarissen, collega’s, het is tijd dat we vorm geven aan de eerder aangekondigde thematische strategie omtrent duurzaam gebruik van pesticiden en het is ook goed dat we er meteen een stuk uitvoering aan geven. Gezien de grote impact op de kwaliteit van het voedsel, de volksgezondheid, het leefmilieu en de leefbaarheid van onze landbouw - allemaal punten van zorg - hebben niet alleen onze rapporteurs en schaduwrapporteurs, maar ook onze hele fractie veel tijd aan dit pakket besteed. Vier punten zou ik in het bijzonder willen aanstippen.</p>
      <p sl="nl">Ten eerste is een verdere daling van het pesticidegebruik zinvol; deze moet dan wel effectief leiden tot minder impact op het milieu en daarom zijn wij tegen een loutere daling van de gebruikte hoeveelheid. Wel willen we een vermindering van de werkelijke impact, gebaseerd op een wetenschappelijke evaluatie van het risico.</p>
      <p sl="nl">Ten tweede is onze redenering analoog wat de spuitvrije zones rond waterlopen betreft. Ook hier staan we voor een aanpak die gebaseerd is op risico, en vinden we dat de lidstaten beter dan wij geplaatst zijn om verantwoorde keuzes te maken, daarbij gestuurd onder meer door criteria als vastgelegd in de kaderrichtlijn water.</p>
      <p sl="nl">Ten derde vraag ik mij af waarom dit Parlement, dat toch voorstander is van een interne markt met een hoge graad van bescherming van de consument, de gezondheid en het milieu, zich zou verzetten tegen een eerste stap naar harmonisatie op dit terrein. Wij verkiezen de door de Commissie voorgestelde idee van zones met interne wederzijdse erkenning en zouden ook graag hebben dat er vrijwillige interzonale wederzijdse erkenning zou zijn.</p>
      <p sl="nl">Tot slot, Voorzitter, verzetten we ons tegen de door rapporteur Breyer voorziene veralgemeende bureninformatie. Voor een streng gereglementeerde activiteit is die informatie niet alleen overbodig, maar leidt ook tot overbodige angst en frustraties. Het kan toch niet de bedoeling zijn te gaan naar een soort private enforcement . Dat is een samenleving die wij niet willen, die wij niet voorstaan.</p>
    </intervention>
    <intervention id="1-109" speaker_id="28373" name="Bogdan Golik" is_mep="True" mode="spoken">
      <p sl="pl">Mevrouw de Voorzitter, het debat van vandaag is van enorme betekenis voor de Europese landbouw en de bescherming van het milieu.</p>
      <p sl="pl">Veel mensen zijn voor het gebruik van pesticiden en veel anderen zijn tegen. Volgens mij moet het leidende beginsel van de landbouwers echter als volgt luiden: “zo weinig pesticiden als mogelijk, uitsluitend de essentiële middelen”. Voor producenten en distributeurs dient het voorzorgsbeginsel als leidraad te fungeren. Dit moet het hoogste beginsel zijn wat betreft het leven en de gezondheid van consumenten telkens wanneer de introductie van nieuwe pesticiden tot ongerustheid leidt, ofwel omdat de uitkomsten van het wetenschappelijk onderzoek niet eenduidig zijn, ofwel omdat er onvoldoende tijd is om duidelijk uit te spreken dat een bepaald product of bepaalde stof onschadelijk is voor mens en dier.</p>
      <p sl="pl">Als het gaat om een duurzaam gebruik van pesticiden moeten naar mijn mening de volgende stappen worden gezet: allereerst moeten de Commissie en de lidstaten zorgen voor periodieke scholing en voorlichtings- en onderwijsprogramma’s die ten minste gedeeltelijk door pesticidenfabrikanten worden gefinancierd. Er moet gecoördineerde bewaking en gegevensverzameling plaatsvinden met betrekking tot de schadelijke effecten van pesticiden op de gezondheid van de mens en het milieu, waaronder langlopende onderzoeksprogramma’s en sancties voor vervuilers. Er dient een gecoördineerd systeem te worden opgezet om gegevens te verzamelen over de productie, invoer, uitvoer, verkoop, distributie en het gebruik van pesticiden en dat systeem moet toegankelijk zijn voor het publiek. Landbouwpraktijken die het gebruik van lage doses pesticiden bevorderen, moeten een impuls krijgen, waardoor deze preparaten anders toegepast gaan worden. Er dienen adequate controles te worden verricht en de import in de EU van agrarische levensmiddelen die met behulp van chemicaliën zijn geproduceerd, moet worden verboden.</p>
    </intervention>
    <intervention id="1-110" speaker_id="1965" name="Jan Mulder" is_mep="True" mode="spoken">
      <p sl="nl">Voorzitter, gewasbeschermingsmiddelen blijven in Europa essentieel voor de agrarische productie en voor de voedselvoorziening. De grote vraag is altijd als wij in Europa bepaalde maatregelen treffen, wat voor invloed heeft dat op de concurrentieverhoudingen met de rest van de wereld? Als wij te streng zijn in Europa en dezelfde regels niet kunnen opleggen aan de rest van de wereld, dan betekent dat dat wij in Europa producten kunnen consumeren die wij hier niet mogen produceren en dat lijkt mij een verkeerde situatie.</p>
      <p sl="nl">Essentieel is natuurlijk altijd dat wij de schadelijke effecten blijven evalueren. Maar wij kunnen niet overdrijven. En ik ben het eens met iedereen die zegt dat wij ons moeten concentreren op het risico en niet op vermindering van de hoeveelheid. Ook de 10 meter bufferzones zullen onder meer voor Nederland rampzalig zijn en moeten uit de verordening.</p>
      <p sl="nl">Dan als laatste punt, Voorzitter, het informeren van de buren. Als iets is goedgekeurd, waarom moeten de buren dan nog worden geïnformeerd? Dat is toch absoluut overbodige regelgeving.</p>
    </intervention>
    <intervention id="1-111" speaker_id="28506" name="Michael Henry Nattrass" is_mep="True" mode="spoken">
      <p sl="en">Mevrouw de Voorzitter, pesticiden werden in het Verenigd Koninkrijk, in 1985, streng gecontroleerd. Bedrijven als Syngenta stellen dat boeren de middelen die zij nodig hebben, niet ontzegd mogen worden.</p>
      <p sl="en">Deze verordeningen verwijderen ons van het beginsel van goede, wetenschappelijk verantwoorde regelgeving. De onkruidbestrijding van bestrating is bijvoorbeeld 400 maal duurder zonder chemicaliën. Vanuit de bedrijfstak golf- en veldsporten wordt aangevoerd dat het zonder pesticiden niet mogelijk is de graszoden te onderhouden. De Crop Protection Agency beweert dat een verbod op pesticiden betekent: tussen 65 en 200 procent meer beteeld areaal en lagere productiviteit. Volgens Corbett Farms is in dit jaar aangetoond dat het bespuiten zin heeft om de aardappelziekte te voorkomen. Pesticiden zijn duur en er wordt zo weinig mogelijk van gebruikt om onze gewassen te beschermen. Beslissingen over hoe en hoe vaak moet ieder voor zich nemen. Een arbitraire vermindering van het gebruik kan niet wetenschappelijk bepaald worden.</p>
      <p sl="en">Mevrouw de Voorzitter, wilt u alstublieft de pestilente EU-verordeningen verdelgen. De UKIP zal er tegen stemmen.</p>
    </intervention>
    <intervention id="1-112" speaker_id="28252" name="Richard Seeber" is_mep="True" mode="spoken">
      <p sl="de">Mevrouw de Voorzitter, commissaris, dames en heren, allereerst wil ik de rapporteurs en schaduwrapporteurs bedanken. Uiteraard maken wij ons allemaal grote zorgen om de bescherming van de gezondheid en van de consument en uit de gedrevenheid waarmee dit debat wordt gevoerd, kan men opmaken hoe emotioneel de diverse leden van ons Parlement bij dit onderwerp zijn betrokken.</p>
      <p sl="de">Niettemin is het belangrijk dat we besluiten nemen op basis van de feiten en niet de realiteit ontkennen door als het ware zondebokken te creëren. Het zou erg gemakkelijk zijn, vooral met dit wetgevingspakket, om er een bepaalde beroepsgroep uit te kiezen en niet verder te kijken. Dat zou echter totaal verkeerd zijn. Het moet direct vanaf het begin duidelijk zijn dat wij in Europa allemaal een goed functionerende landbouw nodig hebben en daartoe is het onontbeerlijk een bepaalde hoeveelheid gewasbeschermingsmiddelen te gebruiken.</p>
      <p sl="de">Ten aanzien van specifieke aspecten van het verslag-Klaß wil ik zeggen dat het inderdaad een gezond beginsel is om bepaalde reductiedoelen vast te stellen, maar de kwantitatieve aanpak die hier gekozen is, vind ik eenvoudigweg te rigide. Iedere lidstaat moet zorgvuldig onderzoeken wat hij zelf kan doen. Het is namelijk ronduit onwetenschappelijk de totale hoeveelheid pesticiden te verminderen en dan te geloven dat het milieu daardoor schoner wordt. Wat betreft de bufferzones is er niets mis met de strategie van de Commissie waarbij subsidiariteit als het kernbegrip wordt gezien. Iedere lidstaat moet bekijken hoe hij deze bufferzones wil reguleren. Het zou niet goed zijn in de hele EU klakkeloos een grens van tien meter verplicht te stellen. Het zoeken naar niet-chemische alternatieven in kwetsbare gebieden als habitats van zeldzame flora en fauna moet eveneens onvoorwaardelijk worden gesteund.</p>
      <p sl="de">Als het gaat om het verslag-Breyer is het van belang dat we steun geven aan het driezoneconcept. Toelating van pesticiden louter op lidstaatniveau is veel te beperkt. Er moet bijzondere aandacht aan de uitsluitingscriteria worden besteed. Bij CMR-1-stoffen is de noodzaak van een ondubbelzinnig verbod evident, maar wat betreft de CMR-2-stoffen vind ik dat wetenschappelijke gegevens mede als basis moeten worden genomen voor besluiten over toelating.</p>
    </intervention>
    <intervention id="1-113" speaker_id="28581" name="Evangelia Tzampazi" is_mep="True" mode="spoken">
      <p sl="el">Mevrouw de Voorzitter, commissaris, dames en heren, het wetgevingsvoorstel waarover we morgen stemmen, heeft tot doel een hoog niveau van bescherming van de menselijke gezondheid en het milieu te realiseren. Daartoe worden communautaire modellen voor een duurzaam gebruik van pesticiden tot stand gebracht, evenals regels voor het op de markt brengen van deze middelen in Europa.</p>
      <p sl="el">Mijns inziens geven wij een krachtig signaal af door steun te verlenen aan het voorstel van de Commissie milieubeheer, volksgezondheid en voedselveiligheid om het pesticidengebruik in Europa met 20 procent te beperken. Wij moeten de controles op het rationele gebruik van pesticiden versterken en vooral het onderzoek naar veiliger alternatieve methoden van gewasbescherming bevorderen.</p>
      <p sl="el">Ook het voorstel voor afschaffing van het systeem van zones en verplichte wederzijdse toelating vormt een evenwichtige stellingname. Met het oog op de zorgen van landbouwers en de industrie biedt het lidstaten die dat wensen, de mogelijkheid om het milieu beter te beschermen in overeenstemming met de lokale omstandigheden.</p>
      <p sl="el">Ten slotte wil ik wijzen op de bijzondere noodzaak om het secundaire gebruik te beschermen. Dames en heren, ik roep u op het voorstel te steunen om een Europees fonds voor de bevordering van onderzoek te creëren. Daarmee kunnen wij de welvaart van landbouwers garanderen en onze speciale nationale producten behouden, die deel uitmaken van de Europese landbouwtraditie en de Europese agrarische economie een flinke impuls geven.</p>
    </intervention>
    <intervention id="1-114" speaker_id="28116" name="Marian Harkin" is_mep="True" mode="spoken">
      <p sl="en">Mevrouw de Voorzitter, dank u voor de gelegenheid om het woord te voeren over deze drie verslagen.</p>
      <p sl="en">Allereerst, geloof ik dat wij in Europa in staat moeten zijn om Europees gewas en Europees fruit en groenten te produceren die veilig voor menselijke consumptie zijn. Wij moeten die doelstelling evenwichtig en verstandig zien te bereiken, zodat wij onze gezondheid kunnen beschermen zonder de landbouw een straf op te leggen.</p>
      <p sl="en">Wat wij niet willen is beperkingen invoeren die een negatief effect op de Europese landbouw hebben en uiteindelijk enorme hoeveelheden voedsel moeten importeren, met alle consequenties voor voedselafstanden, en natuurlijk met weinig controle over de hoeveelheden pesticiden die bij de productie van het geïmporteerde voedsel zijn gebruikt.</p>
      <p sl="en">Ten tweede steun ik het voorstel voor een risico-analyse, die op wetenschap is gebaseerd en die haalbaar zal zijn voor de lidstaten.</p>
      <p sl="en">Tot slot vind ik dat een 10-meter-bufferzone een standaardoplossing is en gewijzigd moet worden, zodat de lidstaten met de lokale omstandigheden rekening kunnen houden. Zoals ik al eerder opmerkte, zelfs het Europees Parlement kan geen wetgeving maken voor klimaatomstandigheden en bodemgesteldheid in geheel Europa.</p>
    </intervention>
    <intervention id="1-115" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Mevrouw de Voorzitter, de thematische strategie en de kaderrichtlijn inzake gewasbeschermingsmiddelen zijn interessante wetgevingsprojecten en weerspiegelen de fundamentele uitdaging voor het milieubeleid van de EU: hoe op doeltreffende wijze zowel het milieu als de gezondheid te beschermen waarbij rekening wordt gehouden met de maatschappelijke werkelijkheid.</p>
      <p sl="fi">We moeten erkennen dat het gebruik van gewasbeschermingsmiddelen en pesticiden belangrijke economische voordelen heeft. Het deskundige gebruik van deze stoffen is tegenwoordig zelfs essentieel voor de voedselproductie. Tegelijkertijd hebben gewasbeschermingsmiddelen zeer reële nadelige gevolgen voor het milieu en vooral voor waterlopen. Hoe kunnen we de vruchten van pesticiden blijven plukken en tegelijkertijd de negatieve effecten ervan beperken?</p>
      <p sl="fi">Ik kom uit een land waar landbouwer een gerespecteerd beroep is en waar de binnenlandse landbouw als belangrijk wordt beschouwd. Niettemin is ons milieu bijzonder kwetsbaar. Zo heeft Finland bijna 200 000 meren, honderdduizenden waterlopen en een van ’s werelds meest vervuilde zeeën. Diffuse waterverontreiniging is een immens milieuprobleem en gewasbeschermingsmiddelen vormen een deel van dat probleem. Hier ligt een grote uitdaging en daarom is het belangrijk dat in de richtlijn rekening wordt gehouden met de verschillen tussen de lidstaten. Uiteraard hebben we bepaalde normen nodig die voor de hele EU gelden, maar de remedies die in Finland worden toegepast, kunnen niet dezelfde zijn als in, laten we zeggen, Luxemburg.</p>
      <p sl="fi">Op basis van gezond verstand en zorg om het milieu moeten we ons dus concentreren op de streefdoelen en de praktische invulling aan de lidstaten zelf overlaten. Een goed voorbeeld hiervan zijn de “bufferzones”, die ongetwijfeld een grote rol gaan spelen in de bescherming van waterlopen. Ik ben ervan overtuigd dat de instelling van specifieke lokale bufferzones in overeenstemming met de Commissievoorstellen de juiste maatregel vormt. Als wij nu tot nauwkeurig bepaalde grenzen besluiten en een uniforme regel aan heel Europa opleggen, is het gevaar reëel dat men in veel landen van de wal in de sloot raakt. Of misschien moet ik het anders formuleren en zeggen dat het probleem dan niet flexibel of bevredigend wordt aangepakt.</p>
    </intervention>
    <intervention id="1-116" speaker_id="28156" name="Dan Jørgensen" is_mep="True" mode="spoken">
      <p sl="da">Mevrouw de Voorzitter, vandaag is gebleken dat er bij sommige van onze collega’s misverstanden bestaan. Daarom ben ik blij dat ik een tweede maal het woord mag voeren. Er zijn drie misverstanden. Het eerste betreft de reductiedoelstelling: enkele collega’s zeggen dat een dergelijke doelstelling simpelweg onhaalbaar is. Er zijn verschillen tussen de landen en het is niet mogelijk een gemeenschappelijk Europees reductiedoel vast te stellen. En inderdaad, dat is niet mogelijk! Maar dat doen we ook niet. Wat we wel doen, is zeggen dat de gemeenschappelijke Europese reductiedoelstelling 20 procent moet bedragen. Natuurlijk kan dit betekenen dat in sommige landen de reductie 30 procent is en in andere 10 procent. Het nationale reductiedoel wordt vastgesteld op basis van nationale actieplannen. De angst op dit punt is dus ongegrond. Een belangrijk element hierbij is dat we er rekening mee houden dat één gram van een bepaalde pesticide soms gevaarlijker is dan een hele kilogram van een andere pesticide. Daarom hebben we als onderdeel van deze reductieverplichting een behandelingsfrequentie-index geïntroduceerd. Ik kan me heel goed voorstellen dat de Commissie hier ook iets over te melden heeft wanneer u straks weer het woord gaat voeren, mijnheer Dimas.</p>
      <p sl="da">Het tweede misverstand betreft de zones. De overtuiging heeft postgevat dat als we geen zones hebben, dat bijna een belediging voor de interne markt is. Maar dat is niet zo, integendeel! Ik wil graag dit dwaze idee over zones de wereld uit helpen. Wij zeggen dat we geleidelijk een systeem van onderlinge gegevensuitwisseling willen introduceren, wat betekent dat de hele EU een zone is waarbinnen we gegevens uitwisselen. Het is echter duidelijk dat we niet over wederzijdse verplichte erkenning van pesticiden kunnen spreken eenvoudigweg omdat in elk land de geografische, klimatologische en ecologische omstandigheden verschillen. Ik denk dat bijna iedereen in dit Huis die vandaag het woord heeft gevoerd, het daarmee eens zal zijn.</p>
      <p sl="da">Het derde fundamentele misverstand is dat deze voorstellen de doodsteek betekenen voor het concurrentievermogen van de landbouw. Dat is echter beslist niet het geval! In Denemarken hebben we het gebruik van pesticiden sinds de jaren tachtig met 50 procent teruggebracht zonder enig effect op het concurrentievermogen van de landbouw. Pesticiden zijn duur in het gebruik en daarom geldt: des te minder zij worden gebruikt (mits dat correct gebeurt), des te beter het is voor het concurrentievermogen.</p>
    </intervention>
    <intervention id="1-117" speaker_id="4276" name="Anders Wijkman" is_mep="True" mode="spoken">
      <p sl="sv">Mevrouw de Voorzitter, ik heb maar weinig tijd en ik wil vooral mijn steun betuigen aan de corapporteur van het verslag-Breyer van de PPE-DE-Fractie, Erna Hennicot-Schoepges. Ik vind het erg jammer dat de meerderheid van mijn fractie het advies van mevrouw Hennicot-Schoepges op diverse belangrijke punten heeft genegeerd en enkele belangrijke voorstellen in het verslag niet heeft ondersteund. Natuurlijk ben ik het ermee eens dat de eis om binnen 48 uur voor bespuiting informatie te verstrekken onpraktisch en onwerkbaar is, maar het is niet redelijk te concluderen dat er helemaal geen informatievoorschrift nodig is. Het compromisvoorstel van mevrouw Hennicot-Schoepges op dit punt is zeer evenwichtig.</p>
      <p sl="sv">Een andere belangrijke kwestie betreft de cut-off-criteria voor stoffen waarvan het gebruik erg gevoelig ligt. Boven alles moeten we bij onze besluitvorming de beslissingen eerbiedigen die het Parlement met betrekking tot de nieuwe REACH-chemicaliënwetgeving heeft genomen. Een van de grondbeginselen van deze wetgeving is de geleidelijke afschaffing van stoffen waarbij het moeilijk is risicoplafonds vast te stellen en die aanleiding tot grote bezorgdheid geven. Uiteraard moeten we die lijn hier ook volgen, vooral omdat we te maken hebben met stoffen die in contact komen of kunnen komen met dingen die wij eten.</p>
      <p sl="sv">Een ander punt waarin ik de rapporteur, mevrouw Breyer, steun is het voorstel over de indeling in zones. Toen ik het Commissievoorstel onder ogen kreeg, vond ik het onmiddellijk een interessant idee om Europa in zones te verdelen die veel op elkaar lijken wat betreft vegetatiecondities, klimaat, enzovoort. De voorgestelde indeling in zones is helaas echter te willekeurig. Ik kan deze aanpak niet steunen en mijns inziens moeten de lidstaten het recht behouden afwijkende preparaten te weigeren ook al hebben hun buurlanden daaraan het groene licht gegeven. Ik zou nog graag andere zaken aan de orde stellen, maar mijn tijd is om.</p>
    </intervention>
    <intervention id="1-118" speaker_id="38398" name="Esther De Lange" is_mep="True" mode="spoken">
      <p sl="nl">Voorzitter, als ik mijn dorp uitloop, dan sta ik midden in een uniek landbouwgebied. Het groene hart tussen grote steden als Amsterdam, Rotterdam en Utrecht. Dat is nu nog groen en agrarisch, maar de 10 meter bufferzone, zoals die is voorgesteld door de Milieucommissie zou de landbouw in dit gebied vrijwel onmogelijk maken. Terwijl het juist de landbouw is die dat gebied groen houdt.</p>
      <p sl="nl">Ik heb vorige week de proef op de som genomen, maar ik heb amper stukken land kunnen vinden tussen de vele sloten die 20 meter breed waren. Dus, wie Nederland een beetje kent, weet dat het groene hart niet alleen staat wat dit betreft. De Nederlandse landbouw wordt gekenmerkt door veel sloten tussen de weilanden. Dat betekent dat de bufferzones van 10 meter voor Nederland neerkomen op het verlies van 800.000 hectare landbouwgebied. Dat is 35 procent van ons landbouwareaal.</p>
      <p sl="nl">Ik wil de collega’s dan ook oproepen om dit voorstel niet te steunen, ook met het oog op de landbouwproductie die in Europa en in de wereld nodig is, zoals al werd gezegd door de voorzitter van de Landbouwcommissie. Dat wil trouwens niet zeggen dat ik de doelstelling- bescherming van de natuur en de volksgezondheid - niet zou delen. Die ambitie delen we allemaal zeg ik tegen de collega’s. Ik denk alleen dat die ambitie beter gerealiseerd kan worden met een aanpak op basis van risicoanalyses en risicoreducties.</p>
      <p sl="nl">Het alternatief - een gebruiksreductie - klinkt weliswaar lekker eenvoudig - 20 procent vermindering overall -, maar het biedt niet de beste bescherming voor de consument, omdat er alleen maar naar hoeveelheden wordt gekeken en niet naar het uiteindelijke effect, het uiteindelijke risico. In dat kader vind ik trouwens ook de pijnlijke spagaat van de Liberale Fractie - die zowel voor een 20 procent overall -reductie als voor een risicoaanpak kiest - moeilijk te begrijpen.</p>
      <p sl="nl">Mijn laatste twee punten, Voorzitter. Het toelatingssysteem: ik zal daar alleen maar over zeggen dat drie klimaatzones de voorkeur hebben boven 27 lidstaten, wel met aandacht natuurlijk voor nationale omstandigheden. En tot slot wil ik de Commissie oproepen bij al deze grote twistpunten niet de kleine teelten over het hoofd te zien.</p>
    </intervention>
    <intervention id="1-119" speaker_id="2025" name="Françoise Grossetête" is_mep="True" mode="spoken">
      <p sl="fr">Mevrouw de Voorzitter, residuen van pesticiden zijn nu overal te vinden: in voedsel, in water, in de lucht, in ons lichaamsweefsel en onze moedermelk en – het meest beangstigend van allemaal – in het lichaam van onze ongeboren kinderen. We zijn nog maar net begonnen enig zicht te krijgen op de gevolgen die deze alomtegenwoordigheid van pesticidenrestanten op de lange termijn heeft: diverse vormen van kanker, endocriene stoornissen, verminderde vruchtbaarheid bij mannen, beschadiging van ons immuunsysteem en degeneratieve ziekten van het zenuwstelsel.</p>
      <p sl="fr">Dus zeg ik uit de grond van mijn hart: ja, laten we het pesticidengebruik terugdringen en wel snel. Ik sta volledig achter de voorstellen van mijn collega mevrouw Hennicot-Schoepges met betrekking tot het verslag-Breyer. Om tijd te besparen wil ik nog wijzen op een ander punt dat ik van essentieel belang acht en dat in de PPE-DE-Fractie is besproken, namelijk de kennisgeving aan mensen die vlakbij gebieden wonen waar pesticiden zullen worden toegepast. Mijns inziens doet een deel van mijn fractie er onverstandig aan te adviseren dat een dergelijke kennisgeving niet verplicht moet worden gesteld, omdat de toe te passen stoffen niet schadelijk zouden zijn als zij vooraf zijn goedgekeurd.</p>
      <p sl="fr">Sproeien vanuit de lucht is aan de orde van de dag, vooral in bossen en wijngaarden. Daarbij bestaat het risico dat er stoffen in bewoonde of kwetsbare gebieden terechtkomen en dus is strenge regelgeving noodzakelijk. Het is erg belangrijk dat telers de mensen in de omgeving van tevoren op de hoogte stellen van de bespuiting; zij lopen immers het risico aan pesticiden te worden blootgesteld. Van mensen die een aandoening aan de luchtwegen hebben, bijvoorbeeld astma, kunnen de klachten enorm verergeren als zij van tevoren niet weten dat er gespoten gaat worden. Het verschaffen van deze informatie hoeft geen extra administratieve belasting voor de landbouwers te betekenen, zoals enkele van mijn collega’s hebben gesuggereerd. Misschien zijn borden vlakbij bewoond gebied in de risicozones met daarop de beoogde sproeidata afdoende.</p>
      <p sl="fr">Ter afsluiting wil ik pleiten voor omschakeling naar een nieuwe generatie landbouwpraktijken die het milieu ontzien en dus een rol spelen in de modernisering van de agrarische sector.</p>
    </intervention>
    <intervention id="1-120" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mevrouw de Voorzitter, de sleutel tot een duurzaam gebruik van pesticiden is rationele risicoreductie. Wij moeten dit doel bereiken door uitvoering te geven aan de richtsnoeren die zijn opgenomen in de richtlijn over een duurzaam gebruik van pesticiden. Elk land zal verplicht zijn eigen plan moeten opstellen in overeenstemming met de richtsnoeren in de richtlijn. Elk land moet in staat worden gesteld dat te doen, met inachtneming van lokale omstandigheden en verschillen.</p>
      <p sl="pl">Het verschil zit hem vooral in het niveau van de agrarische ontwikkeling, ik herhaal: het niveau van de agrarische ontwikkeling. De nieuwe lidstaten van de Europese Unie moeten vaak bergen werk verzetten om hun achterstand op dit punt in te lopen. Een verminderd gebruik van pesticiden in deze landen ten opzichte van het huidige niveau zal uiteindelijk nadelig voor ons consumenten uitwerken, tenzij we daarbij rekening houden met het huidige gebruiksniveau, dat relatief laag ligt.</p>
      <p sl="pl">Ons landschap is ook anders. In Polen kunnen uitgestrekte bosgebieden alleen tegen schadelijke organismen worden beschermd via sproeien vanuit de lucht. Wij zijn het tegenover de natuur verplicht deze bossen te beschermen en het is de verantwoordelijkheid van het Parlement om richtsnoeren uit te vaardigen voor het veilige gebruik van producten waarmee de natuurlijke omgeving wordt beschermd.</p>
      <p sl="pl">In de richtlijn wordt veelvuldig gesproken over het kennisniveau van de landbouwer als de belangrijkste factor voor een duurzaam gebruik van pesticiden. Het is ons aller verantwoordelijkheid om scholing te ondersteunen en ervoor te zorgen dat deze informatie elke landbouwer kan bereiken. Ik heb een amendement ingediend over tijdelijke nationale toelatingen voor pesticiden en daarin spreek ik mij uit vóór het zo spoedig mogelijk ruilen van oudere preparaten tegen nieuwe en veiliger preparaten. Ik vraag uw steun voor dit amendement.</p>
      <p sl="pl">De richtsnoeren in de richtlijn moeten het nemen van rationele maatregelen bevorderen en de lidstaten en landbouwers niet ontmoedigen.</p>
    </intervention>
    <intervention id="1-121" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie. − Mevrouw de Voorzitter, ik wil de sprekers tijdens de vergadering vanavond bedanken voor hun positieve opmerkingen. Sta mij toe kort de standpunten van de Commissie uiteen te zetten over enkele belangrijke vraagstukken die aan de orde zijn gesteld.</p>
      <p sl="el">Laat ik beginnen met de thematische strategie en vooral met de punten die niet onder de richtlijn vallen.</p>
      <p sl="el">Allereerst ben ik blij dat in het verslag steun wordt betuigd aan de thematische strategie voor een duurzaam gebruik van pesticiden. Het voorstel om nieuwe wetgeving betreffende de risico’s van pesticidengebruik op te stellen, is bijzonder goed.</p>
      <p sl="el">Ik sluit mij aan bij de gedachte dat het erg belangrijk is meer onderzoek te verrichten naar de gezondheidseffecten van pesticiden bij gecombineerd en cumulatief gebruik. Naar mijn mening is het vervangingsbeginsel essentieel; het leidt ertoe dat de gevaarlijkste stoffen van de markt verdwijnen en plaats maken voor veiliger alternatieve oplossingen, waarvan sommige niet-chemisch zijn.</p>
      <p sl="el">Ten slotte worden in het verslag-Belohorská dat door de Commissie milieubeheer, volksgezondheid en voedselveiligheid is goedgekeurd, enkele aanvullende maatregelen voorgesteld die bijzonder positief zijn.</p>
      <p sl="el">Nu richt ik mij specifiek op de kaderrichtlijn. Veel van de amendementen die het Europees Parlement heeft aangenomen, bevatten nuttige verduidelijkingen en kunnen worden aanvaard. Andere amendementen kunnen echter tot ongewenste resultaten leiden. Allereerst wil ik de basisamendementen behandelen die de Commissie in beginsel of gedeeltelijk kan aanvaarden.</p>
      <p sl="el">De Commissie gaat gedeeltelijk akkoord met het voorstel dat de lidstaten individuele streefdoelen in hun eigen nationale actieplannen vaststellen voor een verminderd gebruik van de gevaarlijkste pesticiden. Het vaststellen van zulke streefcijfers strookt met het algemene doel van de richtlijn om het pesticidengebruik minder risicovol te maken. Het formuleren van een algemene, permanente doelstelling voor het verminderen van het pesticidengebruik in EU-verband, naast de nationale streefcijfers, is echter niet nodig en krijgt daarom niet het groene licht van de Commissie. Algehele beperking van de hoeveelheid pesticiden hoeft nog niet tot een overeenkomstige beperking van het risico te leiden: het risico verschilt per stof. Maatregelen om het risico terug te dringen moeten dus vooral gericht zijn op de schadelijkste stoffen.</p>
      <p sl="el">De Commissie kan in beginsel instemmen met de vaststelling van een minimumbreedte voor de bufferzones die moeten worden gecreëerd in velden vlakbij waterlopen, omdat dit extra milieuwinst oplevert. Het lijkt echter geen goede zaak zonder onderscheid en in alle gevallen een grens van tien meter op te leggen. De Commissie ziet liever dat de lidstaten enige flexibiliteit mogen betrachten en de breedte van de bufferzones mogen afstemmen op hun eigen geografische kenmerken.</p>
      <p sl="el">De Commissie kan eveneens enkele nuttige verduidelijkingen over andere kwesties goedkeuren, zoals technische scholing en certificering. Er zijn echter ook amendementen die de Commissie niet kan aanvaarden.</p>
      <p sl="el">Ten eerste is de Commissie ervan overtuigd dat het voor een verminderde afhankelijkheid van pesticiden essentieel is dat professionele pesticidengebruikers zich verplicht moeten houden aan gemeenschappelijke algemene regels voor geïntegreerde bestrijding. Dat zal in de hele EU een gunstige uitwerking op het milieu hebben en bijdragen aan de ontwikkeling van een duurzame en concurrerende landbouw. Daarom kan ik niet accepteren dat in amendement 86 deze buitengewoon belangrijke maatregel uit het voorstel van de Europese Commissie is geschrapt.</p>
      <p sl="el">Ten tweede stemt de Europese Commissie in met maatregelen om mensen te beschermen die vlakbij velden wonen waar vanuit de lucht met pesticiden wordt gespoten. Niettemin vindt zij een totaalverbod op het gebruik van pesticiden in zogenaamde “kwetsbare” gebieden buitenproportioneel. We moeten de lidstaten en lokale autoriteiten hierin enige vrijheid laten. Als dit ooit nodig is, in uitzonderlijke zeldzame gevallen, wanneer uitsluitend het gebruik van pesticiden effectief is, moeten zij de ruimte krijgen om doeltreffend op te treden tegen risico’s voor de menselijke gezondheid of de biodiversiteit.</p>
      <p sl="el">Ten derde heeft de Commissie beloofd te onderzoeken of de werkingssfeer van de richtlijn tot biociden kan worden uitgebreid, maar een dergelijk besluit vergt zorgvuldige studie en tevens moeten daarvoor bepaalde aspecten van de pesticidenrichtlijn worden uitgevoerd. Wanneer meer gegevens tot onze beschikking komen via het toetsingsprogramma dat in de biocidenrichtlijn wordt genoemd, kunnen we het gebruik van biociden beter regelen.</p>
      <p sl="el">Ten vierde kan de Commissie geen steun geven aan de toevoeging van een verwijzing naar artikel 152, lid 4 van het EG-Verdrag, omdat de beoogde richtlijn duidelijk is gericht op milieubescherming, waarvan volksgezondheid een onderdeel vormt.</p>
      <p sl="el">Ten vijfde strookt de heffing van belastingen en premies weliswaar met het beginsel dat de vervuiler betaalt, maar er is momenteel geen systeem waarmee doeltreffend belastingen kunnen worden gedifferentieerd naar het risico van elke afzonderlijke pesticide. Daarom ziet de Commissie liever dat belastingen en premies nu nog niet in EU-verband worden opgelegd maar pas wanneer hiernaar onderzoek is verricht.</p>
      <p sl="el">Mevrouw de Voorzitter, van de 166 ingediende amendementen kan de Commissie er 121 aanvaarden; 25 kan zij volledig aanvaarden en 96 in beginsel of gedeeltelijk. Ik zal het secretariaat van het Parlement een volledig overzicht van de standpunten van de Commissie over de amendementen verschaffen.</p>
      <p sl="el">Ik wil opnieuw mijn dank betuigen aan allen die een bijdrage aan het debat van vanavond hebben geleverd en vooral aan de rapporteurs voor hun werk. Dank u wel voor uw aandacht.</p>
    </intervention>
    <intervention id="1-122" speaker_id="photo_generic" name="Markos Kyprianou" is_mep="True" mode="spoken">
      <p sl="el">lid van de Commissie. − Mevrouw de Voorzitter, allereerst wil ik de Parlementsleden herinneren aan het huidige fundamentele beleid van de EU om gezond eten te bevorderen en te steunen. Groenten en fruit zijn beslist erg belangrijk in een gezond dieet. Het is van groot belang dit voor ogen te houden. We hebben vandaag dus twee doelen. We moeten de groente- en fruitproductie veiligstellen en dat biedt een gouden kans voor de productie en voor de ondersteuning van de landbouw. In de tweede plaats moeten we ervoor zorgen dat groenten en fruit veilig kunnen worden gegeten. Wij geloven dat we er met het Commissievoorstel in zijn geslaagd deze tweeledige uitdaging op evenwichtige wijze aan te gaan.</p>
      <p sl="el">Ik heb het debat tussen de Parlementsleden met grote belangstelling gevolgd. De aangevoerde argumenten snijden hout en we zullen er naar behoren rekening mee houden. Gezien de tijdsdruk wil ik niet over alle punten uitweiden. Ik zal mij beperken tot twee of drie zaken die volgens mij erg belangrijk zijn en die vandaag aan de orde zijn gesteld.</p>
      <p sl="el">Ten eerste deel ik de visie dat kwetsbare groepen bescherming behoeven en dit is in de voorgestelde verordening ook geregeld. We zijn bereid het amendement op de definitie van kwetsbare groepen te aanvaarden, simpelweg omdat het een nog grotere bescherming waarborgt. Ik wil hier een opmerking maken over geïmporteerde producten, hoewel deze niet rechtstreeks verband houdt met het onderwerp dat we nu bespreken: ingevoerde producten worden eveneens op pesticidenresiduen gecontroleerd dankzij een andere verordening over maximaal toegestane niveaus van pesticidenresiduen. Ook voor de import hebben we inspectieregels die consumentenbescherming garanderen.</p>
      <p sl="el">Meer in het algemeen vormen toelatingscriteria een zeer belangrijk onderdeel van de wetgeving. Het hoofddoel van het voorstel is de gezondheid van burgers en het milieu te beschermen. Dat is van groot belang en moeten we niet vergeten. De voorgestelde toelatingscriteria zijn noodzakelijk om dit doel te bereiken en dus kan de Commissie niet toestaan dat daarvan wordt afgeweken, op wat voor manier dan ook. Uit het debat en sommige amendementen blijkt duidelijk dat het Europees Parlement achter deze doelen staat. Bepaalde amendementen versterken deze criteria zelfs. De Commissie is van mening dat de voorgestelde criteria een hoog niveau van bescherming dienen te waarborgen zonder dat de gewasbescherming onuitvoerbaar of disfunctioneel wordt. De Commissie kan dus geen amendementen aanvaarden die mogelijk afbreuk doen aan deze criteria.</p>
      <p sl="el">Tot slot kom ik bij het controversiële onderwerp van wederzijdse erkenning, wat mogelijk wordt door de verschillende zones in deze sector nauw op elkaar te laten aansluiten. Volgens mij is ons voorstel enigszins verkeerd begrepen. Allereerst wil ik u erop wijzen dat in het nieuwe voorstel strengere criteria worden geïntroduceerd die op basis van een indeling in zones moeten worden toegepast. Dat moeten we in ons achterhoofd houden, want het leidt tot een betere bescherming van de gezondheid en het milieu. Laten we tegelijk streven naar één interne markt, zodat we niet de vreemde situatie krijgen dat er enerzijds een interne markt voor landbouwproducten bestaat en anderzijds een gedeelde markt voor gewasbeschermingsmiddelen. Als we kijken naar specifieke kenmerken van klimaat en bodem, is een indeling in afzonderlijke zones onvermijdelijk. Deze zaak is echter niet zo eenvoudig en helder en daarom had ik al voorspeld dat er mogelijk misverstanden zouden ontstaan. Enerzijds wil een lidstaat zichzelf beschermen en anderzijds kunnen deskundigen uit andere lidstaten een actieve rol in de toelatingsprocedure spelen en zo de omstandigheden voor de hele zone beoordelen. Deze beoordeling vindt plaats tijdens de besluitvormingsprocedure die moet worden goedgekeurd door de lidstaat in die zone die het eerst een stof heeft toegelaten. Met andere woorden, de beslissing wordt niet eenzijdig door één lidstaat van de zone genomen, maar vertegenwoordigers van de andere lidstaten in die zone zijn bij de procedure betrokken. Zij kunnen hun standpunt uiteenzetten en anderen proberen te overtuigen van de bijzondere omstandigheden in hun land.</p>
      <p sl="el">Ik zal waterbescherming er even uitlichten. Dit is eveneens een gevoelig punt dat door een aantal Parlementsleden aan de orde is gesteld. Het voorstel voorziet in de noodzaak om waterbronnen te beschermen en houdt vooral rekening met de kaderrichtlijn waterbeleid. Het is mogelijk dat uit de risicobeoordeling blijkt dat onder de voorgestelde gebruiksvoorwaarden de toegestane grenswaarden in kwetsbare gebieden worden overschreden. In dat geval kan en moet de betrokken lidstaat in dat specifieke gebied afzien van het gebruik van pesticiden. Verder heeft de lidstaat, als hij kan bewijzen dat zijn totale grondgebied kwetsbaar is, de mogelijkheid om het product in kwestie volledig te weren. In de beoogde procedure van de nieuwe verordening wordt dus duidelijk rekening gehouden met de bijzondere kenmerken en de noodzaak om waterbronnen te beschermen. Daarom kan de Commissie geen amendementen aanvaarden over het systeem van toelating op basis van een indeling in zones, ook al heeft zij waardering voor de gemaakte opmerkingen.</p>
      <p sl="el">Zoals ik al heb gezegd, zijn er meer dan tweehonderdvijftig amendementen en de tijd ontbreekt om deze allemaal uitvoerig te analyseren. Er bestaat nog steeds een verschil van mening maar ik verwacht dat we door de procedure en het debat tot een gemeenschappelijk standpunt kunnen komen.</p>
      <p sl="en">Bijlage – Advies van de Commissie</p>
      <p sl="en">Verslag-Klass (A6-0347/2007)</p>
      <p sl="en">De Commissie kan de volgende amendementen aanvaarden: 2, 3, 6, 17, 26, 49, 52, 53, 60, 61, 66, 68, 76, 94, 95, 97, 103, 105, 106, 107, 108, 109, 111, 115 en 117.</p>
      <p sl="en">De Commissie kan in beginsel of ten dele de volgende amendementen aanvaarden: 4, 7, 8, 9, 10, 11, 12, 13, 14, 15, 18, 19, 20, 21, 24, 25, 27, 31, 33, 34, 35, 36, 38, 39, 42, 43, 44, 45, 47, 48, 50, 51, 54, 56, 59, 62, 63, 64, 65, 67, 70, 71, 74, 75, 78, 79, 80, 81, 82, 83, 85, 87, 90, 92, 93, 100, 101, 110, 112, 113, 114, 116, 118, 119, 122, 126, 128, 129, 130, 131, 133, 134, 135, 136, 137, 140, 141, 142, 143, 144, 145, 146, 147, 148, 149, 150, 151, 152, 153, 154, 155, 156, 160, 163, 164 en 165.</p>
      <p sl="en">De Commissie kan de volgende amendementen niet aanvaarden: 1, 5, 16, 22, 23, 28, 29, 30, 32, 37, 40, 41, 46, 55, 57, 58, 69, 72, 73, 77, 84, 86, 88, 89, 91, 96, 98, 99, 102, 104, 120, 121, 123, 124, 125, 127, 132, 138, 139, 157, 158, 159, 161 en 162.</p>
      <p sl="en">De Commissie schort haar advies over amendement 166 op.</p>
      <p sl="en">Verslag-Breyer (A6-0359/2007)</p>
      <p sl="en">De Commissie kan de volgende amendementen aanvaarden, of behoudens herformulering aanvaarden: 9, 11, 20, 22, 26, 29, 31, 32, 33, 36, 41, 43, 45, 49, 51, 56, 57, 64, 67, 75, 78, 79, 82, 84, 92, 93, 96, 102,107, 112, 114, 119, 124, 130, 131, 140, 145, 153, 155, 156, 157, 159, 160, 167, 170, 181, 184, 190, 195, 196, 197, 201, 203, 206, 212, 213, 215, 217, 220, 254, 258, 274, 282, 283, 286 en 301.</p>
      <p sl="en">De Commissie kan de volgende amendementen aanvaarden: 4, 5, 6, 7, 10, 14, 18, 19, 21, 24, 25, 27, 34, 39, 46, 50, 53, 54, 59, 61, 62, 63, 66, 76, 77, 80, 87, 89, 94, 95, 98, 99, 100, 108, 109, 115, 116, 121, 122, 123, 133, 134, 136, 149, 163, 169, 175, 176, 177, 180, 183, 188, 189, 193, 199, 209, 218, 225, 233, 243, 244, 248, 251, 252, 268, 279, 284, 290, 296, 297, 300, 302 en 305, in beginsel of ten dele.</p>
      <p sl="en">De Commissie kan de volgende amendementen niet aanvaarden: 1, 2, 3, 8, 12, 13, 15, 16, 17, 23, 28, 30, 35, 37, 38, 40, 42, 44, 47, 48, 52, 55, 58, 60, 65, 68, 69, 70, 71, 72, 73, 74, 81, 83, 85, 86, 88, 90, 91, 97, 101, 103, 104, 105, 106, 110, 111, 113, 117, 118, 120, 125, 126, 127, 128, 129, 132, 135, 137, 138, 139, 141, 142, 143, 144, 146, 147, 148, 150, 151, 152, 154, 158, 161, 162, 164, 165, 166, 168, 171, 172, 173, 174, 178, 179, 182, 185, 186, 187, 191, 192, 194, 198, 200, 202, 204, 205, 207, 208, 210, 211, 214, 216, 219, 221, 222, 223, 224, 226, 227, 228, 229, 230, 231, 232, 234, 235, 236, 237, 238, 239, 240, 241, 242, 245, 246, 247, 249, 250, 253, 255, 256, 257, 259, 260, 261, 262, 263, 264, 265, 266, 267, 269, 270, 271, 272, 273, 275, 276, 277, 278, 280, 281, 285, 287, 288, 289, 291, 292, 293, 294, 295, 298, 299, 303, 304 en 306.</p>
    </intervention>
    <intervention id="1-126" speaker_id="23806" name="Gyula Hegyi" is_mep="True" mode="written">
      <p sl="en">Pesticiden zijn een van de meest gevaarlijke chemicaliën, omdat zij zijn bedoeld om te doden en opzettelijk in het milieu en op voedsel worden vrijgelaten. Slechts ongeveer 1 procent van een pesticide bereikt zijn doel. Als wij derhalve wetgeving over het gebruik en het toestaan van pesticiden opstellen, moeten wij in gedachten houden wat in het belang is van de verschillende betrokkenen. Het is in het belang van de landbouwers om een grote oogst en producten van goede kwaliteit tegen lage kosten te hebben. Als zij dit doel met minder pesticiden kunnen bereiken, kunnen zij op kosten besparen en gezondere producten leveren. Het is in het belang van de burgers om veilige, goedkope producten en drinkwater zonder pesticiden te hebben. Zodoende is het gebruik van minder en veiliger pesticiden in het belang van bijna iedereen.</p>
      <p sl="en">Als wij het gebruik van pesticiden in Europa concreet willen verminderen, moeten wij effectieve nationale plannen hiervoor maken, gericht op de lokale omstandigheden en met gebruikmaking van lokale mogelijkheden.</p>
    </intervention>
    <intervention id="1-999" speaker_id="28115" name="Mairead McGuinness" is_mep="True" mode="written">
      <p sl="en">Ik steun de drijfkracht van dit verslag, omdat het de huidige wetgeving inzake plantbeschermingsproducten verbetert op een wijze die de consumenten meer vertrouwen geeft over het voedsel dat zij eten. Voorts wordt degenen die in rechtstreeks contact met deze producten staan, zoals producenten, landbouwers en leveranciers, helderere richtlijnen betreffende het gebruik van pesticiden geboden, en in het algemeen wordt de veilige productie van landbouwproducten in de EU bepaald.</p>
      <p sl="en">Het is niettemin belangrijk erop te wijzen dat toenemende wetgeving op dit terrein alleen effectief kan zijn als er voldoende controle en toezicht in de lidstaten op wordt uitgeoefend. Momenteel ziet het er naar uit dat, hoewel er enig toezicht op reststoffen in voedingsmiddelen is, dit de consument onvoldoende zekerheid biedt. Er dienen stappen genomen te worden om ervoor te zorgen dat de maatregelen krachtens deze wetgeving onder effectief toezicht worden uitgevoerd.</p>
    </intervention>
    <intervention id="1-127" speaker_id="28636" name="Péter Olajos" is_mep="True" mode="written">
      <p sl="hu">Mevrouw de Voorzitter, dames en heren, we discussiëren nu al een flink aantal maanden over de details van dit wetgevingspakket met betrekking tot gewasbeschermingsmiddelen. In die tijd hebben we talrijke gezichtspunten bestudeerd en in de tekst opgenomen. Dit heeft er mijns inziens toe geleid dat we nu een concept voor ons hebben dat in vele opzichten op compromissen is gebaseerd en dat aan zo veel wensen tegemoetkomt als maar mogelijk is. Er zijn echter enkele kwesties waarover we geen compromis kunnen sluiten. Wanneer de gezondheid van mensen op het spel staat, mogen economische belangen geen voorrang krijgen. Deze wetgeving gaat niet over het concurrentievermogen van de Europese landbouw, maar over de bescherming van de gezondheid van Europese burgers. We hebben ook geconstateerd dat de afzonderlijke lidstaten momenteel sterk uiteenlopende regels kennen. De regels in mijn land behoren tot de strengste. Wij debatteren hier in Straatsburg over de vraag of er naast waterlopen een bufferzone van vijf of tien meter moet worden ingesteld, terwijl Hongarije al tientallen jaren bufferzones van vijftig meter en op sommige plaatsen zelfs van vijfhonderd meter heeft. En verder barstten de toenmalige Europese interventiepakhuizen bijna uit hun voegen van de Hongaarse maïs, hoewel onze landbouwers vijftienmaal zo weinig gewasbeschermingsmiddel gebruiken als hun Nederlandse collega’s. Met het oog op dit alles verzoek ik mijn collega’s morgen voor de invoering van strenge cut-off-criteria te stemmen. Op grond van de ontwerpcompromistekst heeft deze maatregel slechts betrekking op 29 van de ruim 600 stoffen. Dat is niet een te hoge prijs wanneer we daarmee kunnen verhinderen dat bewezen kankerverwekkende en giftige verbindingen op ons bord terechtkomen. Ook al stemmen we soms verschillend als gevolg van specifieke nationale situaties, op dit punt zijn we het eens. Laten we dus zodanig stemmen dat we met een goed geweten aan tafel kunnen gaan.</p>
    </intervention>
    <intervention id="1-128" speaker_id="28173" name="Zita Pleštinská" is_mep="True" mode="written">
      <p sl="sk">Zoals we geneesmiddelen voor mensen hebben, zo zijn er ook geneesmiddelen voor planten: met recht kunnen we pesticiden als medicijnen betitelen omdat zij ons helpen ziekten, schadelijke organismen en onkruid te bestrijden. Uiteraard moeten zij in overeenstemming met de geldende regels worden gebruikt. Onjuiste toepassing resulteert in defecten aan organismen in de vorm van kanker.</p>
      <p sl="sk">Dames en heren, wij moeten dit vraagstuk op basis van wetenschappelijke analyse benaderen. We moeten ons niet laten imponeren door de hysterische geluiden die in het Europees Parlement over pesticiden te horen zijn. Wat voedsel betreft neemt de zelfvoorziening in Europa af, waardoor de levensmiddelenindustrie afhankelijker wordt van de voorraden op de wereldmarkt. We dienen niet te vergeten dat een tekort aan voedsel tot hogere prijzen leidt.</p>
      <p sl="sk">Na overleg met deskundigen acht ik bepaalde amendementen op Richtlijn 91/414/EEG en de kaderrichtlijn voor een duurzaam gebruik van pesticiden van de hand van de Commissie milieubeheer, volksgezondheid en voedselveiligheid onuitvoerbaar. Deze nieuwe elementen stroken niet met het beginsel van een gerichte en proportionele wetgeving die op een wetenschappelijke aanpak is gebaseerd.</p>
      <p sl="sk">Ik besef dat we geharmoniseerde Europese pesticidenwetgeving nodig hebben om de veiligheid van levensmiddelen te garanderen. Toch moeten we de landbouwers niet de middelen ontzeggen om veilig, voedzaam en toegankelijk voedsel te produceren.</p>
      <p sl="sk">Ik kan geen steun geven aan de verslagen van mevrouw Christa Klaß en mevrouw Hiltrud Breyer, die de Commissie milieubeheer, volksgezondheid en voedselveiligheid heeft goedgekeurd. Ik zal alleen voor deze verslagen stemmen als de amendementen van mijn PPE-DE-Fractie worden aangenomen.</p>
    </intervention>
  </section>
  <section id="creitem15" title="15. Volledig verslag (wijziging artikel 173 van het Reglement) (debat)">
    <intervention id="1-130" speaker_id="1237" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0354/2007) van Richard Corbett, namens de Commissie constitutionele zaken, tot wijziging van artikel 173 van het Reglement betreffende het volledig verslag [2007/2137(REG) ].</p>
    </intervention>
    <intervention id="1-131" speaker_id="2309" name="Richard Corbett" is_mep="True" mode="spoken" role="rapporteur">
      <p sl="en">Mevrouw de Voorzitter, ik wil het woord voeren om, namens de Commissie constitutionele zaken, voor te stellen dat wij de wijze waarop wij in dit Parlement notulen van onze debatten maken, wijzigen. Wij zijn allemaal op de hoogte van het volledig verslag dat wij de dag na de debatten krijgen, met de redevoering van elke spreker in zijn eigen taal weergegeven. Dat zal zo blijven. Er zal niets veranderen aan de notulen, in de originele taal, van hetgeen eenieder heeft gezegd.</p>
      <p sl="en">Wat de Commissie constitutionele zaken voorstelt, is de manier waarop wij de meertalige notulen van onze debatten bewaren, te veranderen. In plaats van het geleidelijk laten vertalen van de debatten, om vervolgens, enige maanden later, de volledige vertaalde notulen in elke taal te hebben, stellen wij voor om over te gaan op een systeem waarbij de debatten elektronisch worden opgeslagen, en waartoe elke burger via internet al de volgende dag toegang kan krijgen, en niet alleen de teksten van de debatten kan zien, maar ook het geluid kan horen voor elke afzonderlijke taal – opnamen van de tolkencabines. Dit zal een levendigere vorm van toegang tot de debatten opleveren dan enkel een droge tekst. Het zal onmiddellijk beschikbaar zijn, en niet verscheidene maanden later.</p>
      <p sl="en">Ik moet toegeven dat ik aanvankelijk nogal sceptisch tegenover dit idee stond. Ik dacht altijd dat het bijhouden van een volledig schriftelijk verslag van hetgeen iedereen heeft gezegd, dat gearchiveerd werd en dat jarenlang nog bekeken kon worden, onlosmakelijk met een parlement verbonden was. Bij nader inzien, en na naar de argumenten te hebben geluisterd, ben ik er nu echter van overtuigd dat wij de meertalige toegang kunnen behouden, zij het in een nieuwe vorm.</p>
      <p sl="en">Het probleem met het oude systeem is dat de vertalingen niet alleen een aanzienlijk bedrag kosten, maar bovenal pas verscheidene maanden later beschikbaar zijn. Momenteel worden zij op het web gezet, waar zij elektronisch beschikbaar zijn. Zij worden niet langer in het Publicatieblad gepubliceerd. Heel weinig mensen bekijken ze, zoeken ze op of gebruiken ze, vanwege de vertraging. Met dit nieuwe systeem van het bewaren van de debatten, op “web televisie” als het ware, zullen zij direct de volgende dag beschikbaar zijn, als zij nog politieke urgentie hebben en als men er nog interesse voor heeft.</p>
      <p sl="en">Wij waren ook bezorgd dat historici, die om uiteenlopende wetenschappelijke redenen parlementaire debatten later nog eens plegen te bekijken, als wij ze al vergeten zijn, geërgerd zouden zijn dat er geen gedrukte schriftelijke versie meer is maar alleen een visuele meertalige versie. Wij schreven naar diverse beroepsverenigingen voor historici en anderen, en tot mijn verrassing antwoordden zij dat zij het ook veel interessanter vonden om een levendiger verslag te krijgen dan enkel de gedrukte tekst in vertaling. Bij het kijken naar een debat op een computerscherm, proef je de sfeer van dat debat. Je kunt de lichaamstaal van de sprekers zien en je krijgt veel meer dan door alleen een droge tekst te lezen.</p>
      <p sl="en">Niettemin wordt in ons verslag een aantal voorzorgsmaatregelen voorgesteld. Ten eerste zal het meertalige volledig verslag, dat wij nu al de volgende dag krijgen, blijven – en wel in alle originele talen, zoals voordien. Ten tweede zal elk lid van dit Parlement het gewaarborgde recht hebben om te verzoeken om een vertaling, als hij of zij deze nodig heeft voor zijn of haar politieke werkzaamheden. De vertaling van elke redevoering moet op korte termijn beschikbaar zijn voor het verzoekende lid in kwestie. Ten derde wordt het mogelijk gemaakt dat het Bureau kan besluiten om een schriftelijke vertaling van een bijzonder belangrijk debat aan te vragen, die dan alsnog in elke taal zal worden gepubliceerd. Ten vierde, als er extra talenversies beschikbaar zijn, omdat zij toevallig zijn vertaald – bijvoorbeeld voor een officiële vergadering waarbij een staatshoofd een toespraak houdt, en courtoisievertalingen gemaakt zijn – zullen zij ook op de website van het Parlement worden geplaatst. Om die reden zullen wij, als er vertalingen in andere talen beschikbaar zijn, er gebruik van maken. Tot slot, vragen wij het Bureau te kijken naar de technologische ontwikkelingen, om te weten of, bijvoorbeeld in de toekomst, computervertalingen een extra hulpmiddel kunnen bieden, door tenminste globaal weer te geven wat er in de debatten naar voren is gebracht.</p>
      <p sl="en">Concluderend, stel ik dat dit een redelijk voorstel is waarvan de voordelen groter zijn dan de nadelen. Het is niet alleen een kwestie van kosten; het Parlement moet ook met de tijd meegaan en onze debatten veel sneller toegankelijk maken, in een vorm die veel bruikbaarder is.</p>
    </intervention>
    <intervention id="1-132" speaker_id="1264" name="Ingo Friedrich" is_mep="True" mode="spoken">
      <p sl="de">namens de PPE-DE-Fractie . – Mevrouw de Voorzitter, wij hebben een vrije stemming in onze fractie en dus kan ik niet spreken voor al mijn collega’s. Opnieuw discussiëren we over de fundamentele vraag of een parlementaire dienst zijn geld waard is of dat we de broekriem moeten aanhalen met het oog op de vereiste kostenbesparing. Laat ik meteen zeggen dat ook ik het nieuwe concept van videopresentatie een goed idee vind dat niet in de prullenbak moet worden gegooid. Mensen die een directe impressie van onze parlementaire vergaderingen willen hebben, kunnen en moeten die mogelijkheid krijgen.</p>
      <p sl="de">Naar mijn mening is dat echter niet genoeg, omdat het archiveren van schriftelijke verslagen gewoonweg een wezenlijke dienstverlening vormt. Ik zal daarvoor vier redenen noemen. Ten eerste stellen alle parlementen van de wereld hun plenaire debatten in schriftelijke vorm beschikbaar en archiveren deze, zodat mensen kunnen nalezen wat er in het parlement is besproken.</p>
      <p sl="de">Ten tweede geeft de videoregistratie een levendige en zeer interessante impressie, maar we weten ook dat door de hectiek van de vergaderingen mondelinge vertalingen kwalitatief vaak ontoereikend zijn.</p>
      <p sl="de">We weten dit uit eigen ervaring door onze contacten met het Tabling Office. We hebben zelf een Tabling Office opgezet om ervoor te zorgen dat de formulering van moties en officiële documentatie onberispelijk zou zijn. Omdat we met veel talen werken, is bijzondere zorgvuldigheid geboden. Dezelfde zorgvuldigheid willen we blijven betrachten bij de vastlegging van onze vergaderingen.</p>
      <p sl="de">Ten derde waren de wetenschappers die hun mening over dit onderwerp hebben geven, zich wellicht niet geheel bewust van de implicaties van hun onderzoek. Je krijgt wel een levendige registratie maar het is allemaal te oppervlakkig. Bovendien is het veel gemakkelijker een plenair debat te analyseren als je een term kan invoeren, bijvoorbeeld “pesticiden” of “CO2 ”, en vervolgens rechtstreeks wordt verwezen naar een debat over het vraagstuk in kwestie. Met een videoregistratie lijkt me dit onmogelijk. Kortom, mijns inziens bieden schriftelijke registraties waar voor hun geld en ik ben voor het handhaven van schriftelijke archieven naast video-opnames.</p>
    </intervention>
    <intervention id="1-133" speaker_id="39318" name="Costas Botopoulos" is_mep="True" mode="spoken">
      <p sl="el">namens de PSE-Fractie. – Mevrouw de Voorzitter, dames en heren, vanuit politiek oogpunt heeft het onderwerp dat we vandaag bespreken, twee even belangrijke doelstellingen, zoals de rapporteur, de heer Corbett, heeft gezegd. Enerzijds hebben we de technische kwesties: hoe kunnen we in technische zin het vertaalproces adequater later verlopen en daarmee geld besparen? Anderzijds moeten zo veel mogelijk standpunten van Parlementsleden in zo veel mogelijk talen worden weergegeven met betrachting van de grootst mogelijke transparantie. In een politieke assemblee als de onze, die uiteraard multi-etnisch en politiek is, speelt taal een zeer grote rol. Taal is niet slechts een communicatiemiddel; zij is als het ware een drager van cultuur, een uitdrukking van ideeën en hopelijk blijft dat nog lang zo. Het technische vraagstuk mag niet de discussie over gelijkheid overschaduwen en evenmin het feit dat alle onderwerpen in alle talen op volledig gelijke voet moeten worden weergegeven.</p>
      <p sl="el">Er zit echter ook nog een andere praktische kant aan deze zaak: hoe kunnen we op economische wijze zo veel mogelijk mensen bereiken? Daarbij doen zich diverse problemen voor. Het eerste probleem is de verbanning van het geschreven woord, een belangrijk punt zoals reeds is opgemerkt. Ik denk dat we in de politiek het geschreven woord moeten behouden. Het tweede probleem is de duurzame vastlegging van onze parlementaire werkzaamheden. Ter afsluiting heb ik nog één vraag, mevrouw de Voorzitter: hoe kunnen we het publiek de mogelijkheid bieden het werk van ons Parlement op de voet te volgen, ervan uitgaande dat niet iedereen toegang heeft tot het Internet?</p>
    </intervention>
    <intervention id="1-134" speaker_id="4514" name="Andrew Duff" is_mep="True" mode="spoken">
      <p sl="en">namens de ALDE-Fractie. – Mevrouw de Voorzitter, de heer Friedrich en ik hebben een aantal amendementen ingediend, die er niet op gericht zijn om oude technologie door nieuwe te vervangen maar om de oude met de nieuwe aan te vullen. Het lijkt bijzonder onrechtvaardig om de gewoonte van 50 jaar schriftelijke teksten publiceren stop te zetten zodra er nieuwe lidstaten in het Parlement deelnemen, en het is, naar mijn mening, van wezenlijk belang voor historici, voor wetenschappelijke doeleinden, dat wij onze oude gang van zaken voortzetten.</p>
      <p sl="en">Het gedrukte woord is de voornaamste bron en moet bewaard worden omwille van de consistentie, transparantie en eenvoud van wetenschappelijk onderzoek in een tijd waarin wij ernaar streven het bestuderen van het Europees Parlement te bevorderen. Wij dienen als instelling zelfrespect te tonen en voor altijd de huidige gang van zaken in stand te houden.</p>
    </intervention>
    <intervention id="1-135" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">namens de UEN-Fractie . – Mevrouw de Voorzitter, door het initiatief van de Commissie om artikel 173 van het Reglement van het Europees Parlement te wijzigen, heb ik mijn gedachten weer eens over de Europese Unie laten gaan. Voor wie is de Unie bedoeld? Voor ideologen of voor gewone mensen? Als zij bedoeld is om gewone mensen te helpen, waarom wordt er dan iets voorgesteld wat tegen hun belangen indruist? Wat willen wij voor de mensen verbergen? Inderdaad, verbergen. Ik zeg dat omdat het plan om de toegang tot informatie in de eigen taal te beperken, daarop neerkomt. Waarom worden de grondrechten van de burgers geschonden en waarom worden zij gediscrimineerd op grond van de datum van toetreding tot de Europese Unie of het aantal inwoners van hun land? Wat hebben de beginselen van wederzijds respect en democratie gemeen met een poging om een situatie af te dwingen waarbij de inwoners van de oude EU-lidstaten materialen, inclusief schriftelijke materialen, in hun eigen taal van het Europees Parlement ontvangen, terwijl de inwoners van de nieuwe lidstaten naar websites worden verwezen om opnames van debatten te beluisteren? Tegelijk wordt voorbijgegaan aan het feit dat veel mensen in de nieuwe lidstaten zich thuis geen Internet kunnen veroorloven. Dit voorstel treft miljoenen mensen die van informatie verstoken zullen blijven. Dit voorstel uit kostenoverwegingen rechtvaardigen, klinkt als een grap. Betekent dit dat we wel honderden miljoenen euro’s kunnen besteden aan onnodige administratie en aan het in stand houden van twee of zelfs drie gebouwen voor het Parlement, maar dat er niet genoeg geld is om de bevolking en de belastingbetalers te laten weten hoe de Unie hun geld uitgeeft en wat haar plannen zijn?</p>
      <p sl="pl">Dames en heren, als we ook maar een greintje respect voor onszelf en anderen hebben, is er slechts één oplossing, zonder omwegen. Dan houden we ons aan artikel 96 van het Reglement, waar staat: “Het Parlement zorgt voor een optimale transparantie van zijn werkzaamheden”.</p>
    </intervention>
    <intervention id="1-136" speaker_id="2053" name="Johannes Voggenhuber" is_mep="True" mode="spoken">
      <p sl="de">namens de Verts/ALE-Fractie . – Mevrouw de Voorzitter, dit Parlement ligt voortdurend in de clinch met de Europese Raad vanwege diens zeer lakse houding ten opzichte van de democratie. Die houding heeft ertoe geleid dat het aantal zetels in het Parlement zonder overleg met één werd uitgebreid. De Raad spreekt dan gewoon over zevenhonderdvijftig plus één afgevaardigden, waarmee hij denkt binnen de wet te blijven. Wat mij verontrust, is dat deze houding zodanig wortel schiet in dit Parlement dat sommige afgevaardigden de meest alledaagse pragmatische overwegingen boven de meest fundamentele beginselen willen stellen.</p>
      <p sl="de">Op het eerste gezicht lijkt het zo simpel. Het Reglement vraagt van ons optimale transparantie in onze werkzaamheden – geen oude interpretatie van transparantie en evenmin een vorm van transparantie die wordt afgezwakt door pragmatisme of kosten-batenberekeningen, maar optimale transparantie. De audiovisuele presentatie voldoet niet aan die omschrijving. Een audiovisuele presentatie kan voor propagandadoeleinden worden gebruikt of een snelle bron van informatie vormen. Zij maakt echter geen serieuze analyse mogelijk van de woorden die in dit Huis gesproken zijn, of van de besprekingen en debatten die hier plaatsvinden. Daarover kan geen twijfel bestaan.</p>
      <p sl="de">Meertaligheid is een leidend beginsel van dit Parlement en parlementaire debatten vormen het hart van onze werkzaamheden. Onze belangrijkste taak is met de burgers in contact te staan. Als we hier ook maar een ogenblik serieus bij stilstaan, is er slechts één conclusie mogelijk: een parlement dat als enige ter wereld niet langer woordelijke verslagen van zijn debatten archiveert, verliest veel van zijn parlementaire identiteit.</p>
      <p sl="de">Kostenbesparing is erg eenvoudig door de vertolking van de gesproken vergaderteksten uit te schrijven in plaats van deze teksten te vertalen. In een dergelijke weergave komt tevens de levendigheid van het debat tot uitdrukking en wordt het debat zo gepresenteerd als het daadwerkelijk werd begrepen en gevoerd.</p>
    </intervention>
    <intervention id="1-137" speaker_id="34720" name="Bernard Wojciechowski" is_mep="True" mode="spoken">
      <p sl="en">namens de IND/DEM-Fractie. – Mevrouw de Voorzitter, dit Parlement is als de Toren van Babel, een allegorie van het Habsburger Rijk, dat vol sycofanten was. Het is het streven van de Europese Unie om een internationaal rijk te bouwen, gebaseerd op de overtuiging van een verenigd Europa, met federalisten, liberalen, cosmopolieten en sycofantische humanisten.</p>
      <p sl="en">De toren was echter een idee van krankzinnigen. De uiteindelijke mislukking is toegeschreven aan linguïstische verschillen, of wat “meertaligheid” wordt genoemd in de Europese Unie. Het verslag-Corbett schijnt het de landen van Europa te ontzeggen om effectief te communiceren. Mr Corbetts idee om Europa te beschrijven als een meertalig document is zoiets als het wachten op Godot, wat een communicatieve stilstand is.</p>
      <p sl="en">Het verslag is een manier om af te leiden van het echte probleem. Om met elkaar te communiceren en elkaar te begrijpen, hebben wij een dialoog nodig en geen monoloog. Het enige middel hiertoe is derhalve vertaling in alle 22 officiële talen. Anders belanden we in een communicatieve chaos.</p>
      <p sl="en">Aangezien de vertaling van mijn redevoeringen in het Pools echter soms nog niet eens vijftig procent weergeeft van hetgeen ik feitelijk heb gezegd, moet mijn amendement 2 om die reden in het verslag worden opgenomen.</p>
      <p sl="en">Ik wil alle leden dringend verzoeken om te stemmen voor de amendementen die erop gericht zijn om het vertalen in alle 22 talen te behouden, en amendement 1 van de heer Corbett, dat als commissie-amendement op de stemmingslijst is ingediend, te verwerpen.</p>
    </intervention>
    <intervention id="1-138" speaker_id="2309" name="Richard Corbett" is_mep="True" mode="spoken" role="rapporteur">
      <p sl="en">Mevrouw de Voorzitter, de heer Podkański schijnt erop te doelen dat de Commissie constitutionele zaken het Reglement zou hebben geschonden. Volgens het Reglement dient elke taal gelijk behandeld te worden. Wat de commissie voorstelt is eenvoudigweg dat er in plaats van een schriftelijke vertaling van het volledig verslag in elke taal een audiovisuele vertaling in elke taal komt. Er is geen sprake van discriminatie van talen in dit voorstel. Het gaat gewoon om de keuze tussen een schriftelijk of een audiovisueel verslag. In beide gevallen moeten alle talen gelijk behandeld worden.</p>
    </intervention>
    <intervention id="1-139" speaker_id="1237" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag 24 oktober plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="1-998" speaker_id="28261" name="Alexander Stubb" is_mep="True" mode="written">
      <p sl="en">Wij weten allen dat het in het verslag van de heer Corbett over het Reglement opgenomen punt betreffende volledige verslagen een gevoelige kwestie is. Willen wij dat alle redevoeringen in alle talen vertaald worden, of is een onmiddellijk via internet toegankelijk audiovisueel verslag voldoende?</p>
      <p sl="en">Ik zal de door de heer Corbett, die ik in deze kwestie steun, naar voren gebrachte argumenten niet herhalen. Ik wil enkel benadrukken dat meertaligheid de kern is van de Europese Unie. De vraag is hoe wij dit kernbeginsel van de Unie het best kunnen bekrachtigen.</p>
      <p sl="en">De opties zijn: minstens 10 miljoen euro per jaar uitgeven aan vertalingen die nagenoeg niemand leest, of hetzelfde bedrag aan belangrijkere en spoedeisender vertalingen die zijn aangevraagd, uitgeven. Wellicht ten overvloede, maar ik kies voor de laatste optie. Om die reden steun ik de benadering van de heer Corbett.</p>
    </intervention>
  </section>
  <section id="creitem16" title="16. Communautaire strategie om de CO2-uitstoot van personenauto’s en lichte bedrijfsvoertuigen te verminderen (debat)">
    <intervention id="1-141" speaker_id="1237" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0343/2007) van Chris Davies, namens de Commissie milieubeheer, volksgezondheid en voedselveiligheid, over de communautaire strategie om de CO2 -uitstoot van personenauto’s en lichte bedrijfsvoertuigen te verminderen [2007/2119(INI) ].</p>
    </intervention>
    <intervention id="1-142" speaker_id="4554" name="Chris Davies" is_mep="True" mode="spoken" role="rapporteur">
      <p sl="en">Mevrouw de Voorzitter, ik wil van start gaan met een beschuldigende vraag aan de commissaris. Enkelen van ons hebben er jarenlang herhaaldelijk op gewezen dat de autofabrikanten niet aan de voorwaarden van de vrijwillige overeenkomst om de uitstoot te beperken voldeden. Hoe komt het dan dat wij vijf jaar nadat dit voor het eerst duidelijk werd nog steeds geen wetgeving hebben waarbij de fabrikanten vereist zijn aan de overeengekomen doelstellingen te voldoen, omdat het met elke maand uitstel moeilijker wordt om de idealen die aanvankelijk mogelijk waren, te bereiken?</p>
      <p sl="en">Hiermee is het kader bepaald voor het debat van vandaag. De gemiddelde uitstoot van nieuwe auto’s ligt nu iets onder de 160 g CO2 per kilometer – een stuk verwijderd van de doelstelling van 140 g in 2008. Het is dan ook geen verrassing dat leden willen dat autofabrikanten gestraft worden voor het niet nakomen van hun verplichting. Toch blijft het een feit dat de fabrikanten geen wet overtreden hebben en, hoe graag wij het ook anders zouden zien, de hoogte van de uitstoot is waar die is.</p>
      <p sl="en">De Commissie heeft bekend gemaakt dat zij wil vasthouden aan de middellangetermijndoelstelling van 120 g in 2012, maar beweert dat 10 g hiervan nu via aanvullende maatregelen bereikt zal worden. Ik noem dit politieke lariekoek: de doelstelling is er minder helder door geworden en enkele fabrikanten zijn er door gestimuleerd om biobrandstof te gebruiken om aanzienlijke veranderingen in de constructie te voorkomen.</p>
      <p sl="en">Maar zijn, gelet op de huidige situatie, de doelstelling en het tijdschema van de Commissie nog wel van toepassing, omdat de vermindering van de gemiddelde uitstoot nauwelijks meer dan 1 g per jaar is geweest? De Commissie stelt voor dat dit onmiddellijk naar de 5 g per jaar moet. Dit kan bereikt worden – en de technologie ervoor bestaat – maar tegen welke kosten?</p>
      <p sl="en">Vermindering van uitstoot moet een prioriteit worden voor autofabrikanten, maar dit moet bereikt worden tegen de laagst mogelijke kosten. Dat betekent dat de bedrijfstak specifieke doelstellingen en voldoende tijd moet krijgen om de veranderingen door te voeren. Deze verbeteringen kunnen nieuwe auto’s duurder maken, maar anderzijds betekent verminderde uitstoot een efficiënter brandstofverbruik – dus de kopers van deze auto’s besparen geld omdat zij zuiniger rijden. Als wij het goed aanpakken, kunnen wij iets doen dat goed voor het milieu is, goed voor de consument en goed voor de toekomst van de automobielindustrie.</p>
      <p sl="en">Er is een debat in dit Parlement gaande over de vraag of, in een wetgevingsvoorbereidend verslag als dit, milieudeskundigen druk moeten uitoefenen om een duidelijke boodschap aan de Commissie te geven om hard op te treden, of dat wij moeten proberen realistisch te zijn bij het formuleren van maatregelen die dicht in de buurt liggen van de definitieve vorm die zij aan het einde van de dag krijgen. Daarom vraag ik het Parlement om zich te distantiëren van het standpunt van de Commissie en aan te bevelen dat de doelstelling voor de gemiddelde uitstoot van nieuwe auto’s niet voor 2012 maar voor 2015 vastgesteld moet worden, en dat dit 125 g moet zijn en alleen via technische middelen bereikt mag worden.</p>
      <p sl="en">Laat ons het gebruik van aanvullende maatregelen om uitstoot te beperken, alleszins stimuleren, maar dan wel naast, en niet in plaats van, technische verbeteringen. Tegen de leden die beweren dat dit niet voldoende is, kan ik zeggen dat wij volgende maand zullen stemmen over het “CARS 21”-verslag, en daarin wordt 135 g in 2015 aanbevolen. Wij kunnen de ene maand over een ding en de volgende maand weer over iets anders stemmen. Als ik erin slaag de verschillende standpunten van de Commissie industrie, onderzoek en energie en de Commissie milieubeheer, volksgezondheid en voedselveiligheid bij elkaar te brengen, dan geloof ik dat dit het standpunt en de invloed van het Parlement zal versterken.</p>
      <p sl="en">Ik vind dat fabrikanten zich absoluut moeten houden aan vastgestelde duidelijke doelstellingen, en er niet onderuit mogen komen. In dit verslag wordt erop aangedrongen dat strikte financiële boetes moeten volgen op het in gebreke blijven. Ik stel een intern verhandelsmechanisme voor, om fabrikanten maximale flexibiliteit te bieden en de fabrikanten van lage-uitstoot-voertuigen stimulansen te geven. Maar uiteindelijk gaat het om de boeteregeling, en die zal de vastberadenheid van de Commissie op de proef stellen.</p>
      <p sl="en">Even belangrijk is de noodzaak om langetermijndoelstellingen vast te stellen, teneinde de uitstoot tot onder 100 g in 2020 te beperken. Uitgaande van voldoende tijd, en een absolute vereiste, twijfel ik er niet aan dat fabrikanten reducties van bijna 40 procent kunnen bereiken in de volgende 13 jaar.</p>
      <p sl="en">Laat mij tot slot een vluchtige opmerking maken over de wijze waarop auto’s gepromoot worden. De fabrikanten beweren altijd dat zij reageren op de vraag van de consument, maar ik geloof dit niet. Ik geloof dat zij vorm geven aan de vraag van de consument. Onderzoek heeft aangetoond dat een zeer hoog percentage van de reclame-uitgaven naar de promotie van auto’s gaat, gebaseerd op vermogen, grootte en snelheid.</p>
      <p sl="en">De automobielindustrie wordt verondersteld een vrijwillige gedragscode voor reclame op te stellen, maar wij hebben slechte ervaringen met vrijwillige gedragscodes, en dergelijke maatregelen moeten argwanend bekeken worden. Het wordt tijd dat de consumenten in advertenties meer bijzonderheden over het brandstofverbuik en het uitstootresultaat van de te koop zijnde auto’s krijgen. Deze informatie moet duidelijk naar voren komen en niet in de kleine lettertjes verstopt zijn. Wij moeten de autofabrikanten stimuleren om te wedijveren op basis van de punten: veiligheid, stijl en milieuvriendelijkheid.</p>
      <p sl="en">Laat mij besluiten met de volgende opmerkingen. De Europese autofabrikanten produceren mooie voertuigen. De technische expertise van de bedrijven zelf is erg bewonderenswaardig, maar zij zijn te lang voorbij gegaan aan het aandeel van hun producten in het gevaar van klimaatverandering. Omwille van de planeet, in het belang van de automobielindustrie, die internationaal technologisch scherp moet blijven, wordt het tijd dat de wetgevers hen stevig een groenere kant op loodsen.</p>
    </intervention>
    <intervention id="1-143" speaker_id="photo_generic" name="Stavros Dimas" is_mep="True" mode="spoken">
      <p sl="el">lid van de Commissie. − Mevrouw de Voorzitter, net als de andere sectoren van de economie moet het wegvervoer zich inspannen om de CO2 -uitstoot te verminderen, zodat de doelen van het Protocol van Kyoto en onze toekomstige toezeggingen voor 2020 en daarna worden gehaald.</p>
      <p sl="el">Het wegvervoer is de op een na grootste bron van broeikasgasemissies in de EU. Personenauto’s alleen al nemen 12 procent van de totale uitstoot van de EU voor hun rekening. Het is de moeite waard hierbij op te merken dat de totale uitstoot van de 27 EU-lidstaten tussen 1990 en 2005 met bijna 8 procent afnam, terwijl in het wegvervoer in dezelfde periode sprake was van een stijging met 25 procent. Hier moet ik u eraan herinneren dat de Commissie in 1995 het streefcijfer op 120 gram heeft vastgesteld, met medeweten van de auto-industrie. Tevens wil ik u eraan herinneren dat er vrijwillige afspraken zijn gemaakt om de CO2 -uitstoot in 2008 tot 140 g per km te beperken. De Commissie besefte dat deze doelstelling niet door de auto-industrie zou worden gehaald en de sector heeft dat zelf ook toegegeven. Als logisch gevolg daarvan nam de Commissie afgelopen februari opnieuw de communautaire strategie om de CO2 -uitstoot van nieuwe auto’s te verminderen, onder de loep. Zij formuleerde daarbij verplichte wetgeving op basis van geïntegreerd beleid, waarmee het Europese doel om voor nieuwe auto’s in 2012 de uitstoot tot 120 g te beperken, zou worden gerealiseerd.</p>
      <p sl="el">Een goede aanpak van het probleem van de CO2 -uitstoot van auto’s helpt naar verwachting ook de energievoorziening in de EU te beter te beschermen, iets waar wij naar uitkijken. Dit wordt bereikt door ons minder afhankelijk te maken van geïmporteerde fossiele brandstoffen. Uiteraard zal dit ertoe leiden dat de consument minder geld kwijt is aan brandstof.</p>
      <p sl="el">Mevrouw de Voorzitter, het doet mij deugd dat in uw verslag ons initiatief voor een wetgevingskader voor de beperking van de CO2 -uitstoot van auto’s wordt ondersteund en ik bedank de rapporteur, de heer Davies, voor zijn inspanningen en mevrouw Harms en de heer Bulfon van respectievelijk de Commissie industrie, onderzoek en energie en de Commissie interne markt en consumentenbescherming voor hun suggesties over dit onderwerp.</p>
      <p sl="el">In het verslag worden ambitieuze doelen gesteld voor de CO2 -reductie en er wordt benadrukt dat de vorderingen groter en meer op de lange termijn gericht moeten zijn. Het is nu zaak deze politieke steun om te zetten in concrete daden.</p>
      <p sl="el">In het ontwerpverslag worden verschillende actiepunten voorgesteld, waarvan ik er twee wil uitlichten.</p>
      <p sl="el">Ten eerste wordt in uw verslag gewezen op de legitieme behoefte van de auto-industrie aan een tijdschema waarbinnen zij zich probleemloos aan de nieuwe wettelijke regelingen kan aanpassen. Natuurlijk, deze strategie dateert, zoals ik al eerder heb gezegd, uit 1995. Vorige maand tijdens de Frankfurt Motor Show bleek duidelijk dat de Europese auto-industrie de handschoen had opgepakt en serieus werk had gemaakt van de maatregelen in ons nieuwe voorstel. Binnen korte tijd zijn de autofabrikanten erin geslaagd betaalbare technische oplossingen aan te dragen, die een zeer efficiënt gebruik van brandstof mogelijk maken. Ik ben er absoluut van overtuigd dat wij met onze herziene strategie en het komende wetgevingskader de autofabrikanten gelijke concurrentievoorwaarden zullen bieden. Milieuprestaties vormen daarbij de drijfveer en niet concurrentie die uitsluitend is gebaseerd op de grootte van de auto of de motorcapaciteit. De eerste resultaten zijn reeds zichtbaar. Nu de olieprijzen tot recordhoogte zijn gestegen, moeten we geen kans voorbij laten gaan om ambitieuze doelen te stellen voor de beperking van de CO2 -uitstoot in de Europese auto-industrie. Dat zal een krachtige impuls geven aan innovatie en vernieuwing; het maakt ook een bloeiende export mogelijk naar opkomende landen waar grote vraag is naar zuinige auto’s.</p>
      <p sl="el">Ten tweede wordt in uw verslag gewezen op de noodzaak van bepaalde belangrijke parameters waarmee in toekomstige wetgeving rekening moet worden gehouden, zoals parameters die verband houden met sociale effecten en betaalbare prijzen voor de consument. Uiteraard is het erg belangrijk alle betrokkenen rechtvaardig te behandelen. Ik wil benadrukken dat wij vast van plan zijn wetgeving voor te stellen om de situatie van alle autofabrikanten te beoordelen en elke vorm van ongerechtvaardigde concurrentievervalsing te vermijden. De autofabrikanten krijgen allemaal een aandeel in het realiseren van de algemene doelstelling en de toewijzing van dat aandeel zal op duurzame en sociaal rechtvaardige wijze plaatsvinden. Het geïntegreerde beleid dat we voorstellen, helpt de sector zich voor te bereiden op de uitdagingen van de toekomst en voorkomt dat specifieke bedrijven of de sector als geheel oneerlijk worden belast.</p>
      <p sl="el">Met deze inleidende opmerkingen eindig ik mijn betoog. Dank u wel voor uw aandacht.</p>
    </intervention>
    <intervention id="1-144" speaker_id="28233" name="Rebecca Harms" is_mep="True" mode="spoken">
      <p sl="de">rapporteur voor advies van de Commissie industrie, onderzoek en energie. – Mevrouw de Voorzitter, commissaris, ik wil de heer Davies er graag nog eens aan herinneren waarom wij strenge en bindende emissiegrenswaarden dienen te bespreken. De reden is dat er meer dan tien jaar geleden een vrijwillige overeenkomst tussen de Commissie en de auto-industrie is gesloten en dat de laatstgenoemde die overeenkomst willens en wetens heeft laten mislukken. De huidige situatie is immers niet door toeval of onvoorziene omstandigheden ontstaan, maar als gevolg van besluiten van topbestuurders in de automobielsector.</p>
      <p sl="de">Om die reden, mijnheer Davies, ben ik enigszins verbijsterd over de heldere boodschap die u nu in uw amendementen uitdraagt – overigens zie ik deze amendementen vandaag voor het eerst, hoewel ze misschien al langer bestaan. Die boodschap luidt dat u, ondanks de besluiten die in de Milieucommissie zijn genomen, er geen voorstander meer van bent om druk uit te oefenen op de Europese auto-industrie, zodat zij haar innovatiepotentieel en innovatiekracht gaat benutten.</p>
      <p sl="de">Volgens mij kunnen we de Europese klimaatdoelen uitsluitend verwezenlijken met behulp van de strenge grenswaarden die oorspronkelijk door de Commissie zijn voorgesteld. Tevens kunnen we volgens mij – en u hebt daar terecht op gewezen, mijnheer Dimas – niet garanderen dat er voor onze vervoersbehoeften voldoende energie zal zijn, tenzij wij er onmiddellijk voor zorgen dat auto’s zuiniger worden. We kunnen immers niet werkeloos blijven toezien hoe waardevolle en moeilijk te verkrijgen olie op onze wegen wordt verspild.</p>
      <p sl="de">Er is nog een derde punt waaraan de Industriecommissie waarvan ik het advies heb opgesteld, grote waarde hecht. De kennis en vaardigheden van technici en ontwikkelaars moeten een rol van betekenis in de auto-industrie gaan spelen en deze vakbekwame technici mogen door verkeerde beslissingen van bestuurders niet langer aan banden worden gelegd. Ik ben er vast van overtuigd dat er dan zeer binnenkort alleen nog zuinige, klimaatvriendelijke en betaalbare maar wel stijlvolle auto’s op de markt komen. Degenen die wat betreft de innovatie nu de druk van de ketel willen halen door erg soepele tijdsschema’s voor de uitstootbeperking vast te stellen, dragen een grote verantwoordelijkheid. Het is hun schuld wanneer de Europese auto-industrie op de lange duur niet concurrerend blijkt te zijn en er in deze sector arbeidsplaatsen verloren gaan.</p>
      <p sl="de">Het is volkomen duidelijk dat de mondiale automarkt er totaal anders uit komt te zien, mits we in ons klimaatbeleid en dat van de VN geloven. Degenen die nu de rem zetten op de verlaging van de emissiegrenswaarden, zijn verantwoordelijk voor de eventuele ondergang van de auto-industrie in Europa en voor een situatie waarin wij ons eigen klimaatbeleid niet langer serieus nemen.</p>
    </intervention>
    <intervention id="1-145" speaker_id="37761" name="Wolfgang Bulfon" is_mep="True" mode="spoken">
      <p sl="de">rapporteur voor advies van de Commissie interne markt en consumentenbescherming . – Mevrouw de Voorzitter, ik geloof in de auto als universeel vervoermiddel en ik geloof dat de auto-industrie een flinke bijdrage levert aan de welvaart van de Europeanen. Ik geloof echter niet in de auto als fetisj. Daarom vind ik het onbegrijpelijk dat fabrikanten auto’s ontwerpen die harder dan tweehonderd kilometer per uur kunnen rijden.</p>
      <p sl="de">Het is nodig zuinige, milieuvriendelijke auto’s te produceren, gezien alle bewijzen voor klimaatverandering. Daarnaast is Europa het aan zijn stand verplicht het goede voorbeeld te geven aan de sterk groeiende opkomende markten. Uiteindelijk kiest de consument welke auto’s wij de komende jaren in ons straatbeeld zullen aantreffen. Daarom heb ik in de Commissie interne markt en consumentenbescherming gepleit voor transparante en eenvoudiger te begrijpen informatie over de uitstootprestaties van voertuigen. Ik roep de Commissie op dit verslag als uitgangspunt voor de presentatie van een ambitieus wetgevingsvoorstel te nemen en snel in actie te komen.</p>
    </intervention>
    <intervention id="1-146" speaker_id="4536" name="Martin Callanan" is_mep="True" mode="spoken">
      <p sl="en">namens de PPE-DE-Fractie. – Mevrouw de Voorzitter, kan ik eerst de heer Davies bedanken voor al het werk dat hij in dit verslag heeft gestopt, en voor zijn bijzonder constructieve samenwerking. Het doet mij deugd om, namens mijn fractie, de doelstelling van 125 g in 2015, die de heer Davies in hoofdlijnen heeft aangegeven, te bekrachtigen. Het is een doelstelling die volgens mij bijzonder ambitieus is, maar ook haalbaar is voor de zeer succesvolle Europese automobielindustrie, waarin honderdduizenden mensen werkzaam zijn, en wij moeten ervoor zorgen dat het een succesvolle Europese industrie blijft. Ik ben ervan overtuigd dat de Europese autofabrikanten de meest milieuvriendelijke auto’s van de wereld blijven produceren, en deze nieuwe doelstellingen – die de stringentste ter wereld zijn – zullen ertoe bijdragen dat er in de toekomst nog schonere auto’s uit de fabriek komen.</p>
      <p sl="en">Maar de ontbrekende schakel in dit debat is natuurlijk die van de consumentenvraag. Wij moeten ervoor zorgen dat consumenten schonere, milieuvriendelijkere auto’s vragen, en daar hebben de lidstaten zelf een heel belangrijke rol te vervullen via hun belastingstelsels, waarover zij beslissen. Zij kunnen de consumentenvraag aanzienlijk beïnvloeden door de juiste milieuvriendelijke belastingregelingen in te voeren.</p>
      <p sl="en">Wij hebben tevens, naar mijn mening, bedragen aan de CO2 -beperking nodig van alle betrokken sectoren: van de oliemaatschappijen, van de biobrandstofproducenten, van de bandenfabrikanten etc., die alle een bijdrage moeten leveren en kunnen helpen om onze ambitieuze doelstellingen te bereiken.</p>
      <p sl="en">Ik heb eveneens een aantal amendementen ingediend om af te zwakken wat volgens mij zeer normatieve vereisten ten aanzien van adverteerders zijn. De heer Davies heeft deze in zijn verslag opgenomen. Ik denk dat de vereisten allerminst in verhouding tot het probleem staan, en ik weet zeker dat de fabrikanten en de adverteerders, als zij daartoe voldoende gelegenheid krijgen, een verplichtende gedragscode kunnen bedenken die even effectief zou zijn.</p>
      <p sl="en">Ik heb ook – samen met de heer Davies – een amendement ingediend om de bijdrage van kleinschalige fabrikanten, die geen enorm scala aan producten hebben waarmee zij een gemiddelde voor de uitstootvereisten kunnen aanhouden, te erkennen. Ik hoop dat de Commissie met deze punten rekening houdt bij het opstellen van de wetgeving.</p>
    </intervention>
    <intervention id="1-147" speaker_id="1708" name="Marie-Noëlle Lienemann" is_mep="True" mode="spoken">
      <p sl="fr">namens de PSE-Fractie . – Dames en heren, mevrouw de Voorzitter, commissaris, zoals wij allemaal weten gaat het hier om een urgente kwestie. Al Gore, die de noodklok heeft geluid, heeft de Nobelprijs gekregen en de Europese Unie moet niet langer praten maar in actie komen, want dit vraagstuk is niet nieuw. Er was een vrijwillige overeenkomst met de autofabrikanten om in 2008 een gemiddelde uitstoot van 140 g CO2 per kilometer te bereiken, maar de gemaakte afspraken zijn niet nagekomen. Ik wil u eraan herinneren dat het Europees Parlement zelf het streefcijfer heeft vastgesteld op 120 g in 2005 of uiterlijk 2010. Er is nu geen enkele reden om deze streefcijfers af te zwakken. We hebben dus een ambitieuze, heldere en bindende richtlijn nodig waarbij doelen in twee fasen worden geformuleerd.</p>
      <p sl="fr">Ten eerste hebben we op de korte termijn een streefcijfer van 120 g CO2 voor nieuwe auto’s nodig plus een vermindering van 10 g via aanvullende maatregelen. Er is echter snelheid geboden en daarom steunen wij de stemming in de Milieucommissie om het gestelde doel in 2012 te realiseren. Daarbij moet er vanaf 2009 een verplicht stappenplan komen zodat in 2012 alle voertuigen aan de nieuwe norm voldoen.</p>
      <p sl="fr">In de tweede fase moeten naar onze mening streefcijfers worden vastgesteld van 95 g in 2020 en 70 g in 2025, met een tussentijdse toetsing in 2016 om te beoordelen of we op schema liggen. Wij steunen de ambitieuze routekaart van de Milieucommissie omdat daarin volgens ons duidelijk zichtbare normen worden gesteld en we tegelijkertijd worden geconfronteerd met de technologiekloof die we moeten overbruggen om onze verplichtingen in het kader van het Protocol van Kyoto na te komen. Ja, natuurlijk gaat dat veel geld kosten en er zal moeten worden onderhandeld over de prijs van nieuwe voertuigen. Het eerste wat we moeten vaststellen is dat niet alle auto’s en niet alle fabrikanten op grond van de vrijwillige overeenkomst dezelfde efficiëntie hebben bereikt.</p>
      <p sl="fr">Ja, we moeten kleine auto’s bevoordelen ten koste van grote auto’s en met belastingmaatregelen en nieuwe praktijken komen. In sommige gevallen is zelfs een verbod nodig, bijvoorbeeld in de stad, zodat grote voertuigen, inclusief 4x4’s, niet de hele dag onze steden vervuilen en enorme hoeveelheden CO2 produceren. Dit punt is bijzonder belangrijk omdat geldt: hoe groter de voertuigen die fabrikanten maken, hoe hoger hun winstmarge. Daarom moeten wij de markt zodanig sturen dat fabrikanten die kleinere, minder vervuilende voertuigen produceren, meer winst kunnen maken dan fabrikanten die grote, sterk vervuilende auto’s vervaardigen. Van de Commissie verwachten we dat zij strategieën in die richting ontwikkelt en niet alleen maar normen stelt.</p>
      <p sl="fr">Als laatste wil ik wijzen op het belang van goede voorlichting voor kopers van auto’s zodat zij in dit mijnenveld hun weg kunnen vinden. Waar we vooral van af moeten, is misleidende reclame. Daarom heeft mijn fractie een amendement ingediend waarin een etiketteringssysteem voor alle auto’s verplicht wordt gesteld. Daarbij wordt via het A t/m G-formaat aangegeven hoe energiezuinig de betreffende auto is. Dan kunnen alle consumenten actief voor het milieu kiezen.</p>
    </intervention>
    <intervention id="1-148" speaker_id="28247" name="Holger Krahmer" is_mep="True" mode="spoken">
      <p sl="de">namens de ALDE-Fractie . – Mevrouw de Voorzitter, als we over de CO2 -uitstoot spreken, krijgen we het al snel over auto’s, eenvoudigweg omdat we via de auto een appel kunnen doen op het milieugeweten van mensen. Daarom hebben mevrouw Harms, de Groenen en veel milieuorganisaties het altijd zo graag over auto’s.</p>
      <p sl="de">Vrijwillige toezeggingen zijn niet nagekomen – dat valt niet te ontkennen – en daarom hebben we regelgeving nodig. Er is geen alternatief. Mevrouw Harms, u beweert dat de auto-industrie de vrijwillige afspraken opzettelijk en strategisch heeft getorpedeerd, maar dat lijkt mij tamelijk vergezocht. Laat mij u eraan herinneren dat een markt niet alleen bestaat uit leveranciers van producten maar ook uit mensen die om deze producten vragen. Ook wijzelf helpen die vraag te creëren: wanneer wij ons straks door onze chauffeursdienst naar huis laten rijden, maken we gebruik van auto’s die niet voldoen aan de normen waaraan de autofabrikanten zich vrijwillig hebben gecommitteerd.</p>
      <p sl="de">Ik zou graag zien dat de Groenen nu in actie komen. Als uw bedoelingen oprecht zijn, zorg dan dat de kleine auto’s die aan het vrijwillige streefcijfer van volgend jaar voldoen, voor het Parlement worden besteld. In toekomstige wetgeving is het absoluut noodzakelijk dat de gewenste reducties haalbaar zijn in het licht van een kosten-batenanalyse. In de Stern -reportage waaruit u en de Groenen zo graag citeren, mevrouw Harms, wordt berekend dat van de dertien mogelijke maatregelen om de CO2 -uitstoot terug te dringen, de maatregelen voor auto’s verreweg het duurst en tegelijk het minst effectief zijn. Iedere politicus die strenge emissiegrenswaarden en zuiniger auto’s verplicht wil stellen, moet wel beseffen dat de ontwikkelings- en productiecyclus in de auto-industrie vijf tot zeven jaar duurt. Juist omdat we dat niet beseffen, zetten we banen op het spel, mevrouw Harms, niet omdat we dat wel beseffen.</p>
      <p sl="de">Daarom ben ik blij dat onze rapporteur zojuist dat besef heeft getoond door te zeggen dat het onrealistisch is vóór 2015 een verplichte maatregel op te leggen. Morgen stemt het Parlement over een van de voorliggende opties. Welke keus ook wordt gemaakt, welk jaar ook wordt genoemd en welke gemiddelde waarde ook wordt vastgesteld, onze regeling zal in ieder geval strenger en ambitieuzer zijn dan elke andere regeling in de wereld. Laten we dat niet vergeten. Er zit een flinterdunne scheidslijn tussen stimuleren en bestraffen van onze auto-industrie en we moeten er nauwgezet op toezien dat we uiteindelijk werkelijk de beste producten en niet de hele automobielsector naar het buitenland exporteren.</p>
    </intervention>
    <intervention id="1-149" speaker_id="4432" name="Claude Turmes" is_mep="True" mode="spoken">
      <p sl="en">namens de Verts/ALE-Fractie. – Mevrouw de Voorzitter, ik denk dat dit het juiste moment is om de buitenwereld in te lichten over wat deze Callanan-Davies-deal is. Dus wat is het? Het is het uitstellen van actie van 2012 tot 2015. Wij hebben het effect van CO2 berekend: 125 g in 2015 is erger dan 130 g in 2012. En het tweede deel van de deal is: vrijstellingen voor kleinschalige producenten. Het gaat om 300 000 auto’s per jaar, dus niet bepaald een gering aantal.</p>
      <p sl="en">Ik denk dat waar wij deze week over stemmen, de initiatieven van de heer Davies, afkomstig zijn van een groene liberale klimaat-held die een klimaat-Judas is geworden. Het is werkelijk ongelooflijk: in plaats van de mogelijke centrum-linkse meerderheid in het Parlement voor 120 g in 2012 te volgen, kiest hij partij voor de reactionaire Tories o m de automobielindustrie in Europa extra tijd te laten winnen – zo schiet het niet op.</p>
    </intervention>
    <intervention id="1-150" speaker_id="28182" name="Kartika Tamara Liotard" is_mep="True" mode="spoken">
      <p sl="nl">namens de GUE/NGL-Fractie . – Voorzitter, de afgelopen maanden hebben mijn collega’s en ik heel veel vertegenwoordigers gezien van de automobielindustrie. Zelden is er volgens mij zo hard gelobbyd over een verslag. Met alle mogelijke argumenten probeerde de automobielindustrie te voorkomen dat maatregelen ter beperking van CO2 -uitstoot er komen of deze in ieder geval uit te stellen. Het blijkt dat ze hierbij een groot aantal van mijn collega’s hebben overgehaald, inclusief de rapporteur, hoewel gelukkig de Milieucommissie zich wél van haar taak bewust was.</p>
      <p sl="nl">Laat ik helder zijn: de automobielindustrie heeft dit Commissievoorstel geheel aan zichzelf te danken. Pogingen om tot een vrijwillige regeling te komen hebben jammerlijk gefaald. Het blijkt dat alleen het stellen van verplichte normen werkt. En jammeren dat het allemaal zo snel moet, vind ik behoorlijk hypocriet, want de industrie weet al jaren dat deze maatregelen er moeten komen. Zorgen voor het milieu moet nú, met drastische maatregelen. Dat zijn we verplicht aan onszelf en aan toekomstige generaties.</p>
      <p sl="nl">Daarom roep ik op om tegen amendement 42, ingediend door de heren Callanan en Davies, te stemmen. Dit amendement wil de maximale hoeveelheid CO2 verhogen alsmede de afgesproken datum van 2012 verleggen naar 2015. Dit geeft commerciële belangen prioriteit boven het milieubelang en dat kunnen wij absoluut niet toelaten. Meneer Davies, wat maakt u ons nu?</p>
    </intervention>
    <intervention id="1-151" speaker_id="4538" name="Malcolm Harbour" is_mep="True" mode="spoken">
      <p sl="en">Mevrouw de Voorzitter, namens mijn collega’s in de Commissie interne markt en consumentenbescherming, wil ik de heer Davies bedanken voor zijn benadering, met name zijn bereidheid om te luisteren, en voor een aantal innovatieve benaderingen die wij in zijn verslag zien. Ik wil ook onze rapporteur, de heer Bulfon, bedanken en de heer Davies voor het opnemen van een aantal van onze voorstellen in zijn verslag.</p>
      <p sl="en">Wij hebben veel gedebatteer en discussies gehoord vanavond over de door de automobielindustrie niet bereikte doelstellingen en over hoe wij verder moeten gaan. Ik wil herhalen wat de commissaris zei en het woord “stimulans” gebruiken. Voor dit programma, het programma dat door de heer Davies is uitgestippeld, zijn vele miljarden euro’s aan investeringen in nieuwe producten benodigd en zullen gigantisch veel middelen in techniek en productontwikkeling moeten worden vastgelegd.</p>
      <a text="(Protest)"/>
      <p sl="en">Ik zie mijn collega’s van de Fractie van de Groenen hun hoofd al schudden; zij schijnen te denken dat de techniek er al is, dat wij van de ene op de andere dag een hele bedrijfstak over de streep kunnen halen. Dit is volstrekt onrealistisch – waar moet de investering vandaan komen? Van de winst van de automaatschappijen? Wij moeten die winsten vasthouden zodat zij opnieuw geïnvesteerd kunnen worden. Wat wij vragen zal de grootste verandering en omwenteling teweegbrengen die wij ooit in een grote bedrijfstak hebben meegemaakt. Vergeet dat niet. Wij mogen geen onrealistische eisen stellen. Dit is een praktische benadering.</p>
      <p sl="en">Maar collega’s, ik wil er nog even op wijzen dat ik weiger dergelijk getier te accepteren – ik ben absoluut geen lobbyist voor de automobielindustrie. Ik heb al lange tijd aangevoerd dat wij veeleisende doelstellingen moeten vaststellen. Wij bewegen ons voor de eerste maal in de richting van een wetgevende benadering. Maar er dient ook geluisterd te worden. Ik heb nog een ander punt. Ideeën over aanvullende maatregelen en andere zaken: het gaat hier om een hele verandering in de manier waarop vervoer en het autorijden benaderd worden. De nieuwe voertuigen zullen over geruime tijd op de markt komen. Maar de aanvullende maatregelen waarop wij spreken – de consumentenmaatregelen, de consumenteninformatie – dat zijn eigenlijk de echte stimulansen die er moeten komen. Het spijt mij dat ik uitloop, mevrouw de Voorzitter, maar ik werd volstrekt onnodig onderbroken door een aantal collega’s.</p>
    </intervention>
    <intervention id="1-152" speaker_id="34728" name="Matthias Groote" is_mep="True" mode="spoken">
      <p sl="de">Mevrouw de Voorzitter, commissaris, dit verslag dat Chris Davies op initiatief van de Milieucommissie heeft opgesteld, moet aan de Commissie het signaal afgeven dat het Europees Parlement ernst maakt met de beperking van de CO2 -uitstoot. Wanneer ik de voorliggende amendementen zie, begin ik er echter aan te twijfelen of dat wel zo is.</p>
      <p sl="de">Er zijn drie zaken die hier van belang zijn. Ten eerste mogen nieuwe auto’s in Europa vanaf 1 januari 2012 gemiddeld niet meer dan 120 g CO2 per kilometer uitstoten. Met die datum of met de emissiegrenswaarde moeten we niet schipperen. In 1998 heeft de auto-industrie zichzelf ertoe verplicht om de CO2 -uitstoot van haar nieuwe voertuigen te verminderen. Gezien de berichten over de voortschrijdende klimaatverandering zie ik geen enkele reden om aan het tijdstip of de grenswaarde te tornen.</p>
      <p sl="de">Ten tweede moet in toekomstige wetgeving duidelijk worden aangegeven dat de CO2 -uitstoot van alle auto’s moet worden teruggebracht. Grote auto’s moeten meer bijdragen dan kleine auto’s, maar deze laatste hebben eveneens hun aandeel te leveren, zodat we in 2012 op 120 gram uitkomen.</p>
      <p sl="de">Mijn derde punt is dat auto’s voor mensen betaalbaar moeten blijven. Wat dat betreft ben ik het met enkele eerdere sprekers eens. Ik kom uit een overwegend landelijk gebied, waar mensen voor hun werk op de auto zijn aangewezen. Daarom moet in de toekomstige wetgeving een balans worden gevonden tussen milieu en economie.</p>
      <p sl="de">Wat hebben strenge emissiegrenswaarden voor zin als mensen zich niet langer een nieuwe auto kunnen veroorloven en in hun oude voertuigen blijven rondrijden? Het duurt meer dan achtenhalf jaar om alle personenauto’s op de Europese wegen te vernieuwen en dat moeten we in ons achterhoofd houden wanneer we nieuwe wetgeving aannemen. Een betere bescherming van het klimaat en betaalbaar rijden dienen de drijfveren te vormen voor de toekomstige wetgeving over de CO2 -uitstoot van personenauto’s.</p>
    </intervention>
    <intervention id="1-154" speaker_id="28636" name="Péter Olajos" is_mep="True" mode="spoken">
      <p sl="hu">Dank u wel, mijnheer de Voorzitter. Dames en heren, ik zou kunnen beginnen met een oud grapje: Ik heb goed nieuws en slecht nieuws; wat wilt u het eerst horen?</p>
      <p sl="hu">Laat ik beginnen met het goede nieuws: de Europese Unie loopt voorop in de strijd tegen de klimaatverandering; wereldwijd doen de 27 EU-landen het meest om de klimaatverandering een halt toe te roepen. En dan nu het slechte nieuws: als de duizenden wetenschappers over de hele wereld gelijk hebben, is zelfs dit nog veel te weinig. Wat staat ons dan te doen?</p>
      <p sl="hu">Het antwoord is zonneklaar: er is een paradigmawisseling nodig. Het goede aan het verslag van de heer Davies is dat er enkele belangrijke elementen voor het voetlicht worden gebracht. Echter, iedereen die denkt dat het probleem is opgelost wanneer de kooldioxide-uitstoot van ons steeds groeiende wagenpark wordt teruggebracht tot 120 g of 95 g, vergist zich zeer.</p>
      <p sl="hu">Mijns inziens kunnen en moeten wij voor dit verslag stemmen, maar tegelijk moeten we de voertuigfabrikanten verplichten om kleinere en rendabeler motoren te bouwen. Dat is echter nog niet alles. De Europese Unie moet zich eveneens ondubbelzinnig committeren aan technologische veranderingen binnen het vervoerwezen. Alle beschikbare middelen moeten worden ingezet om onderzoek en ontwikkeling en innovatie op dit gebied te bevorderen en elke steun aan conventionele technologieën dient te worden beëindigd.</p>
      <p sl="hu">De lidstaten moeten de beste oplossingen zo snel mogelijk aan elkaar uitlenen, zodat fabrikanten en consumenten wettelijke, economische en andere prikkels krijgen voor milieuvriendelijk gedrag. Nu we het toch over dit onderwerp hebben: ik geloof bijvoorbeeld niet dat biobrandstoffen de ultieme oplossing voor onze problemen vormen, vooral niet de huidige biobrandstoffen van de eerste generatie. Toch lijken zij een noodzakelijke stap te zijn op weg naar alternatieve brandstoffen, net als systemen die werken met waterstof en elektrische aandrijving en talrijke andere systemen die nog niet op grote schaal worden gebruikt of nog ontworpen moeten worden. Laten we deze nieuwe systemen nu via onze stem en in de toekomst via wetgeving een impuls geven. Dank u zeer.</p>
    </intervention>
    <intervention id="1-155" speaker_id="2327" name="Linda McAvan" is_mep="True" mode="spoken">
      <p sl="en">Mijnheer de Voorzitter, ik zal geen commentaar leveren op de nieuwe toenaderingspogingen tussen de Britse liberaal-democraten en de conservatieven, zoals hier vanavond tentoongespreid is door de heren Callanan en Davies. Misschien is de strijd om het nieuwe leiderschap van de liberaal-democraten aan de gang, omdat sommige van hun nieuwe leiders zelfs dubbelgangers hebben!</p>
      <p sl="en">Waar ik het over wil hebben, is het belang van het trouw blijven aan ambitieuze doelstellingen. Ik denk niet dat de automobielindustrie er erg verbaasd over is geweest dat de Commissie 2012 noemde als een streefdatum, en evenmin over het streefniveau, omdat dit al vele jaren aan de orde is geweest.</p>
      <p sl="en">In maart 2007 ondertekenden de EU-leiders een document om de totale CO2 -uitstoot met 20 procent verminderd te hebben in 2020. Als wij dit willen bereiken, moeten wij wetgeving voorleggen die ons helpt hierin te slagen. Hier staan wij dus voor de eerste hindernis en het is tijd dat wij die succesvol nemen in het Europees Parlement. De burgers houden ons in de gaten. Zij willen weten of het ons ernst is met het aanpakken van de klimaatverandering.</p>
      <p sl="en">Wij moeten uiteraard met de bedrijfstak samenwerken, en de heer Davies spreekt over straffen. Niemand wil de bedrijfstak straffen, omdat de automobielindustrie, zoals de heer Harbour zojuist heeft opgemerkt, een grote Europese bedrijfstak is; het is een grote werkgever en wij moeten samenwerken, omdat alleen zij kunnen zorgen voor de veranderingen die wij willen zien.</p>
      <p sl="en">Dus behalve samenwerken en luisteren is een langetermijnproject waaraan iedereen meewerkt, heel belangrijk, zodat iedereen weet wat ons doel is en zich daar op kan richten.</p>
      <p sl="en">Tot slot, over het etiketteren en adverteren. Wij hebben een duidelijk systeem nodig, een groene-auto-etiketteringssysteem, dat elke consument kan begrijpen, net zoals zij begrijpen, bij de aankoop van witte goederen, hoe deze witte goederen werken. De fabrikanten van inefficiënte witte goederen hebben hun producten van de markt zien verdwijnen. Wij willen hetzelfde zien gebeuren bij auto’s, en ik hoop dat kunnen samenwerken met de automobielindustrie om tot een eenvoudig groene-auto-etiketteringssysteem te komen.</p>
    </intervention>
    <intervention id="1-156" speaker_id="28980" name="Andres Tarand" is_mep="True" mode="spoken">
      <p sl="et">Tot dusver is ons klimaatbeleid hoofdzakelijk gericht geweest op de energiesector. De luchtvaart is de volgende sector die in het emissiehandelssysteem van de Europese Unie zal worden opgenomen. Het vervoer over land heeft echter grote invloed op de klimaatverandering en het verslag-Davies is een bijzonder welkom initiatief. De auto-industrie heeft duidelijke langetermijndoelen nodig om de hoeveelheid CO2 in uitlaatgassen omlaag te brengen en ik steun de aanpak van de heer Davies waarbij voor de lange termijn grenswaarden voor de CO2 -uitstoot worden vastgesteld, bijvoorbeeld in 2020 of 2025.</p>
      <p sl="et">De auto-industrie heeft zeeën van tijd gehad om de CO2 -emissies te verminderen. Nog langer dralen is onacceptabel: de technologische oplossingen bestaan al. Verder hoop ik dat het Parlement het amendement aanneemt dat ik bij de Commissie milieubeheer, volksgezondheid en voedselveiligheid heb ingediend. De strekking daarvan luidt dat de automobielsector in 2012 het CO2 -gehalte in uitlaatgassen moet hebben teruggebracht tot 120 g/km.</p>
    </intervention>
    <intervention id="1-157" speaker_id="28275" name="Małgorzata Handzlik" is_mep="True" mode="spoken">
      <p sl="pl">Mijnheer de Voorzitter, ik wil de rapporteur feliciteren met zijn verslag. Bij de bespreking van de communautaire strategie om de CO2 -uitstoot te verminderen moeten we bedenken dat in Europa alleen al twee miljoen mensen in de auto-industrie werken en dat er daarnaast nog eens tien miljoen arbeidsplaatsen aan deze sector gerelateerd zijn. Deze bedrijfstak vertegenwoordigt 3,5 procent van het Europese BBP. De exportwaarde bedraagt 33,5 miljard euro en, niet minder belangrijk, elk jaar genereren voertuigbelastingen 365 miljard euro voor de lidstaten.</p>
      <p sl="pl">De communautaire strategie om de CO2 -uitstoot te verminderen zal alleen dan slagen als zij goed wordt doordacht en producenten voldoende tijd biedt om passende technologische oplossingen te ontwikkelen. Ik ben voorstander van een billijke overgangsperiode omdat de productiecyclus in de auto-industrie ingewikkeld is en het veel tijd vergt om daarin wijzigingen aan te brengen. Daarom lijkt 2015 de beste datum voor de invoering van de nieuwe regelgeving, ook omdat de Euro 6-verordening dat jaar in werking treedt. Tevens ben ik van mening dat er een geïntegreerd beleid voor de CO2 -uitstoot moet komen. Onderzoek heeft uitgewezen dat de gemiddelde prijs van een auto met ongeveer 3 600 euro zal stijgen, wanneer we de doelstelling van 120 g/km uitsluitend via technologische verbeteringen willen bereiken. Daardoor kunnen veel automerken minder toegankelijk worden voor de gemiddelde EU-burger.</p>
      <p sl="pl">Om deze reden is beperking van de CO2 -emissies louter op basis van motortechnologie de duurste oplossing. De 120 g-norm kan ook met aanvullende oplossingen worden gehaald, zoals een omvangrijkere toepassing van biobrandstoffen, of met aanvullende oplossingen in voertuigen, zoals schakelindicatoren of banden met lage rolweerstand.</p>
    </intervention>
    <intervention id="1-158" speaker_id="4558" name="Dorette Corbey" is_mep="True" mode="spoken">
      <p sl="nl">Voorzitter, wegtransport is een grote bron van vervuiling. In 2005 was transport, auto’s en vrachtwagens, goed voor 27 procent van de totale uitstoot van broeikasgassen. Als we klimaatverandering willen aanpakken, dan kunnen we niet om de autosector heen. Zonder maatregelen zal de uitstoot stijgen en niet dalen.</p>
      <p sl="nl">Helaas heeft de automobielindustrie verzuimd om het initiatief in eigen hand te nemen. Jaren geleden hebben de autobouwers zelf een convenant gemaakt om de emissies terug te dringen. De industrie heeft de afgelopen jaren betere en veiligere auto’s gebouwd. Hier zat heel veel vooruitgang in. Maar helaas is de efficiëntie van motoren ernstig verwaarloosd.</p>
      <p sl="nl">Het doel van 140 gram in 2008 zal dan ook niet gehaald worden, en zeker niet op vrijwillige basis. Om efficiëntie te bereiken, is helaas wetgeving nodig. En de wetgeving moet tot doel hebben om de gemiddelde uitstoot van 120 gram in 2012 te bereiken en niet in 2015. Een langetermijndoelstelling van 80 gram per kilometer is noodzakelijk, omdat we voor 2020 een ambitieuze doelstelling hebben gesteld en die moet ook zijn doorslag krijgen in de automobielindustrie.</p>
    </intervention>
    <intervention id="1-159" speaker_id="28257" name="Ivo Belet" is_mep="True" mode="spoken">
      <p sl="nl">Voorzitter, commissaris, collega’s, personenwagens zijn verantwoordelijk voor 12 procent van alle CO2 -emissies. Dat is ons allen bekend. Het is duidelijk dat deze sector een zware inspanning moet leveren om de afgesproken normen van 2020 te realiseren. Het is ook duidelijk dat we ambitieus moeten zijn en de lat hoog moeten leggen.</p>
      <p sl="nl">Het is ook duidelijk dat de autoconstructeurs dit niet alleen zullen kunnen, dat er een geïntegreerde aanpak nodig is, dat ze er niet alleen voor moeten opdraaien. Er moeten dus flankerende maatregelen komen. Betere airco’s, betere banden, betere wegen en een ander rijgedrag van de chauffeurs - van ons allemaal dus. De sector verdient het om daarbij de steun te krijgen van de overheid, want er werken heel veel mensen in de automobielindustrie - rechtstreeks of onrechtstreeks.</p>
      <p sl="nl">Eerste appel daarom aan de nationale regeringen om hun autofiscaliteit dringend aan te passen, zodat de consument als het ware vanzelf overschakelt op milieuvriendelijke auto’s. Een tweede appel aan u, commissaris, aan de Commissie, aan Europa en een oproep om een evaluatie van het meerjarenbudget 2009 aan te grijpen om nog meer onderzoeksgeld te investeren in nieuwe onderzoekstechnologieën voor CO2 -arme auto’s. Ik weet dat u onlangs een ambitieus programma hebt aangekondigd: 500 miljoen euro investeren in waterstoftechnologie. Dat is natuurlijk fantastisch, maar dat is de middellange termijn. Er moeten uiteraard ook op korte termijn oplossingen worden gevonden voor de nieuwe motorentechnologie.</p>
      <p sl="nl">Ik ben ervan overtuigd, beste collega’s - of het nu 2012 wordt of een beetje later - dat de slimme autoconstructeurs veel sneller dan voorzien de doelstelling van 120 gram zullen halen. Eenvoudigweg - en ik wil niet naïef zijn - omdat de consument ernaar vraagt, omdat de markt ernaar vraagt. In die zin is de context helemaal veranderd vergeleken met een paar jaar gelden. Daarom is het ook belangrijk - ik rond af Voorzitter - dat we de compromisvoorstellen van collega Callanan over marketing en reclame goedkeuren, want die zijn transparant. Een kwestie van heldere informatie voor de consument.</p>
    </intervention>
    <intervention id="1-160" speaker_id="photo_generic" name="Stavros Dimas" is_mep="True" mode="spoken">
      <p sl="en">lid van de Commissie. − Mijnheer de Voorzitter, ik wil eerst mijn waardering uitspreken voor de kwaliteit van het debat van vanavond. Voor zover de tijd het toelaat, wil ik ingaan op drie van de kwesties die naar voren zijn gebracht.</p>
      <p sl="en">Gelet op het ambitieuze niveau van de strategie, heeft de Commissie deze strategie voorgesteld op basis van een grondig onderzoek naar de consequenties. Wij hebben de diverse opties onderzocht betreffende het niveau van de te verminderen CO2 –uitstoot van auto’s, rekening houdend met meetbaarheid, controleerbaarheid en verantwoordelijkheid.</p>
      <p sl="en">Hieruit voortvloeiend hebben wij voorgesteld om de doelstelling van 120 g CO2 per kilometer via een geïntegreerde benadering te bereiken. Honderddertig gram zal via de personenautotechnologie bereikt worden en tien gram via aanvullende maatregelen, zoals efficiënter brandstofverbruik voor lichte bedrijfsvoertuigen en een toegenomen gebruik van biobrandstoffen.</p>
      <p sl="en">Deze benadering om de 120 g-doelstelling te bereiken is, naar onze mening, de meest rendabele optie, en wij willen bijgevolg wetgeving voorstellen.</p>
      <p sl="en">Ten tweede zal het wetgevende kader voor de geïntegreerde benadering de hoofdpijler van onze herziene strategie zijn, maar niet de enige. Zoals benadrukt in uw verslag, zal het stimuleren van de vraag van consumenten naar zuinige auto’s ons aanzienlijk helpen om deze auto’s milieuvriendelijker te maken, tezamen met de brandstofrekening van automobilisten in de Europese Unie.</p>
      <p sl="en">In het licht van de in de richtlijn inzake etikettering voor auto’s genoemde beoordeling, zullen wij rekening houden met de aanbevelingen van het Parlement op het gebied van consumenteninformatie.</p>
      <p sl="en">Ten derde gaat de Commissie ermee akkoord dat een langetermijnstrategie overwogen moet worden, teneinde de autofabrikanten voorspelbaarheid te verschaffen. Wij zullen derhalve de mogelijkheden voor voortgang na 2012, en de 120 g-doelstelling, op basis van een effect-beoordeling, bezien. In dit licht zal de Commissie rekening houden met de aanbevelingen van het Parlement ten aanzien van toekomstige emissie-doelstellingen.</p>
      <p sl="en">Ik denk dat ik een aantal van de belangrijkste zaken die aan bod gekomen zijn, besproken heb en ik hoop dat in de plenaire vergadering een resolutie wordt aangenomen die de door de Commissie voorgestelde benadering met klem steunt.</p>
    </intervention>
    <intervention id="1-161" speaker_id="28380" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag 24 oktober plaats.</p>
    </intervention>
  </section>
  <section id="creitem17" title="17. Conventionele energiebronnen en energietechnologie (debat)">
    <intervention id="1-163" speaker_id="28380" name="De Voorzitter" is_mep="True" mode="spoken">
      <p sl="nl">Aan de orde is het verslag van de heer Reul, namens de Commissie industrie, onderzoek en energie, over conventionele energiebronnen en energietechnologie [2007/2091(INI) ] (A6-0348/2007).</p>
    </intervention>
    <intervention id="1-164" speaker_id="28225" name="Herbert Reul" is_mep="True" mode="spoken" role="rapporteur">
      <p sl="de">Mijnheer de Voorzitter, commissaris, dames en heren, omdat ik een paar minuten extra heb, wil ik eerst de Commissie, het secretariaat van onze parlementaire commissie en de andere rapporteurs bedanken. Het was geen eenvoudige taak en ik ben dankbaar dat we heel zakelijk hebben kunnen samenwerken en geprobeerd hebben een zo groot mogelijke overeenstemming te bereiken over een vraagstuk waar wel wat haken en ogen aan zitten.</p>
      <p sl="de">Ons werk was gebaseerd op drie mededelingen van de Commissie en ons doel in dit verslag was om antwoorden te geven op de drie punten die in deze mededelingen werden besproken. Met een grote meerderheid in de bevoegde commissie zijn we daarin geslaagd. Uitgangspunt daarbij was een algemeen aanvaard beginsel dat in elk debat over energiebeleid opnieuw wordt genoemd, namelijk dat Commissie en Parlement beide van mening zijn dat het energiebeleid drie hoofddoelen heeft: concurrentievermogen, ofwel betaalbare prijzen, bescherming van het milieu en continuïteit van de energievoorziening. De conclusie dat de oplossing lag in de voortdurende ontwikkeling van nieuwe en bestaande energietechnologie was beslist het eenvoudigste deel van onze werkzaamheden.</p>
      <p sl="de">Technologie is de sleutel tot het bereiken van deze drie doelen. In een wereld waarin de vraag naar energie constant stijgt en de voorraad fossiele brandstoffen gestaag afneemt, is het daarom essentieel dat we investeren in onderzoek en innovatie en op deze gebieden vooruitgang proberen te boeken. Neem alleen de mogelijkheden om het opwekkingsrendement van kolencentrales te verhogen. Momenteel bedraagt dit rendement gemiddeld 34 procent maar met behulp van geavanceerde technologie kan dat percentage worden opgetrokken tot 55 procent. Als een derde van de oude centrales werd vervangen door moderne installaties, zou het brandstofverbruik met 30 procent kunnen worden verminderd. Dat is slechts een klein voorbeeld van de kansen die nieuwe technologie biedt.</p>
      <p sl="de">We hebben ook gesproken over twee energiebronnen die sterk van elkaar verschillen maar beide een grote politieke controverse veroorzaken. Niemand betwijfelt dat het aandeel fossiele brandstoffen, dat in 2004 79 procent van het bruto binnenlandse brandstofverbruik in de Europese Unie bedroeg, in de nabije toekomst op een hoog niveau blijft. Niemand weet precies hoe lang, maar feit is dat we in ieder geval nog enige tijd van fossiele brandstoffen gebruik moeten maken. Steenkool speelt hierbij een belangrijke rol, onder meer natuurlijk omdat het een van de weinige energiebronnen of liever de voornaamste energiebron in Europa vormt, al verschilt de beschikbaarheid ervan per lidstaat. Dat is een groot voordeel, vooral met het oog op de continuïteit van onze energievoorziening.</p>
      <p sl="de">Dit betekent het volgende (en dat was een belangrijk punt tijdens onze besprekingen): wanneer wij zeggen dat steenkool nog toekomst heeft – en gelukkig heeft de Commissie de redenen daarvoor uiteengezet – moeten we de problemen aanpakken die met het gebruik van steenkool gepaard gaan. Een van deze problemen is de uitstoot van kooldioxide. Er zijn twee opties: de eerste is grotere efficiëntie en betere technologie en de tweede is het gebruik van nieuwe technologie om CO2 te scheiden en ondergronds op te slaan – de befaamde CCS-technologie voor de afvang en opslag van kooldioxide.</p>
      <p sl="de">Dat is uiteraard gemakkelijker gezegd dan gedaan, maar er zijn aanwijzingen dat het werkt. We hebben dat in dit verslag onderkend en ervoor gepleit om de ontwikkeling van CCS-technologie te stimuleren, omdat het ons de mogelijkheid biedt steenkool te blijven gebruiken. Steenkool is immers een zeer betrouwbare energiebron voor ons in Europa. Daarom hebben we altijd benadrukt dat we natuurlijk wel moeten beseffen dat de afvang van koolstof het opwekkingsrendement kan verlagen en dat het dus moeilijk is in te schatten wanneer de CCS-technologie daadwerkelijk kan worden ingezet. Maar we moeten allereerst ons huiswerk doen en passende wettelijke bepalingen formuleren.</p>
      <p sl="de">Het derde en meest controversiële deel van het verslag betreft kernenergie. Kerncentrales zorgen voor meer dan 30 procent van de elektriciteitsopwekking in Europa. Bovendien heeft kernenergie bepaalde voordelen en dat valt niet te ontkennen, ongeacht onze politieke standpunten. Kernenergie bestaat al, is betaalbaar en helpt in belangrijke mate onze energievoorziening veilig te stellen. Wat betreft de beperking van de CO2 -uitstoot is het een uiterst enerverende en interessante optie en volgens mij zou het onverantwoord zijn deze energiebron zomaar aan de kant te schuiven en volledig links te laten liggen.</p>
      <p sl="de">Niet zonder problemen zijn we erin geslaagd formuleringen te vinden die een grote meerderheid kon onderschrijven en die de boodschap overbrengen dat het ventileren van deze ideeën deel uitmaakt van een volwaardig debat, maar dat de lidstaten uiteindelijk bepalen of zij deze ideeën al dan niet toepassen. Dat is een vrij belangrijk punt, maar wij willen graag een bijdrage leveren aan het gebied waarvoor Europa enige verantwoordelijkheid draagt, namelijk de continuïteit van de energievoorziening. Wat dit aangaat, is het verstandig de werkgroep op hoog niveau “Nucleaire veiligheid en afvalverwijdering” en het Europees Kernenergieforum in het leven te roepen. Verder is het ongetwijfeld een goede zaak, zoals in het Ontwerpprogramma van indicatieve aard inzake kernenergie (het PINC-document) wordt gesteld, om dit debat voort te zetten en geen enkele mogelijke oplossing bij voorbaat af te schrijven wanneer we over investeringen in nieuwe technologie spreken.</p>
      <p sl="de">Kort gezegd, kiezen voor een energiemix betekent dat geen enkele energiebron wordt uitgesloten maar dat alle opties serieus worden bestudeerd. Hopelijk wordt de ontwerpresolutie morgen aangenomen in de vorm waarin een grote meerderheid van de commissie haar heeft goedgekeurd.</p>
    </intervention>
    <intervention id="1-165" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mijnheer de Voorzitter, allereerst wil ik de heer Reul feliciteren met zijn verslag; het is het laatste van de vervolgverslagen over energie en klimaatverandering sinds 10 januari 2007. De andere twee verslagen, van de heer Vidal-Quadras en mevrouw Thomsen, hebben de Commisse waardevolle input verschaft voor de nadere formulering van de voorstellen.</p>
      <p sl="en">Het eerste verslag gaat over onze voorbereiding voor de interne markt, en het tweede gaat over de doorlopende werkzaamheden aan de richtlijn inzake duurzame energie. Ik ben ook erg dankbaar voor de tijdige input van de heer Reul en het Parlement op het gebied van energie-innovatie, schone fossiele brandstoffen en nucleaire energie.</p>
      <p sl="en">In veel gevallen kan de Commissie zich al vinden in de oproepen van het Parlement en werkt zij aan een aantal in het verslag aangegeven opmerkelijke kwesties.</p>
      <p sl="en">Europa dient de belangrijke doelstelling van de bestrijding van klimaatverandering te verwezenlijken. Hiertoe, en ook voor de veiligstelling van het energie-aanbod, hebben wij koolstofarme, zeer efficiënte energietechnologieën nodig. Wij moeten tevens fossiele brandstoffen op een duurzamere wijze gebruiken. En het zal moeilijk zijn om onze doelen betreffende klimaatverandering te bereiken zonder gebruik van kernenergie.</p>
      <p sl="en">Laat ik eerst ingaan op de kwestie van energie-innovatie. De Commissie is voornemens om eind november 2007 het Europese strategisch technologieplan te presenteren. Europa heeft bewezen succesvol te zijn bij het opzetten van een regelgevend kader ter ondersteuning van koolstofarme technologieën. Er zijn afspraken gemaakt over doelstellingen voor energiebesparingen en voor duurzame energie. Wij vormen ook een echte interne markt. Deze zaken leggen zonder twijfel de grondslag voor de derde industriële revolutie.</p>
      <p sl="en">Dit is echter allesbehalve voldoende. Als wij alleen afhankelijk zijn van geïmporteerde koolstofarme technologieën, lukt het ons niet om het energieaanbod veilig te stellen en onze doelstellingen op het gebied van de concurrentiepositie te verwezenlijken.</p>
      <p sl="en">Uit de onderzoeken die momenteel worden gedaan bij de Commissie blijkt dat Europa tekortschiet in de ontwikkeling van lage-koolstoftechnologieën. Wij zijn in wezen niet in staat om het in de EU verrichte basisonderzoek, dat van hoge kwaliteit is, om te zetten in technologieën van wereldklasse. Wij zijn er tegenwoordig niet voldoende op gericht om het onderzoek bij de ontwikkelingen van het bedrijfsleven te laten aansluiten, door het bouwen van proef- en demonstratiefabrieken als opstap naar volledige bedrijfsgrootte.</p>
      <p sl="en">Om een leidende rol te vervullen in de wereld bij innovatie voor klimaatverandering en energieveiligstelling, is het noodzakelijk dat Europa efficiënter wordt bij het beheer over de middelen die in energie-innovatie zijn geïnvesteerd.</p>
      <p sl="en">Om die reden hebben wij betere gezamenlijke strategische planning op EU-niveau nodig, evenals effectievere tenuitvoerlegging van programma’s en maatregelen op het gebied van energietechnologie.</p>
      <p sl="en">Bovendien, zoals werd vermeld in het verslag-Reul, moeten wij aanvullende financiële en personele middelen inzetten voor onderzoek en demonstraties op het gebied van energietechnologie.</p>
      <p sl="en">Wij hebben de begroting voor energie in het zevende kaderprogramma al met 50 procent verhoogd, en die voor het programma voor concurrentie en innovatie met 100 procent. Dit zouden wij niet voor elkaar hebben gekregen zonder sterke steun van het Europees Parlement.</p>
      <p sl="en">De lidstaten volgen deze weg ook, en ik ben ervan overtuigd dat de particuliere sector hetzelfde zal doen, zodra de kaderomstandigheden goed zijn. Dit is met name van toepassing op demonstratieprojecten in de bedrijfstak en op vroege-marktpositionering, alsmede op de essentiële rol van kleine en middelgrote ondernemingen.</p>
      <p sl="en">Ik wil nu naar het tweede deel van het verslag gaan: de uitdagingen die gekoppeld zijn aan conventionele energiebronnen. Wij moeten erkennen dat deze energiebronnen de komende jaren een aanzienlijk deel blijven uitmaken van de energiemix.</p>
      <p sl="en">Wij delen dezelfde opvatting: dat wij de stap moeten maken van traditionele naar duurzame fossiele brandstoffen. Vóór het einde van het jaar zal de Commissie verdere stappen nemen om iets te doen aan het gebruik van moderne technologieën bij energieopwekking uit fossiele brandstoffen.</p>
      <p sl="en">De Commissie zal zich met name bezighouden met de kwestie van het juridische kader voor het opvangen van kooldioxide en de geologische opslag ervan. Wij zullen een wetgevend voorstel indienen met het oog op een regelgevend kader, om juridische zekerheid te bieden, en om te zorgen dat de burgers vertrouwen krijgen in de veiligheid van het afvangen en opslaan van kooldioxide. Ik ben momenteel ook bezig met het voorbereiden van een mededeling om het politieke kader ter ondersteuning van de “afvang en opslag” vast te stellen.</p>
      <p sl="en">Ik ben het ermee eens dat voor “afvang en opslag” aanzienlijk onderzoek vereist is voordat het commercieel haalbaar is. Daarom wordt dit geschaard onder de strategische energietechnologieën in het strategische energietechnologieplan. Om die reden kiezen wij het uit voor onze mededeling in verband met het wetgevende voorstel.</p>
      <p sl="en">Naast de doorlopende werkzaamheden op het gebied van onderzoek en ontwikkeling, moet de EU verder met demonstratiefabrieken. Dergelijke projecten leveren onschatbare ervaringen op. Hierdoor kunnen wij bestaande technologieën optimaliseren en daarnaast uitdagingen herkennen en erop ingaan.</p>
      <p sl="en">Het doel staat ons helder voor ogen: verscheidene grootschalige demonstratiefabrieken in de EU in 2015 te zien draaien, en de technologie op de markt te brengen in 2020. Dit gebeurt alleen als er een grote betrokkenheid is van de Europese particuliere sector en als er een krachtig, steunend overheidsbeleid is. De Commissie is bereid het voortouw te nemen, maar het is noodzakelijk om de volledige steun van de lidstaten en het Europees Parlement te krijgen.</p>
      <p sl="en">Ik ga het nu hebben over kernenergie. Het verheugt mij dat uw boodschap betreffende kernenergie volledig aansluit bij onze conclusies in de mededeling over een indicatief programma op het gebied van kernenergie, zoals breed wordt gesteund door het Economisch en Sociaal Comité.</p>
      <p sl="en">Ik ben tevens blij dat de eerste vergadering van de groep op hoog niveau “Veiligheid van kernenergie en afvalbeheer” heeft plaatsgevonden op 12 oktober 2007. De groep heeft een mandaat om geleidelijk algemeen begrip te doen ontstaan en eventueel een hoger niveau van veiligheid van kernenergie.</p>
      <p sl="en">Ik deel de in het verslag weergegeven mening dat een open dialoog over kernenergie noodzakelijk is. Om die reden heeft de Commissie een kernenergieforum opgezet, analoog aan de andere energieforums. Het doel van dit forum is het debat over kernenergie uit te breiden en alle relevante partijen erbij te betrekken.</p>
      <p sl="en">Op 26-27 november 2007 vindt de eerste vergadering van dat forum, ook wel het Bratislava/Praag-forum genoemd, plaats. Ik reken erop dat het meer transparantie geeft over overleg met en tussen alle betrokkenen. Ik ben verheugd dat het Europees Parlement ook zal deelnemen.</p>
      <p sl="en">Ik wil nogmaals de rapporteur, en de schaduwrapporteurs, feliciteren met hun uitstekende verslag. Ik bedank het Europees Parlement voor zijn steun en samenwerking. Wij zullen gebruikmaken van dit verslag bij onze verdere werkzaamheden, en ik verheug mij absoluut op het debat.</p>
    </intervention>
    <intervention id="1-166" speaker_id="28161" name="Margrete Auken" is_mep="True" mode="spoken">
      <p sl="da">rapporteur voor advies van de Commissie ontwikkelingssamenwerking. – Mijnheer de Voorzitter, het spijt me, maar dit is geen goed verslag en het verloop van de werkzaamheden in verband met het verslag zijn evenmin goed te noemen. Waarom heeft de Commissie industrie, onderzoek en ontwikkeling niet geluisterd naar de verklaringen van andere commissies? Namens de Commissie ontwikkelingssamenwerking betreur ik het feit dat wij slechts gevraagd zijn om een uitspraak te doen over de norm voor de CO2 -uitstoot, die de Commissie heeft geformuleerd. De voorgestelde energie-efficiëntie en -besparing zijn veel te karig en ook wat onze belangrijkste kritiekpunten betreft zijn we veel te voorzichtig. En het gaat hier nog wel om zaken die voor de ontwikkelingslanden van doorslaggevend belang zijn. Er zijn bekende technologieën beschikbaar om een enorme hoeveelheid energie te besparen en dat is in elk geval voor de ontwikkelingslanden veel en veel belangrijker dan de afvang en opslag van kooldioxide. In het algemeen geldt dit ook voor de industrielanden. Trouwens, waarom blijft olie volledig buiten beeld? De hoge olieprijzen vormen een zware belasting voor de ontwikkelingslanden, vooral binnen de vervoersector, waar olie de meest gebruikte brandstof is. Niet alleen de efficiëntie moet worden verbeterd; er zijn ook andere vervoersmodellen nodig. Hernieuwbare energie is echter essentieel voor de ontwikkeling van de ontwikkelingslanden en het is een gotspe dat dit nauwelijks in het verslag wordt genoemd. Het voorstel is ongenuanceerd en de standpunten van de Commissie ontwikkelingssamenwerking zijn er op geen enkele manier in verwerkt. Ik roep iedereen met klem op dat morgen aan de orde te stellen.</p>
    </intervention>
    <intervention id="1-167" speaker_id="28299" name="Bogusław Sonik" is_mep="True" mode="spoken">
      <p sl="pl">rapporteur voor advies van de Commissie milieubeheer, volksgezondheid en voedselveiligheid . – Mijnheer de Voorzitter, ik ben het met Herbert Reul eens wat betreft de diversificatie van de elektriciteitsopwekking, de diversificatie van de energievoorziening en de verbeteringen in energie-efficiëntie en -gebruik. Dat de natuurlijke hulpbronnen voortdurend in omvang afnemen, is niets nieuws voor wetenschappers op het gebied van de energievoorziening. Al jarenlang bestuderen vooraanstaande onderzoekscentra de exploitatie van natuurlijke hulpbronnen en publiceren zij alarmerende rapporten. Uit de bevindingen van deze verslagen blijkt ondubbelzinnig dat onze mondiale economie in de toekomst wellicht met een energiecrisis te maken krijgt, wanneer we uitsluitend conventionele methoden van energieopwekking blijven aanwenden. Een afname van de hoeveelheid natuurlijke hulpbronnen betekent dat Europa steeds meer grondstoffen uit naburige landen moet invoeren, wat ertoe kan leiden dat we geleidelijk afhankelijk worden van leveranciers. We hebben reeds verschillende malen gezien dat een dergelijk beleid in onze buurlanden negatief uitpakt.</p>
      <p sl="pl">Om deze reden is het een van de grootste uitdagingen voor de Europese Unie om de energiebronnen te diversifiëren en nieuwe technologieën voor energieopwekking te ontwikkelen. Een goed beleid op dit punt is niet alleen heilzaam voor de samenleving en de economie maar ook voor het milieu. Ik wil echter wel benadrukken dat niet alle landen dit beleid op korte termijn kunnen gaan voeren. Dat heeft te maken met de situatie in het verleden, waardoor de energiesector in de betreffende landen al vele jaren achterloopt ten opzichte van de oude EU-lidstaten. Daarom wil ik als burger van zo’n land erop wijzen dat in Polen of de andere landen in dit geografische gebied de modernisering van de energiesector heel wat meer voeten in de aarde heeft dan in West-Europa. Houdt u alstublieft rekening met dit specifieke punt. Met het oog op de klimaatverandering moet de EU zich meer gaan inzetten voor een schone steenkooltechnologie als de optimale oplossing voor ons milieu, vooral in die landen waar de energiesector grotendeels aangewezen is op kolen.</p>
    </intervention>
    <intervention id="1-168" speaker_id="23816" name="András Gyürk" is_mep="True" mode="spoken">
      <p sl="hu">namens de PPE-DE-Fractie . – Dank u wel dat u mij de gelegenheid biedt om het woord te voeren, mijnheer de Voorzitter. Commissaris, dames en heren, het verslag dat voor ons ligt, maakt geen geheim van het feit dat er belangrijke argumenten tegen conventionele vormen van energie bestaan. Tegenwoordig wordt in dit verband vooral over klimaatverandering gesproken. Fossiele energiebronnen dragen echter niet alleen bij aan de wereldwijde klimaatverandering; zij maken Europa ook afhankelijker van externe leveranciers.</p>
      <p sl="hu">Laat ik ter illustratie één voorbeeld uit Hongarije noemen. In dit land met een tekort aan grondstoffen bestaat de energiemix voor 50 procent uit gas, waarvan 80 procent van één externe bron wordt betrokken, namelijk Rusland. Dat resulteert in een mate van afhankelijkheid die niet alleen verstrekkende sociale en economische consequenties heeft, maar ook de internationale betrekkingen van Hongarije aanzienlijk kan beïnvloeden. Tegelijk blijkt uit deze en soortgelijke cijfers dat conventionele energiebronnen de komende decennia onvermijdelijk nog een grote rol in de energievoorziening van Europa gaan spelen, zelfs als hernieuwbare energie terrein wint. Als we het tegendeel beweren, steken we onze kop in het zand.</p>
      <p sl="hu">Dames en heren, er moet een oplossing komen voor de tegenstelling tussen enerzijds de noodzaak en anderzijds de risico’s van conventionele bronnen. Mijns inziens biedt het verslag van de heer Reul daartoe de benodigde handvatten. Net als de rapporteur vind ik dat de Europese Unie zich bij de vaststelling van beleid voor conventionele energiebronnen moet richten op drie fundamentele doelen: grotere efficiëntie en, daaraan gekoppeld, benutting van de mogelijkheden van onderzoek en ontwikkeling en beperking van de afhankelijkheid van externe bronnen. Het beste voorbeeld van dit laatste punt is het Nabucco-project; de aanleg van deze gaspijpleiding zou een belangrijke stap in de richting van diversificatie betekenen en daarom is het in het belang van de Gemeenschap dat dit project doorgaat. Dank u zeer, mijnheer de Voorzitter.</p>
    </intervention>
    <intervention id="1-169" speaker_id="28379" name="Adam Gierek" is_mep="True" mode="spoken">
      <p sl="pl">namens de PSE-Fractie . – Mijnheer de Voorzitter, energie is een cruciale factor voor het concurrentievermogen op de markt en de kwaliteit van leven voor de inwoners van de EU. Daarom moeten fundamentele politieke en economische doelen worden nagestreefd: effectiviteit in de duurzame opwekking van energie, efficiëntie wat betreft de vermindering van het totale gebruik en de betrouwbaarheid en continuïteit van de energievoorziening. Als we deze doelen bereiken, zal dat leiden tot een veilige samenleving. We moeten niet uit het oog verliezen hoeveel onze burgers, direct of indirect, voor elke eenheid energie betalen. Het concurrentievermogen van de economieën van de EU-lidstaten hangt onder meer af van een beter gebruik van regionale hulpbronnen in de vorm van fossiele brandstoffen. Dit zal echter alleen maar gebeuren wanneer de Commissie waarborgt dat het emissiehandelssysteem geen sta in de weg vormt voor de vervanging van bestaande elektriciteitscentrales, bijvoorbeeld kolengestookte centrales, door modernere systemen met een lagere CO2 -uitstoot. Polen heeft zijn uitstoot sinds 1988 reeds met 32 procent teruggedrongen, terwijl de landen van de oude EU in dezelfde periode aanzienlijk minder hebben gepresteerd. De uitstoot per inwoner in Polen bedraagt momenteel 7 ton per jaar, terwijl dat cijfer in de oude EU-lidstaten tot tweemaal zo hoog ligt. Onder deze omstandigheden zou het niet goed zijn als Polen vanaf volgend jaar zijn CO2 -uitstoot nog eens drastisch met 30 procent zou verminderen. Dit Commissiebesluit zou zeer nadelige sociale gevolgen hebben.</p>
      <p sl="pl">Mijn land mag niet worden opgeofferd aan een politiek van klimaathysterie. Het is bekend dat het klimaat in het verleden is veranderd, dat het nu verandert en dat het zal blijven veranderen en dat we de gevolgen van deze veranderingen – droogte, overstromingen en tekort aan drinkwater – moeten tegengaan. Uit het oogpunt van rechtvaardigheid is het echter nodig dat de beperking van de CO2 -uitstoot wordt gekoppeld aan een cijfer per hoofd van de bevolking in de EU-landen. Het is belangrijk dat emissiekosten niet willekeurig worden vastgesteld op basis van reducties en onduidelijke beginselen. Het concurrentievermogen kan geen functie zijn van verkeerde marktprikkels en de prijs van energie moet de werkelijke kosten ervan weerspiegelen. Het lijkt verstandig alle mogelijke beproefd methoden toe te passen om kooldioxide te absorberen, waaronder biologische methoden, en om methaan te absorberen. Op dit moment moet echter beslist voorrang worden gegeven aan methoden waarmee primaire energie efficiënter in andere vormen kan worden omgezet op basis van technologische proefinstallaties voor de gasvorming en vloeibaarmaking van steenkool en voor het creëren van waterstof.</p>
      <p sl="pl">Ter afsluiting wil ik de rapporteur, de heer Reul, oprecht bedanken voor de vruchtbare samenwerking bij de opstelling van dit verslag, waarin de problemen van fossiele brandstoffen en kernenergie in al hun facetten, evenwichtig en met het oog op de lange termijn worden behandeld.</p>
    </intervention>
    <intervention id="1-170" speaker_id="28216" name="Šarūnas Birutis" is_mep="True" mode="spoken">
      <p sl="lt">namens de ALDE-Fractie. – Allereerst wil ik de heer Reul en mijn andere collega-Parlementsleden die deugdelijke amendementen hebben aangedragen, bedanken voor hun evenwichtige verslag en al het harde werk dat zij daarvoor hebben verricht.</p>
      <p sl="lt">Alle energiebronnen die in het verslag worden vermeld, krijgen voldoende aandacht, terwijl tegelijk op een goede manier wordt gewezen op het belang van alternatieve energiebronnen en nieuwe energietechnologieën.</p>
      <p sl="lt">Energiediversificatie is zeer belangrijk voor het veiligstellen van de energievoorziening en dat geldt zeker ook voor mijn land, Litouwen. Wij bevinden ons in een uitermate kwetsbare positie, omdat mijn land volledig afhankelijk is van één leverancier en er momenteel geen alternatieven zijn. Een mogelijke oplossing is de bouw van een veilige, moderne kerncentrale. Dat zou de basis vormen voor onze politieke veiligheid en economische stabiliteit.</p>
      <p sl="lt">Tijdens de besprekingen voor dit verslag werden verschillende standpunten over de toekomst van kernenergie uitgewisseld.</p>
      <p sl="lt">Natuurlijk, we moeten het belang van alternatieve energiebronnen en de mogelijke dominante rol daarvan in de toekomst volledig erkennen. Niettemin dienen we een nuchtere houding tegenover kernenergie ten toon te spreiden en onder ogen te zien dat 30 procent van de in de EU opgewekte energie afkomstig is van kerncentrales. Deze energiebron helpt de Kyoto-doelstellingen te verwezenlijken en de continuïteit van de energievoorziening te versterken.</p>
      <p sl="lt">De “groene” politici hebben heel energiek amendementen ingediend waarin kernenergie wordt veroordeeld in naam van de veiligheid van Europese burgers. Ik vind deze amendementen hypocriet omdat zij kunnen bijdragen aan de toenemende onveiligheid van andere Europese burgers.</p>
      <p sl="lt">Ik wil mijn collega-Parlementsleden aanmoedigen zich tolerant op te stellen en de bepalingen te steunen waarin wordt gezegd dat elk land zelf mag besluiten over toepassing van veilige kernenergie. Alleen door onze visies met elkaar te delen en naar elkaars opvattingen te luisteren, kunnen we tot de juiste beslissing komen.</p>
    </intervention>
    <intervention id="1-171" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, namens de Fractie Unie voor een Europa van Nationale Staten wil ik in dit debat over conventionele energiebronnen en energietechnologie Herbert Reul bedanken voor het feit dat hij zo’n compleet verslag over dit vraagstuk heeft opgesteld.</p>
      <p sl="pl">Allereerst merkt de auteur van het verslag terecht op dat het vooral belangrijk is dat de landen van de Europese Unie op dit punt de handen ineenslaan, ook als het gaat om de toekomst van energie die uit conventionele brandstoffen wordt opgewekt.</p>
      <p sl="pl">Ten tweede is het essentieel maximaal gebruik te maken van de fossiele brandstoffen binnen de EU-landen, aangezien de Europese Unie steeds afhankelijker zal worden van de invoer van fossiele brandstoffen; in 2030 zal dat percentage ongeveer 70 procent bedragen en voor aardolie zelfs 94 procent.</p>
      <p sl="pl">Ten derde is steenkool een van die inheemse brandstoffen die we optimaal dienen te benutten. Duitsland bezit 7 procent van de wereldwijde voorraad en Polen 2 procent. Het is belangrijk de winning van deze brandstof en de bijbehorende energieopwekking niet ter discussie te stellen, omdat elektriciteit uit fossiele brandstoffen nog steeds tweemaal zo goedkoop is als stroom uit hernieuwbare bronnen.</p>
      <p sl="pl">Ten vierde zijn er gezamenlijke Europese investeringen nodig in onderzoek naar nieuwe technologieën op dit gebied, die worden gefinancierd uit EU-begrotingsgelden. Zulke investeringen zijn onontbeerlijk vanwege de milieurisico’s die gepaard gaan met de opwekking van elektriciteit uit steenkool.</p>
      <p sl="pl">Ten vijfde en als laatste moet er steun komen voor EU-landen die in kernenergie investeren. In dit verband wil ik wijzen op de overeenkomst over de bouw van een moderne kerncentrale in Ignalin, een gemeenschappelijk project van Polen, Litouwen, Estland en Letland.</p>
    </intervention>
    <intervention id="1-172" speaker_id="28233" name="Rebecca Harms" is_mep="True" mode="spoken">
      <p sl="de">namens de Verts/ALE-Fractie. – Mijnheer de Voorzitter, commissaris, mijnheer Reul, aangezien reeds min of meer is aangekondigd dat de Groenen niet gelukkig zijn met dit verslag, concentreer ik mij op de punten die mij het meest storen. Deze punten komen eveneens tot uitdrukking in de amendementen die wij hebben ingediend.</p>
      <p sl="de">Tijdens de opstelling van dit verslag was elke kritische bezinning op kernenergie onmogelijk. Alle problemen in Europa in verband met de teloorgang van de veiligheidscultuur in onze kerncentrales waren onbespreekbaar, hoewel de incidenten in Duitsland met reactoren van het bedrijf Vattenfall kort geleden een duidelijke illustratie van die verminderde veiligheid vormden. De moeilijkheden met de financiering van afvalverwijdering waren eveneens onbespreekbaar, net als de groeiende dreiging dat nucleair materiaal wordt misbruikt voor het maken van bommen of mogelijk voor terroristische doeleinden.</p>
      <p sl="de">Eén ding, mijnheer Reul, vind ik echter werkelijk tenhemelschreiend en ik zal u dat vertellen wat dat is voordat wij in Bratislava bijeenkomen. Het Italiaanse bedrijf ENEL is nu, in 2007, van plan in Slowakije een kerncentrale af te bouwen die al vóór Tsjernobyl in de Sovjet-Unie was ontwikkeld. De bouw begon in Tsjecho-Slowakije in het begin van de jaren tachtig en werd voor twee derde voltooid. Nu wil ENEL de centrale afbouwen zonder nieuwe vergunning en zonder de plannen te laten toetsen aan Europese normen. Dat is schandalig.</p>
      <p sl="de">Mensen die kernenergie bejubelen, mogen dit schandaal niet langer negeren.</p>
    </intervention>
    <intervention id="1-173" speaker_id="2304" name="Esko Seppänen" is_mep="True" mode="spoken">
      <p sl="fi">namens de GUE/NGL-Fractie . – Mijnheer de Voorzitter, commissaris, ruwe olie is duurder dan ooit. Dat heeft ook gevolgen voor de prijs van andere fossiele brandstoffen. De kosten van alle vormen van energie stijgen, omdat vier vijfde van het totale energieverbruik in de EU gebaseerd is op fossiele brandstoffen.</p>
      <p sl="fi">Mensen zijn niet bereid hun verbruik te beperken en dus is er behoefte aan nieuwe technologieën, grotere energie-efficiëntie, koolstofafvang en -opslag (CCS) en nieuwe nucleaire technologie, inclusief onderzoek naar kernfusie.</p>
      <p sl="fi">Na de stemming over het verslag van de commissie blijkt dat onze dromen en verwachtingen vooral verband houden met CCS-technologie en kernenergie. Er zijn evenwel geen garanties dat vloeibare kooldioxide tot in lengte van dagen veilig kan worden opgeslagen. Niets wijst erop dat er geld zal worden gestoken in de waterstofeconomie in het kader van de vervoersinfrastructuur, laat staan in het gebruik van elektrische auto’s die op CO2 -vrije stroom rijden, zoals in het verslag wordt bepleit. En het duurt waarschijnlijk een halve eeuw voordat kernfusie kan worden toegepast.</p>
      <p sl="fi">Al met al is het Commissievoorstel dat in 2020 20 procent van de verbruikte energie in de EU afkomstig moet zijn van hernieuwbare brandstoffen, gewoon niet geloofwaardig. Dat doel wordt niet gehaald, ten minste niet met de hernieuwbare brandstoffen die worden geproduceerd op het eigen grondgebied van de EU of in de grote lidstaten.</p>
      <p sl="fi">Het verslag geeft een veel te rooskleurig beeld omdat wordt verondersteld dat het gebruik van fossiele brandstoffen doorgaat, zonder werkelijke alternatieven en zonder enige beperking. Pas als we gedwongen worden, zullen we het gebruik aan banden leggen. Dat zal gebeuren als de natuurlijke hulpbronnen vóór 2020 opraken, maar niet als gevolg van een stelselmatige inspanning van de EU-lidstaten of van een EU-verklaring. Niet alleen goede wil, mooie woorden en vrome verwachtingen zijn nodig, maar ook actie en daadkracht in combinatie met een kritische houding tegenover onze huidige levensstijl.</p>
      <p sl="fi">Verder moet er worden nagedacht over de beprijzing van stroom. Momenteel worden de groothandelsprijzen bepaald door de elektriciteitsbeurzen. De prijs wordt altijd vastgesteld op basis van elektriciteit die tegen de hoogste productiekosten is opgewekt en die op grond van de duurste vergunningen is geproduceerd. Dat is de prijs die alle producenten ontvangen. Helaas zijn er geen garanties dat bedrijven de buitensporige winsten die zij maken, investeren in energieonderzoek, aangezien het met de tijdgeest strookt dat zij hun winsten in de vorm van dividenden onder hun aandeelhouders verdelen. Tevens is de emissiehandel eerder een middel om de winsten van de elektriciteitsbedrijven te laten groeien dan om de uitstoot te verminderen.</p>
    </intervention>
    <intervention id="1-174" speaker_id="28211" name="Lydia Schenardi" is_mep="True" mode="spoken">
      <p sl="fr">namens de ITS-Fractie . – Mijnheer de Voorzitter, dames en heren, de rapporteur wijst er terecht op dat conventionele energiebronnen nog enkele tientallen jaren onontbeerlijk blijven. Tevens pleit hij terecht voor diversificatie van energiebronnen en van de energievoorziening, voor een veiliger en milieuvriendelijker energieproductie en voor een efficiënter energiegebruik.</p>
      <p sl="fr">Wij staan echter enigszins sceptisch tegenover de beweegredenen waarop deze maatregelen zijn gebaseerd. In de eerste plaats zijn de vermelde redenen grotendeels ingegeven door de mythe dat de klimaatverandering te wijten is aan kooldioxide-uitstoot die door de mens is teweeggebracht. Een groeiend aantal wetenschappers zet echter vraagtekens bij de bewering dat de aarde opwarmt, dat CO2 daarvan de veroorzaker is en dat de mens er de hand in heeft; overigens ontkennen zij niet dat het klimaat verandert, want het klimaat is voortdurend in beweging. Daarmee lijkt de befaamde CCS-technologie (koolstofafvang en -opslag), waarvoor in het verslag veel ruimte wordt vrijgemaakt maar waarvan de risico’s op de lange termijn onduidelijk zijn, een schijnoplossing.</p>
      <p sl="fr">Ten tweede zegt de rapporteur met de gebruikelijke omhaal van woorden dat de lidstaten primair verantwoordelijk zijn voor hun eigen energiekeuzes, maar toch kan hij het niet laten hen in een bepaalde richting te sturen. Zo besteedt hij flink wat aandacht aan de nucleaire optie – waarover elke lidstaat nog steeds volkomen soeverein een besluit behoort te nemen en die niet uitsluitend vanuit het oogpunt van de CO2 -uitstoot kan worden bekeken.</p>
      <p sl="fr">Ten slotte wordt er met geen woord gerept over het feit dat de globalisering bijdraagt aan het overmatige gebruik van fossiele brandstoffen. De bevordering van de internationale handel in goederen ten koste van kortere, lokale en nationale bevoorradingscircuits speelt hierbij beslist geen onbelangrijke rol. De Commissie voert al jarenlang een ultraliberaal handelsbeleid en heeft onze markten opengesteld voor wereldwijde concurrentie zonder onze economieën ook maar enigszins te beschermen. Wat de motieven daarvoor ook zijn, deze handelwijze is in zeer grote mate verantwoordelijk voor het ontstaan van de problemen die de Commissie nu naar eigen zeggen wil oplossen.</p>
    </intervention>
    <intervention id="1-175" speaker_id="4516" name="Roger Helmer" is_mep="True" mode="spoken">
      <p sl="en">Mijnheer de Voorzitter, er staan veel prijzenswaardige dingen in dit verslag. Uiteraard wordt de gebruikelijke knieval voor de klimaatveranderingshysterie gemaakt, ondanks de toenemende twijfel over de het vermeende verband tussen CO2 en het klimaat. Het belang van het diversifiëren van energiebronnen en van het gebruik van fossiele brandstoffen, waaronder kolen, in de energiemix wordt er daarentegen ook in erkend. De behoefte aan energie-efficiëntie, onafgebroken gebruik van binnenlandse bronnen, zoals kolen, en de behoefte aan kernenergie – zowel het huidige gebruik van kernsplijting als het essentiële onderzoek naar kernfusie, hetgeen de grote hoop is voor de toekomst.</p>
      <p sl="en">Het meest opmerkelijke aspect van het energiedebat is de wijze waarop de groenen en hun sympathisanten zich enerzijds het hoofd breken over kooldioxide-emissies maar anderzijds gekant zijn tegen de enige voornaamste koolstofarme technologie. Met een olieprijs van 90 USD per vat, wordt het tijd voor mevrouw Harms om te erkennen dat kernenergie de goedkoopste, veiligste, duurzaamste en meest voorspelbare technologie voor energieopwekking in basislast is die beschikbaar is. Zoals mijn collega de heer Vidal-Quadras heeft opgemerkt, kernafval is eenvoudigweg een technisch probleem dat nu is opgelost.</p>
    </intervention>
    <intervention id="1-176" speaker_id="28354" name="Jan Březina" is_mep="True" mode="spoken">
      <p sl="cs">Dames en heren, allereerst wil ik mijn waardering uitspreken voor het werk van de rapporteur, die een evenwichtig en realistisch verslag heeft opgesteld waarin de laatste ontwikkelingen worden beschreven. Ik ben ook blij met dit initiatief van het Parlement, omdat het een van de weinige verslagen betreft waarin conventionele energiebronnen aan de orde komen.</p>
      <p sl="cs">Ik ben ervan overtuigd dat de eerstkomende decennia fossiele brandstoffen een onmisbaar bestanddeel van de energiemix blijven vormen: daarom moeten zij voldoende aandacht krijgen. Hernieuwbare energiebronnen zijn belangrijk, maar zij kunnen de conventionele bronnen niet vervangen. Zoals in dit verslag staat vermeld, moeten onze inspanningen gericht zijn op de ontwikkeling van nieuwe technologieën waarmee op milieuvriendelijker wijze energie kan worden opgewekt, bijvoorbeeld schone steenkooltechnologie. Tegenwoordig hebben we enerzijds te maken met een almaar groeiend energieverbruik en anderzijds met een gebrek aan technologieën om de bestaande energiebronnen te vervangen. Als we ons dan te eenzijdig richten op hernieuwbare bronnen, kan dat er paradoxaal genoeg toe leiden dat de lidstaten nog sneller afhankelijk worden van energie-import uit andere landen. Omdat energie een van de meest strategische goederen is geworden, zijn de discussies over een volledige vervanging van conventionele bronnen misschien populair maar tegelijk zeer onverantwoord.</p>
      <p sl="cs">Ik zie het als een overwinning van het gezond verstand dat in dit verslag voldoende aandacht wordt besteed aan kernenergie. Als we ernst maken met de strategie om de CO2 -uitstoot tot om en nabij nul terug te brengen, kunnen we kernenergie niet afwijzen, want dat is ongetwijfeld een van de schoonste energiebronnen. Wij moeten niet als enige trachten de CO2 -uitstoot te verminderen, maar proberen andere supermachten over te halen om met ons mee te doen. Tenzij landen als de VS, China en India soortgelijke maatregelen treffen, hebben onze maatregelen wereldwijd niet veel effect, omdat wij slechts een zevende deel van de mondiale CO2 -productie kunnen beïnvloeden.</p>
      <p sl="cs">Tot slot wil ik de rapporteur de suggestie meegeven om de verschillen tussen kernreactoren zorgvuldiger te bestuderen. De reactor die in Tsjernobyl explodeerde en de reactoren die in Tsjechië zijn geïnstalleerd, zijn niet met elkaar te vergelijken.</p>
    </intervention>
    <intervention id="1-177" speaker_id="2301" name="Reino Paasilinna" is_mep="True" mode="spoken">
      <p sl="fi">Mijnheer de Voorzitter, commissaris, bij het lezen van het verslag van de heer Reul komt de belangrijke vraag naar boven welke richting Europa en de wereld op energiegebied inslaan. De conflicten blijven maar voortduren. Hoelang kunnen we nog voorkomen dat zij escaleren?</p>
      <p sl="fi">Onder de huidige omstandigheden is er geen gemakkelijk alternatief voor fossiele energie, zelfs niet als we ons uiterste best zouden doen om veel meer energie te besparen dan nu het geval is. Olie zorgt voor 37 procent van de energie die wij gebruiken, gas voor 24 procent en steenkool voor 16 procent. 77 procent van al onze energie is dus afkomstig van fossiele brandstoffen. We weten dat het Internationaal Energieagentschap voorspelt dat het mondiale energieverbruik elk jaar met meer dan een factor anderhalf zal toenemen. Naar verwachting zal het verbruik van fossiele energie zelfs nog harder stijgen omdat de grote ontwikkelingslanden weinig fiducie hebben in windkrachtcentrales. De ontwikkelingslanden nemen 70 procent van de groei van het energieverbruik voor hun rekening en China alleen al vertegenwoordigt 30 procent van die groei. De voorraden fossiele brandstoffen raken derhalve op en komen in de handen van een steeds kleinere groep mensen.</p>
      <p sl="fi">Het zal tientallen jaren vergen om het energiestelsel te veranderen. De tijd dringt; dit is daadwerkelijk een race tegen de klok. Tenzij we een oplossing vinden voor de milieu- en energieproblemen, kunnen we geen vrede waarborgen.</p>
      <p sl="fi">Laat ik enkele actieterreinen noemen: we hebben intensief onderzoek, productontwikkeling en nieuwe technologieën nodig en tevens moeten we ons gedrag veranderen. In Europa verrichten we zelfs geen intensief onderzoek, al zijn we op weg naar grotere afhankelijkheid, hogere prijzen en conflicten. Zojuist hoorde ik dat de Verenigde Staten vijfmaal zo veel geld aan milieuonderzoek besteden dan de Unie. Hoe kan de in Lissabon gepropageerde kenniseconomie dan ooit tot stand komen?</p>
      <p sl="fi">Tot slot moet worden gezegd dat er ook nog een sociale kant aan energie zit. In slechts enkele jaren zijn de prijzen met 50 procent gestegen.</p>
    </intervention>
    <intervention id="1-178" speaker_id="28209" name="Anne Laperrouze" is_mep="True" mode="spoken">
      <p sl="fr">Mijnheer de Voorzitter, commissaris, dames en heren, het verslag van de heer Reul is een zeer goed en zeer compleet verslag en ik wil hem daarmee feliciteren. Wat mij echter verbaast, is de aandacht die erin wordt besteed aan steenkool.</p>
      <p sl="fr">Steenkool is ongetwijfeld een overvloedige energiebron. Het is tevens de meest voorkomende bron van fossiele energie ter wereld. Ik maak mij echter zorgen over de steeds dominantere rol die steenkool in de elektriciteitsopwekking gaat spelen. De indruk wordt gewekt dat het probleem van broeikasgasemissies uit kolencentrales met behulp van koolstofafvang en -opslag zal worden opgelost, maar ik moet toegeven dat ik sceptisch ben. Overal op de wereld staan kolencentrales: is het mogelijk deze allemaal uit te rusten met systemen voor koolstofafvang? Hoe zorgen we ervoor dat er geen CO2 uit de zogenaamde “schone” kolencentrales ontsnapt? Bestaat niet het gevaar dat we na de tijdperken van energie uit hout, steenkool en aardolie nu weer terugkeren naar een tijdperk van energie uit steenkool?</p>
      <p sl="fr">Ik wil graag positief afsluiten. Naar mijn mening ligt de kracht van het verslag in het voorstel voor het Europees strategisch plan voor energietechnologie. In het plan moet de noodzakelijke diversificatie van energiebronnen in 2020, 2030 en 2050 geregeld worden en het belang van het gebruik van regionale hulpbronnen dient erin tot uitdrukking te komen.</p>
    </intervention>
    <intervention id="1-179" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Mijnheer de Voorzitter, van de energiebronnen die in het verslag worden genoemd, zijn alleen kolen, ongeacht of het steenkool of bruinkool betreft, in grote hoeveelheden binnen de Europese Unie beschikbaar. Andere brandstoffen moeten we goeddeels importeren. Met de groei zullen de energiebehoeften toenemen. Op dit moment is het niet duidelijk hoe goed we erin zullen slagen energie uit hernieuwbare bronnen of waterstofbatterijen op te wekken, maar ook daarvoor is levering van energie nodig. Ondanks de enorme inspanningen die we ons getroosten, moeten we daarom niet te snel afstand doen van steenkool als beschikbare energiebron. We doen niet genoeg om schone energie uit steenkool te produceren. Er moeten meer middelen worden ingezet om steenkool te verwerken en stookketels en generatoren rendabeler te maken. We moeten de energievoorziening blijven zeker stellen en dat kan onder meer worden gerealiseerd met steenkool, die in vrijwel alle EU-landen beschikbaar is. Wij kunnen het ons niet veroorloven onze eigen natuurlijke rijkdommen te minachten.</p>
      <p sl="pl">Tot slot wil ik Herbert Reul en zijn collega’s complimenteren met een uitstekend en evenwichtig verslag, dat ik volledig steun.</p>
    </intervention>
    <intervention id="1-180" speaker_id="28508" name="Alyn Smith" is_mep="True" mode="spoken">
      <p sl="en">Mijnheer de Voorzitter, commissaris, het is goed te zien dat u tot in de kleine uurtjes met ons werkt.</p>
      <p sl="en">Wij hebben in Europa een enorm duurzaam energiepotentieel. In Schotland zijn wij ons daar meer van bewust dan in de meeste andere landen. Zoals mevrouw Harms heeft opgemerkt, heeft mijn fractie een aantal problemen met de pro-kernenergie-aspecten van dit verslag. Mijn mening is dat wij ook onderzoek naar andere, niet-nucleaire energiebronnen moeten doen, en wel naar de wijzen waarop we deze energiebronnen beter bruikbaar kunnen maken.</p>
      <p sl="en">In paragraaf 47, wordt het afvangen van kooldioxide experimenteel maar veelbelovend genoemd, en wordt een oproep aan de Commisie gedaan om zo spoedig mogelijk duidelijke politieke richtlijnen vast te leggen voor het bevorderen van onderzoek naar het afvangen en opslaan van kooldioxide. Commissaris, het doet mij deugd te vernemen dat u dit gaat doen. Het is belangrijk omdat de lidstaten, die op hun eigen middelen zijn aangewezen, er niet mee zullen komen.</p>
      <p sl="en">In Schotland werd een werelds voorstel voor een demonstratie-locatie in Peterhead gedaan. Vanwege politieke onzekerheid, veroorzaakt doordat de regering in Londen er geen prioriteit aan heeft verleend, komt het project nu niet in Schotland van de grond, maar in Californië.</p>
      <p sl="en">Europa kan hierbij een leiderspositie innemen, wij kunnen mondiaal een belangrijke bijdrage leveren via het onderzoekspotentieel dat wij in huis hebben, maar er moet echte actie komen. Ik ben blij dat de Commissie iets gaat doen met een aantal ideeën uit het verslag.</p>
    </intervention>
    <intervention id="1-181" speaker_id="23706" name="Miloslav Ransdorf" is_mep="True" mode="spoken">
      <p sl="cs">Ik wil graag tien punten aankaarten die te maken hebben met het verslag van de heer Reul. Het is een uitstekend en evenwichtig verslag dat volgens mij geschreven is in de geest van een uitspraak van Antoine de Saint Exupéry: het is niet onze taak onze toekomst te voorzien, maar deze mogelijk te maken.</p>
      <p sl="cs">In het verslag worden vrijwel alle conventionele energiebronnen opgesomd, behalve wellicht ebonieten stokken en vossenstaarten om de aanwezige Parlementsleden van de Groenen een plezier te doen. Alle gekheid op een stokje, ik heb waardering voor de uitputtende wijze waarop het verslag de algemene regelgeving voor de energiesector bestrijkt. De historische bevindingen van professor Semjonov bevestigen dat sinds prehistorische en vroegere tijden altijd dezelfde elementaire wetten hebben gegolden: enerzijds hebben mensen getracht de energie-intensiteit van technologieën te verminderen, anderzijds hebben zij ernaar gestreefd meer energie te produceren.</p>
      <p sl="cs">Mijns inziens is op dit moment een doeltreffende combinatie van energiebronnen en diversificatie van gasimport van essentieel belang. De Europese interne markt moet een grotere rol toebedeeld krijgen bij het waarborgen van een stabiele en betrouwbare energievoorziening.</p>
      <p sl="cs">Uiteraard gaat dit gepaard met milieurisico’s, die zorgvuldig moeten worden vastgesteld. De rapporteur, de heer Reul, noemt als voorbeeld het noordpoolgebied dat volgens sommige schattingen 25 procent van de nieuwe gas- en oliebronnen bevat.</p>
      <p sl="cs">Ongetwijfeld zal de Commissie worden verzocht maatregelen te nemen om de energie-intensiteit per bbp-eenheid te beperken. Verder is het van fundamenteel belang om een verstandig beleid voor technologieoverdracht te ontwikkelen.</p>
      <a text="(De spreker wordt door de Voorzitter onderbroken)"/>
    </intervention>
    <intervention id="1-182" speaker_id="28180" name="Ján Hudacký" is_mep="True" mode="spoken">
      <p sl="sk">Sta mij toe de rapporteur, de heer Reul, te feliciteren met zijn uitstekende verslag. In dit verslag wordt de huidige stand van zaken van conventionele energiebronnen en technologieën beschreven. Tegelijk vestigt het op complexe wijze de aandacht op talrijke aspecten van hun toekomstige gebruik, met het oog op de continuïteit van de energievoorziening en de noodzaak om de uitstoot voortdurend te laten toenemen.</p>
      <p sl="sk">Omdat er wereldwijd een groeiende behoefte aan energie bestaat, kan de Europese Unie het zich niet veroorloven volledig te stoppen met het gebruik van fossiele brandstoffen. Zij spelen namelijk een belangrijke rol in de totale energieproductie, hoewel de reserves blijven slinken. Gemiddeld gezien is de Europese Unie vrij effectief in het opwekken van energie uit deze conventionele bronnen. Sommige lidstaten kunnen echter nog veel meer doen als het gaat om het invoeren en ondersteunen van nieuwe, doeltreffender technologieën en het creëren van nieuwe, effectievere samenwerkingseenheden. Evenmin behoren de lidstaten onnodige obstakels op te werpen voor nieuwe investeringen in het gebruik van fossiele voorraden via de meest geavanceerde technologieën die beschikbaar zijn.</p>
      <p sl="sk">Een ander punt waarop ik mij wil richten, is kernenergie. Zoals we weten komt er bij de opwekking van kernenergie praktisch geen CO2 vrij en ik ben ervan overtuigd dat deze vorm van energie vroeg of laat zelfs zijn weg zal vinden in lidstaten die daar tot dusver eerder om ideologische dan om pragmatische redenen tegen waren. Aangezien nieuwe technologieën, zoals reactoren van de vierde generatie, voortdurend in ontwikkeling zijn (zelfs in Rusland, mevrouw Harms), bestaan er nu nieuwe mogelijkheden om de bedrijfsveiligheid te verbeteren en om gebruikte nucleaire brandstof veilig op te slaan.</p>
      <p sl="sk">Tot slot wil ik mijn waardering uitspreken voor het feit dat de Commissie in haar werk blijk geeft van een tastbare neiging om de voordelen van kernenergie meer open en objectief te bekijken en te beoordelen. Dit heeft geleid tot initiatieven als het Europees Kernenergieforum, waarvan de openingsbijeenkomst later dit jaar in november in Bratislava zal worden gehouden, zoals reeds in dit Huis is gezegd. Europa is lange tijd verstoken geweest van zo’n permanent discussieplatform, dat bijdraagt aan de uitwisseling van kennis, informatie en meningen. Een dergelijke uitwisseling is nuttig zowel voor de deskundigen als het grote publiek en, naar ik veronderstel, eveneens voor de Groenen.</p>
    </intervention>
    <intervention id="1-183" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, ik wil graag twee punten aankaarten. Het eerste betreft een zaak waarvan ik hoop en verwacht dat wij het er allemaal beslist over eens zijn, namelijk dat conventionele bronnen en vormen van energie en technologie in de toekomst een belangrijke rol blijven spelen. Het is een illusie te denken dat we volledig kunnen omschakelen op alternatieve energiebronnen. Wel is het absoluut essentieel dat we de conventionele technologie milieuvriendelijker maken en tevens moeten de conventionele vormen van technologie efficiënter worden. Dat zijn standpunten die we allemaal delen en wat dit betreft verdient het verslag krachtige ondersteuning.</p>
      <p sl="de">Als het gaat om nucleaire technologie liggen de zaken wellicht enigszins anders. Het moet glashelder zijn, zonder mitsen en maren, dat elk land zijn eigen vormen van technologie kan kiezen; met andere woorden, het kan kiezen voor nucleaire technologie of de nucleaire optie links laten liggen.</p>
      <p sl="de">Een ander beginsel dat we allemaal moeten onderschrijven, is het primaat van veiligheid. Het gaat daarbij niet alleen om veiligheid tijdens de opwekking van energie maar uiteraard ook bij de eindopslag van het afval. Een ander erg belangrijk punt in de wereld van vandaag, waar de mondiale dimensie steeds meer aan betekenis wint, is in dit verband de non-proliferatie van nucleaire technologie die voor militaire doeleinden kan worden gebruikt.</p>
      <p sl="de">Ik had graag gezien dat het verslag zich meer op deze onderwerpen zou hebben gericht. Toegegeven, ze zijn in andere verslagen aan de orde gesteld en ik geloof dat Europa op dit gebied het goede voorbeeld moet geven. Ongeacht onze ideologische opvattingen – of we nu voor of tegen nucleaire technologie zijn – veiligheid moet absoluut vooropstaan. Ik hoop dat wij in dit Parlement en natuurlijk de Commissie er meer op gaan toezien dat alle veiligheidskwesties, inclusief non-proliferatie, hoog op de agenda blijven staan. Als dat niet gebeurt, falen we in onze verantwoordelijkheid voor de mensheid en voor de vrede in de wereld. Hopelijk klinkt deze boodschap morgen duidelijker door in sommige amendementen dan in het verslag van de heer Reul.</p>
    </intervention>
    <intervention id="1-184" speaker_id="38606" name="Mariela Velichkova Baeva" is_mep="True" mode="spoken">
      <p sl="bg">Geopolitieke belangen en het zoeken naar evenwicht, het niveau van technologische ontwikkeling en de gevolgen daarvan voor de economie scheppen de noodzakelijke voorwaarden om kernenergie een tweede kans te bieden als belangrijk bestanddeel van de energiemix. Dit onderwerp is erg belangrijk en actueel gezien de verhitte discussie over de klimaatverandering, de continuïteit van de energievoorziening en alternatieve elektriciteitsopwekking.</p>
      <p sl="bg">In mijn land Bulgarije leverde de kerncentrale in Kozlodui 43 procent van de totale opgewekte energie en hielp daarmee de economie in 2006 duurzaam te ontwikkelen. Uiteraard hebben deze cijfers betrekking op de periode vóór de sluiting van de eenheden drie en vier van de kerncentrale op 31 december 2006. Uit analyses is gebleken dat in de komende decennia het elektriciteitsverbruik wereldwijd zal verdubbelen. Verspreid over de hele wereld zijn 31 reactoren in aanbouw en er staan er nog meer in de planning. Dit dynamische proces laat zien dat er actief wordt gewerkt aan oplossingen voor de problemen waarmee moderne economieën te kampen hebben, aan de levering van goedkope en schone energie, aan een doelmatige aanpak van de klimaatverandering, aan het realiseren van de quota’s voor broeikasgasemissies in het kader van het Protocol van Kyoto, aan het zeker stellen van de energievoorziening en aan een verminderde afhankelijkheid van geïmporteerde olie en gas. Ik wijs ook nog op een ander feit, namelijk dat kerncentrales momenteel een derde van alle elektriciteit in de Europese Unie genereren. Daarom trek ik de conclusie dat het nu wellicht de tijd is voor een nucleaire renaissance.</p>
    </intervention>
    <intervention id="1-185" speaker_id="28330" name="Vladimír Remek" is_mep="True" mode="spoken">
      <p sl="cs">Dames en heren, het verslag verdient onze grote waardering omdat het alle sectoren van de energiemix omvat en vooral aandacht besteedt aan de conventionele bronnen. We moeten de toepassing van fossiele brandstoffen beslist efficiënter maken.</p>
      <p sl="cs">Naar mijn overtuiging zijn er echter diverse redenen waarom we niet zonder kernenergie kunnen. Duurzame ontwikkeling, behoud van concurrentievermogen in de breedste zin van het woord, werkelijke milieubescherming en uitstootbeperking vormen slechts enkele van deze redenen. Eindelijk beginnen we over kernenergie te spreken zonder dat we ons door gevoelens en emoties laten leiden die alleen maar een sta in de weg vormen. Alhoewel, enkele van de ingediende amendementen en zelfs van de bijdragen hier in dit Huis geven een ander signaal af.</p>
      <p sl="cs">Daarom ben ik blij realistische geluiden te horen van de Commissie en andere EU-instellingen, die zeggen dat ook in de toekomst kernenergie een van de opties blijft. In veel landen vormt kernenergie reeds een wezenlijke energiebron en biedt daar de garantie dat de veelbesproken begrippen energieonafhankelijkheid en energiezekerheid concreet gestalte krijgen. Uiteindelijk lijkt het erop dat we door quota’s en percentages na te streven, kunnen voorkomen wat een Tsjechisch spreekwoord zo kleurrijk beschrijft als “het kind met het badwater weggooien”.</p>
    </intervention>
    <intervention id="1-186" speaker_id="4308" name="Alejo Vidal-Quadras" is_mep="True" mode="spoken">
      <p sl="es">Mijnheer de Voorzitter, het initiatiefverslag waarover we morgen stemmen, is het derde en laatste verslag dat door dit Huis is opgesteld. Het vormt het afsluitende antwoord van het Parlement op de energie-evaluatie die de Commissie begin dit jaar aan ons heeft voorgelegd.</p>
      <p sl="es">Onze collega Herbert Reul heeft uitstekend werk geleverd tijdens de discussie in de commissie en een solide, consistente tekst geproduceerd waarin de zorgen van de meeste Parlementsleden zijn verwoord.</p>
      <p sl="es">Fossiele brandstoffen en kernenergie zullen nog lange tijd de spil van onze energiemix vormen. Weliswaar hebben we ambitieuze doelen gesteld voor het gebruik van hernieuwbare bronnen, maar de eerstkomende tientallen jaren zullen zij nog niet werkelijk een rol van betekenis spelen. Daarom moeten we het onderzoeken, ontwikkelen en innoveren van conventionele energiebronnen niet op een lager pitje zetten; om aan onze verplichtingen op het gebied van klimaatverandering, continuïteit van de energievoorziening en concurrentievermogen te kunnen voldoen, is het immers nodig deze bronnen op duurzamere wijze te gaan gebruiken.</p>
      <p sl="es">De uitslag van de stemming in de commissie was voortreffelijk, omdat deze goed deed uitkomen hoeveel vooruitgang er is geboekt in de afvang van kooldioxide, de verbetering van de energie-efficiëntie tijdens de elektriciteitsopwekking, de rol die synthetische brandstoffen in het vervoer kunnen spelen, en het concurrentievermogen van de nucleaire sector.</p>
      <p sl="es">Eén fractie in dit Huis heeft bijna veertig amendementen ingediend om alle objectieve en realistische verwijzingen naar nucleaire brandstoffen te vervangen door verwijzingen naar hernieuwbare bronnen. Ik wil hen er graag aan herinneren dat hierover reeds in een eerdere plenaire vergadering is gestemd. Voor de desbetreffende fractie geldt dat het haar vrij staat een onrealistisch wereldbeeld te creëren. Maar laat zij wel beseffen dat we allemaal de nadelige gevolgen zullen ondervinden wanneer haar uit obsessie ontsproten argumenten uiteindelijk de overhand krijgen. De meeste Parlementsleden werken echter liever met feiten om op grond daarvan verstandig beleid te formuleren dat niet tot een collectieve instorting van onze samenleving leidt.</p>
    </intervention>
    <intervention id="1-187" speaker_id="34229" name="Atanas Paparizov" is_mep="True" mode="spoken">
      <p sl="bg">Sta mij allereerst toe de rapporteur, de heer Reul, te complimenteren met zijn objectieve en evenwichtige verslag. Een belangrijk onderscheidend kenmerk van dit verslag is de heldere beschrijving van de rol van conventionele energiebronnen, de noodzaak tot een efficiënter gebruik van deze bronnen via nieuwe technologieën, zodat de energievoorziening van de Europese Unie wordt veiliggesteld met maximale inachtneming van de doelen voor duurzame ontwikkeling, en de strijd tegen de klimaatverandering. Ik schaar mij achter de conclusie dat de toegenomen investeringen in energietechnologieën op Europees en nationaal niveau niet slechts helpen de energiedoelen van de EU te bereiken, maar ook leiden tot meer mogelijkheden om voorzieningen te exporteren in overeenstemming met de hogere efficiëntie- en veiligheidsnormen.</p>
      <p sl="bg">Nu wil ik mij graag specifiek richten op dat deel van het verslag dat over kernenergie handelt, niet alleen vanwege de leidende rol ervan in de opwekking van stroom uit conventionele bronnen, maar ook vanwege het feit dat kernenergie absoluut aan de hoogste normen voor nucleaire veiligheid dient te voldoen. In dit verband is de steun voor de oproep van de Commissie om in de Europese Unie gemeenschappelijke referentieniveaus voor de nucleaire veiligheid te introduceren, een wezenlijk aspect van het verslag. Ik wil in het bijzonder benadrukken dat Bulgarije, dat van plan is een nieuwe kerncentrale te bouwen, veel belang heeft bij een sterkere rol van de Europese Unie in de naleving van strenge normen voor de nucleaire veiligheid en in het scheppen van gunstige investeringsvoorwaarden voor deze grootschalige projecten die zonder een grote financiële, materiële en intellectuele inbreng niet van de grond komen. Het werk van de Europese Unie, inclusief de werkgroep op hoog niveau “Nucleaire veiligheid en afvalverwijdering” en het bestaande Kernenergieforum, zal ertoe bijdragen dat kernenergie op een meer zakelijke wijze in het EU-beleid wordt geïntegreerd.</p>
    </intervention>
    <intervention id="1-188" speaker_id="28224" name="Markus Pieper" is_mep="True" mode="spoken">
      <p sl="de">Mijnheer de Voorzitter, het is weliswaar nodig maatregelen te nemen om de klimaatverandering te bestrijden en het gebruik van hernieuwbare bronnen te bevorderen, maar het is uitermate belangrijk dat het Parlement zich ook bezighoudt met de toekomst van conventionele energiebronnen. In het verslag-Reul wordt met nadruk gewezen op de enorme betekenis van steenkool en kernenergie voor de regionale economie. In Europa werken in de steenkoolwinning alleen al 300 000 mensen. De economie wordt verder versterkt door de elektriciteitscentrales en door belastinginkomsten. Ongeveer 60 procent van onze stroomopwekking is gebaseerd op Europese steenkool of kernenergie. Natuurlijk moeten wij deze energiebronnen efficiënter en veiliger maken. Natuurlijk moeten we ook het milieu beschermen door extra wettelijke bepalingen op te stellen over zaken als de CO2 -uitstoot.</p>
      <p sl="de">We moeten de wetgeving echter niet zodanig aanscherpen dat steenkool internationaal niet langer kan concurreren. Feit is dat het gebruik van hernieuwbare energiebronnen niet zo snel kan groeien als we graag zouden willen. Het gevaar dreigt dat we in ons buitenlands beleid een deel van onze onafhankelijkheid kwijtraken en het slachtoffer worden van willekeur van onze energieleveranciers. Die dreiging kan in de toekomst alleen buiten de deur worden gehouden met een strategische energiemix inclusief steenkool en kernenergie.</p>
    </intervention>
    <intervention id="1-189" speaker_id="28980" name="Andres Tarand" is_mep="True" mode="spoken">
      <p sl="et">Als we de klimaatverandering willen beheersen, moeten we de CO2 -uitstoot als gevolg van de verbranding van fossiele brandstoffen tot bijna nul terugbrengen. Om de ongewenste effecten van de klimaatverandering te voorkomen en te verzachten, dienen we echter wel onmiddellijk in actie te komen. Schone steenkooltechnologie is wellicht een optie, maar we kunnen momenteel daarop niet al onze hoop vestigen. De Europese Unie moet de huidige broeikasgasemissies aanzienlijk verminderen en dat moet de hoeksteen van ons klimaatbeleid blijven. Ik ben blij dat de Tijdelijke Commissie klimaatverandering van het Europees Parlement onlangs een duidelijke lijn heeft uitgezet voor onze onderhandelingen op de klimaatconferentie op Bali in december.</p>
      <p sl="et">Wat betreft schone steenkooltechnologie kunnen er meer gelden voor het onontbeerlijke onderzoek beschikbaar worden gesteld dan nu het geval is. We kunnen echter niet tientallen jaren op onderzoeksresultaten wachten voordat we iets ondernemen en daarom moeten we ons nu concentreren op maatregelen die onmiddellijk dienen te worden uitgevoerd, namelijk het terugdringen van de CO2 -uitstoot, energiebesparende maatregelen en een algemene overgang op hernieuwbare energiebronnen.</p>
      <p sl="et">De stemming in de Commissie industrie, onderzoek en energie heeft geleid tot een te grote nadruk op kernenergie in het verslag-Reul en er is te weinig gesproken over hernieuwbare bronnen. Daarom sta ik volledig achter de amendementen die in dit Huis zijn ingediend; zij helpen het verslag in evenwicht te brengen. Ik roep u vooral op de voorgestelde amendementen te steunen waarin de Europese Commissie wordt geadviseerd hernieuwbare energiebronnen tot het speerpunt van haar eigen Europees strategisch plan voor energietechnologie te bestempelen.</p>
    </intervention>
    <intervention id="1-190" speaker_id="38601" name="Vladimir Urutchev" is_mep="True" mode="spoken">
      <p sl="en">Mijnheer de Voorzitter, allereerst moet ik de heer Reul prijzen voor het handig manoevreren van zijn verslag, via ongeveer 200 commissie-amendementen, naar het zeer evenwichtige, consistente en eerlijke eindresultaat, dat zeer relevant is voor de uitdagingen waarmee wij tegenwoordig en in de toekomst geconfronteerd worden. Veel van de verworpen amendementen staken te elfder ure opnieuw de kop op, en wij moeten ze weer overboord gooien. Deze amendementen zijn niet alleen nadelig voor het verslag: uiteindelijk zijn zij slecht voor het milieu, waar het allemaal om begonnen is.</p>
      <p sl="en">Ik heb het woord “eerlijk” opzettelijk gebruikt, omdat de heer Reul de dingen bij de naam heeft genoemd, zoals “kolen” en “kernenergie”, in plaats van zich te verschuilen achter gemeenplaatsen over wat al dan niet duurzaam is, en het is duidelijk dat wij nog generaties lang afhankelijk blijven van fossiele brandstoffen. Natuurlijk steunen wij duurzame energiebronnen, omdat zij noodzakelijke, schone energie leveren. In de meeste lidstaten kan duurzame energie echter niet aan onze milieudoelstellingen voldoen, noch aan onze snel toenemende energiebehoeften, noch aan onze behoefte om concurrerend op de wereldmarkten te blijven. Als verantwoordelijke politici, moeten wij de dogma’s van het verleden van ons afschudden en erkennen dat alle schone technologieën hun waarde hebben. Kortom, wij moeten het aandeel van kernenergie handhaven en bevorderen – en dat zal nog niet genoeg zijn. In mijn land, Bulgarije, werden wij nodeloos gedwongen om 2 000 MW veilige, schone kernenergie af te sluiten.</p>
    </intervention>
    <intervention id="1-191" speaker_id="28322" name="Joan Calabuig Rull" is_mep="True" mode="spoken">
      <p sl="es">Mijnheer de Voorzitter, ondanks de ambitieuze doelen die we ons hebben gesteld, lijken we het er allemaal over eens te zijn dat conventionele energiebronnen een belangrijk onderdeel van onze energiemix blijven vormen. Daarom zal ook kernenergie een grote rol blijven spelen, omdat zij in veel landen nog steeds nodig is om de continuïteit en stabiliteit van de energievoorziening te waarborgen.</p>
      <p sl="es">Met het oog hierop is het verstandig onderzoek te verrichten op gebieden waar de zwakke plekken van kernenergie duidelijk aan het licht komen, zoals veiligheid of afvalverwerking. Hierbij moet echter wel worden opgemerkt dat in het verslag duidelijk wordt bevestigd dat de nucleaire optie onder de exclusieve verantwoordelijkheid van de lidstaten valt, zoals de heer Reul meteen aan het begin heeft gezegd.</p>
      <p sl="es">Het lijkt echter alsof sommige mensen de toekomst van Europa bijna uitsluitend in handen willen leggen van kernenergie en de ontwikkeling van hernieuwbare bronnen, grotere efficiëntie of onderzoek daaraan ondergeschikt willen maken. Er is één klein detail waarover we moeten nadenken: hoe denken de burgers hierover?</p>
      <p sl="es">We hebben heel sterk rekening gehouden met de realiteit van de situatie, maar uiteraard moeten we duidelijke prioriteiten stellen. Hierbij dient te worden opgemerkt dat het strategisch plan voor energietechnologie dat de Commissie ons binnenkort hoort voor te leggen, daarvan één belangrijk onderdeel vormt.</p>
      <p sl="es">Wij geloven dat we er in de eerste plaats naar moeten streven de kosten van hernieuwbare bronnen te verminderen, de energie-efficiëntie van gebouwen, het bedrijfsleven en het vervoerwezen te verbeteren en vorderingen te maken met koolstofarme technologieën. Europa en de lidstaten moeten deze doelen politieke prioriteit geven en tot het brandpunt maken van hun inspanningen om een toekomstig energiebeleid te ontwikkelen.</p>
    </intervention>
    <intervention id="1-192" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">De bruto-energieproductie in de Europese Unie is gebaseerd op diverse energiebronnen: 31 procent kernenergie, 29 procent steenkool, 19 procent gas, 14 procent hernieuwbare energiebronnen en 5 procent olie.</p>
      <p sl="ro">Roemenië wekt 13,5 procent van zijn energie op uit olie, 15,3 procent uit steenkool en cokes en 5,9 procent uit waterkracht en nucleaire brandstoffen. Het is van fundamenteel belang de veiligheid van kernenergie te garanderen en met name te zorgen voor een deugdelijke afvalverwerking. Met kernenergiesystemen van de vierde generatie is een beter afvalbeheer mogelijk en kan de hoeveelheid afval worden verminderd. Niettemin is ook de zuivering van water dat gebruikt is voor de koeling van reactoren, vanuit milieuoogpunt uiterst belangrijk. Daarom moeten de investeringen in de veiligheid en verwerking van radioactief afval een prioriteit vormen voor de landen die kernenergie produceren. De Zwarte Zeeregio speelt een buitengewoon grote rol in de diversificatie van de energiebronnen van de Europese Unie. De regio heeft een strategische betekenis, niet alleen voor het vervoer van koolwaterstoffen van de Kaspische Zee naar de Europese Unie, maar ook voor de bestaande steenkoolvoorraden in Roemenië, Bulgarije, Turkije, Oekraïne en Rusland. Het is belangrijk dat de steenkoolindustrie voor een veilige en gezonde werkplek zorgt. Zolang steenkool een energiebron vormt, moeten de noodzakelijke investeringen worden gedaan om de werkplek veilig te maken.</p>
    </intervention>
    <intervention id="1-193" speaker_id="28155" name="Edit Herczog" is_mep="True" mode="spoken">
      <p sl="hu">Mijnheer de Voorzitter, ik wil mijn felicitaties overbrengen aan de rapporteur en alle schaduwrapporteurs. Het is een bijzondere prestatie van dit verslag dat het Europees Parlement er volledig van doordrongen is geraakt dat ideologische uitgangspunten niet prevaleren boven noodzakelijke maatregelen op het gebied van milieu en economie. Sommige van de huidige lidstaten hebben dat de afgelopen vijftig jaar nu juist wel geprobeerd, maar zoals wij weten zijn ze daarin niet geslaagd. In 1956 liet Hongarije het nutteloze politieke idee varen dat het een land van ijzer en staal was. Gelukkig hoefde de Europese Unie zich niet zo’n extreme houding aan te meten om te beseffen en te erkennen dat we al onze kennis en al onze middelen nodig hebben om in de 21e eeuw op adequate wijze in onze energiebehoeften te voorzien. Om dit te bereiken, moeten we streven naar een zo breed mogelijke diversificatie van energiebronnen en -technologieën. Ideologieën kunnen niet bepalen op welke pijler de Europese energievoorziening over tien, twintig of vijftig jaar berust; dat is een taak van de wetenschap. De rol van politici is veiligheid te eisen, bronnen te coördineren en het draagvlak onder de burgers te vergroten. Bij de vervulling van deze taak wens ik ons allen “jó szerencsét”, een uitdrukking die door mijnwerkers wordt gebruikt en die betekent “mogen we uiteindelijk weer veilig naar buiten komen”!</p>
    </intervention>
    <intervention id="1-194" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie. − Mijnheer de Voorzitter, zoals reeds vermeld, dit is het derde verslag over het besluit van de Commissie en het latere besluit van de Europese Raad. Het verslag-Vidal-Quadras heeft ons geholpen het interne-marktpakket te formuleren. Het verslag-Thomsen zal een enorme invloed op onze voorstellen betreffende duurzame energiebronnen hebben. Ik kan ook beloven dat wij de stemming over het verslag-Reul zorgvuldig zullen volgen, omdat de conclusie van dat verslag de benadering van het afvangen en opslaan van kooldioxide – allereerst het juridisch voorstel evenals het verslag – zal beïnvloeden, alsmede ons strategisch energietechnologieplan en ons toekomstbeleid, voor zover het Euratom-verdrag ons een mandaat voor kernenergie geeft. Daarom zal deze stemming zeer zorgvuldig gevolgd worden door de Commissie.</p>
      <p sl="en">Tegelijkertijd wil ik een aantal punten benadrukken. Er werd aangegeven dat wij de energiesector moeten moderniseren. Als ik mij herinner – nu in 2007 – was het eerste debat in 2004; ik vind dat wij veel bereikt hebben in die tijd. Veiligstelling van aanbod en klimaatverandering zijn nauw verwant, met misschien slechts één groot verschil, namelijk de kosten van koolstofsekwestratie, maar ik denk dat de ontwikkelingen in de olieprijs wel zullen helpen.</p>
      <p sl="en">Tegelijkertijd werden klimaatuitdagingen genoemd. Wij investeren niet voldoende. Wij moeten echt prioriteiten stellen. Zonder massale investeringen in onderzoek en ontwikkeling in de energiesector, zullen wij geen succes boeken. Ik geloof dat drie jaar lang debatteren zeer nuttig was om alles voor te bereiden. Maar nu is de tijd gekomen om de kwesties aan te pakken. Hoe kan men bijvoorbeeld beweren dat sommige lidstaten afhankelijk zijn van derde landen als de structuurfondsen helemaal niet voor energie gebruikt worden, of zo goed als niet!</p>
      <p sl="en">Ik wil ook nog opmerken dat het aandeel van de nationale begrotingen dat naar onderzoek en ontwikkeling gaat, gering is. Dit zijn derhalve zeer belangrijke zaken om aan te pakken. Ik vrees dat het niet lang duurt of er onstaat chaos op de markt. Wij moeten dus nu in actie komen, uitgaande van hetgeen het Parlement tot dusver heeft gedaan.</p>
      <p sl="en">Er werd ook nog een bepaald punt vermeld: dat wij voldoende energiebronnen nodig hebben. Voor voldoende bronnen is weer beheer van de energievraag benodigd. Ook wat dit betreft hebben het Parlement en de Commissie stappen ondernomen. En tegelijkertijd moest ik 12 inbreukzaken opstarten voor het niet bekendmaken van actieplannen voor energie-efficiëntie, de basis voor actie met betrekking tot de energievraag.</p>
      <p sl="en">Wat de energievraag en afhankelijkheid van derde landen betreft, deze kwesties moeten wij ook succesvol oplossen. Ik vind dat het verslag Saryusz-Wolski een moedige poging in deze richting was. Als een lidstaat gechanteerd wordt door een leverancier, moet dit gemeld worden. Wij hebben immers een gemeenschappelijk buitenlands- en veiligheidsbeleid (GBVB) dat de nodige grondslag voor gemeenschappelijke actie zou kunnen geven, en ik vind dat een land dat moedig genoeg is om een ander EU-land te chanteren, niet onbezonnen, of nooit meer, zal chanteren, als er gewag van gemaakt is in de Raad en het daar besproken is.</p>
      <p sl="en">Het laatste deel van mijn redevoering gaat over kernenergie. Het is heel duidelijk dat, krachtens het Hervormingsverdrag, de energiemix onder nationale besluitvorming valt. Dit betekent dat het besluit over kernenergie door elke lidstaat afzonderlijk genomen moet worden. Maar het moet ook duidelijk zijn dat de huidige omstandigheden absoluut vereisen dat de geldende wetgeving transparantie en voorspelbaarheid moet waarborgen,</p>
      <p sl="en">De heer Swoboda sprak ook over non-proliferatie-kwesties. Wij zullen deze nader bezien, maar mijns inziens is het heel duidelijk dat het GBVB prioriteit heeft, en Euratom moet invallen en helpen. Wij moeten ons absoluut door het GBVB laten leiden bij onze activiteiten op het gebied van non-proliferatie.</p>
      <p sl="en">Twee heel concrete antwoorden. Ten eerste, Mochovce. Slovenské Elektrárne heeft zijn bedoeling om een kerncentrale te bouwen bekendgemaakt. Het gaat om een VVR-reactor 440/213, maar niet van het Chernobyl-type. De Commissie zal, overeenkomstig artikel 41 van het Euratom-verdrag, een standpunt formuleren, waarbij volledig rekening gehouden wordt met alle uitdagingen die uit dit besluit voortvloeien. Dit kost tijd, maar er kan van uit worden gegaan dat de Commissie de juiste beoordeling maakt en niet zal aarzelen als wij twijfels hebben over de veiligheid van deze installatie.</p>
      <p sl="en">Een debat over de kwestie om te praten over de sluiting van een aantal van de kernreactoren zou niets opleveren. Hierover zijn de deskundigen die de fundamenten hiervoor hebben gelegd, het eens geworden. Kom hier alstublieft niet op terug, omdat het ons afleidt van toekomstige ontwikkelingen. Er is geen kans dat deze reactoren groen licht voor het verlengen van hun operationele termijn zullen krijgen. Het loopt op niets uit. Begrijp alstublieft dat het op een dag stopt.</p>
      <p sl="en">Ik weet dat u er wellicht een persoonlijke mening over heeft, maar er wordt beslist niet op doorgegaan, tenminste vanuit de Europese Commissie. Het standpunt is ingenomen. Er is democratisch overeenstemming bereikt, en laten wij het hierbij houden en dit respecteren.</p>
      <p sl="en">Ik waardeer het verslag enorm. Het is een zeer moeilijk verslag en ik vind dat het de juiste toonzetting heeft. Ik hoop dat de stemming ons zal helpen om het document waarmee wij bezig zijn tegen het einde van het jaar af te ronden.</p>
    </intervention>
    <intervention id="1-195" speaker_id="28380" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag 24 oktober plaats.</p>
    </intervention>
  </section>
  <section id="creitem18" title="18. Europese Adviescommissie voor statistische governance – Europees Raadgevend Comité voor communautair beleid inzake statistische informatie (debat)">
    <intervention id="1-197" speaker_id="28380" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van de volgende verslagen:</p>
      <p sl="nl">A6-0327/2007 van Sharon Bowles, namens de Commissie economische en monetaire zaken, over het voorstel voor een besluit van het Europees Parlement en de Raad tot instelling van de Europese Adviescommissie voor statistische governance [COM(2006)0599 – C6-0348/2006 – 2006/0199(COD) ] en</p>
      <p sl="nl">A6-0328/2007 van Ieke van den Burg, namens de Commissie economische en monetaire zaken, over het voorstel voor een besluit van het Europees Parlement en de Raad tot oprichting van een Europees Raadgevend Comité voor communautair beleid inzake statistische informatie [COM(2006)0653 – C6-0379/2006 – 2006/0217(COD) ].</p>
    </intervention>
    <intervention id="1-198" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie . − Mijnheer de Voorzitter, dames en heren, in 2005 heeft de Commissie met steun van de Raad en het Parlement een proces opgestart om de statistische governance in de Europese Unie te hervormen, met als doel de onafhankelijkheid, integriteit en verantwoordingsplicht van de nationale bureaus voor de statistiek van alle lidstaten en de Unie, en uiteraard van Eurostat, het Europese bureau voor de statistiek, te versterken.</p>
      <p sl="es">Het eerste aspect van dit proces was de goedkeuring in mei 2005 van een Praktijkcode Europese statistieken. De toepassing van die code heeft geleid tot nauwere samenwerking tussen Eurostat en de nationale bureaus voor de statistiek en tot betrouwbaardere statistische gegevens die voor talrijke doeleinden worden verzameld; in het bijzonder wil ik echter één doelstelling noemen die hier in de loop der jaren onderwerp van discussie is geweest, namelijk de procedure bij buitensporige overheidstekorten.</p>
      <p sl="es">Toen de Commissie de praktijkcode voorstelde, adviseerde zij ook dat er als tegenwicht voor de focus op zelfregulering een rapportagesysteem zou komen om de naleving van de code te controleren. Daardoor ontstond het idee om een onafhankelijk extern adviesorgaan op te richten dat een actieve rol zou spelen bij het toezicht op de uitvoering van de praktijkcode in het Europees statistisch systeem als geheel.</p>
      <p sl="es">Tegelijkertijd merkte de Commissie op dat het goed zou zijn de werking en samenstelling van het Europees Raadgevend Comité voor statistische informatie op economisch en sociaal gebied te evalueren, met als doel het comité efficiënter te maken en het een meer strategische rol te geven. De Ecofin-Raad en meer in het algemeen de nationale statistische instanties waren blij met beide aanbevelingen en de Commissie concretiseerde deze vorig jaar oktober in twee voorstellen; vandaag debatteren we over deze voorstellen in de verwachting dat zij in eerste lezing worden aangenomen. Wat dit laatste betreft wordt hopelijk duidelijk of u het met mij eens bent.</p>
      <p sl="es">In dit verband wil ik vooral de twee rapporteurs, mevrouw Bowles en mevrouw Van den Burg, complimenteren met hun werk en de kwaliteit van hun verslagen.</p>
      <p sl="es">Deze versterking van de Europese statistische governance wordt aangevuld met een nieuw Commissievoorstel dat slechts enkele dagen geleden, op 16 oktober, is goedgekeurd en dat tot doel heeft de verordening betreffende de productie van Europese statistieken te herzien. Ook dat voorstel moet via de medebeslissingsprocedure door Raad en Parlement worden goedgekeurd en daarom zullen wij de komende maanden de gelegenheid krijgen om het hier te bespreken.</p>
      <p sl="es">Dankzij al deze initiatieven zal de Unie worden uitgerust met een modern, betrouwbaar en efficiënt Europees statistisch systeem waarmee het vertrouwen van de burger in officiële statistische gegevens kan worden vergroot. Ik verwijs nogmaals naar de debatten die we de afgelopen jaren vaak in dit Huis hebben gevoerd over het belang van betrouwbare begrotingsgegevens of van betrouwbare gegevens voor andere nationale overheidsrekeningen, BBP, enzovoort of de noodzaak van een prijsindex waarop het publiek volledig kan vertrouwen.</p>
      <p sl="es">Wat betreft de verslagen waarover we vanavond debatteren, hadden wij liever gezien dat er meer respect was getoond voor het evenwicht tussen de instellingen, zoals die volgens ons bedoeld is in het oorspronkelijke voorstel. Het gaat hier om het evenwicht in relatie tot de benoeming van de leden van de Europese Adviescommissie voor statistische governance en de opstelling en verzending van de verslagen van die commissie. Hoe het ook zij, de Commissie erkent dat de amendementen op de oorspronkelijke voorstellen beslist belangrijk zijn; deze amendementen hebben de steun van de Raad en het Parlement en tasten de kern van onze oorspronkelijke voorstellen niet aan.</p>
      <p sl="es">Daarom, mijnheer de Voorzitter, wil ik, voordat ik afsluit, opnieuw de rapporteurs en de Commissie economische en monetaire zaken bedanken voor het uitstekende werk dat zij hebben verricht en voor hun niet aflatende steun voor de inspanningen van de Commissie om ons statistisch systeem te moderniseren en betrouwbaarder en meer solide te maken.</p>
    </intervention>
    <intervention id="1-199" speaker_id="33570" name="Sharon Bowles" is_mep="True" mode="spoken" role="rapporteur">
      <p sl="en">Mijnheer de Voorzitter, dit besluit betreft het opzetten van de Europese Adviesraad voor statistische controle. Statistieken worden gebruikt door lidstaten, door de EU, internationaal en door vele andre belanghebbenden voor uiteenlopende doeleinden. Zij worden bijvoorbeeld gebruikt door de Europese Centrale Bank voor economische analyse; de Commissie levert, via Eurostat, statistieken die zijn samengesteld uit gegevens van de lidstaten.</p>
      <p sl="en">Een paar jaar geleden rezen er vragen over de geloofwaardigheid van statistieken die door een aantal lidstaten aan de EU-instellingen werden verstrekt, en het was duidelijk dat er een soort van kwaliteitscontrole nodig was. Zoals de commissaris opmerkte in zijn reactie, werd er een gedragscode voor statistische procedures samengesteld. Om de consistentie en het volgen van de gedragscode te controleren, wordt elk nationaal bureau voor de statistiek gecontroleerd door een andere lidstaat en Eurostat. Als extra controle werd tevens voorgesteld om een onafhankelijke adviesraad op hoog niveau in te voeren. Deze commissie, nu de Europese Adviesraad voor statistische controle geheten, is het onderwerp van dit voorstel.</p>
      <p sl="en">Het klopt dat er een hoge mate van gevoeligheid bij alle partijen bestaat over hoe opdringerig de rol van de adviesraad kan zijn. Ik ben het huidige Portugese voorzitterschap dankbaar, en het vorige, Duitse voorschitterschap, en ook de Commissie voor haar eerlijkheid over deze gevoeligheden. Het Parlement was natuurlijk vastbesloten dat de adviesraad meer dan zomaar een waarmerk voor het verslag van de Commissie moest zijn. Wij hebben echter overeenstemming bereikt over een evenwichtig en haalbaar voorstel waarin de meeste van de amendementen van het Parlement in de een of andere vorm zijn opgenomen. Ik ben bijzonder verheugd dat wij erin geslaagd zijn met de Raad overeen te komen dat de dialoog aangemoedigd moet worden, niet alleen tussen de adviesraad en het comité voor statistische programma’s en de Europese Adviesraad voor statistische controle, maar ook met belangenorganisaties van de lidstaten.</p>
      <p sl="en">De adviesraad zal verslag uitbrengen aan het Parlement en de Raad en zal in zijn verslag een beoordeling van de uitvoering van de gedragscode binnen het europees statistisch systeem in zijn geheel opnemen. De adviesraad zal de Commissie ook adviseren over passende maatregelen om uitvoering van de gedragscode in verband met Eurostat en het Europese statististische systeem in zijn geheel te vergemakkelijken. Zij zal nader adviseren over het bekendmaken van de gedragscode bij gebruikers en gegevensverstrekkers en over het updaten van de gedragscode. Maatregelen die ervoor moeten zorgen dat de adviesraad onafhankelijk blijft en dat het Parlement bij de afspraken wordt betrokken, zijn ook in het verslag opgenomen. Dus na raadpleging van de adviesraad, kiest de Raad de voorzitter van de adviesraad en keurt het Europees Parlement diens benoeming goed. Het Parlement en de Raad stellen ieder drie raadsleden aan. De voorzitter mag geen huidig lid van een nationaal bureau voor de statistiek, of van de Commissie zijn, of een dergelijke functie in de afgelopen twee jaar vervuld hebben. Wij hebben soortelijke uitsluitingen voor alle raadsleden overwogen, maar dat is niet echt praktisch. Wij hebben echter een eis toegevoegd dat de adviesraad een reeks complementaire vaardigheden en ervaringen biedt. Als wij niet voor het juiste evenwicht hebben gezorgd, moet de adviesraad zelf uitzoeken of zij gedwarsboomd is of niet, dus er is een bepaling voor een beoordeling na drie jaar. Dit biedt de adviesraad en de anderen voldoende tijd om aan te kunnen geven of de procedures werken en effectief zijn, of dat er wijzigingen noodzakelijk zijn – en deze beoordeling moet serieus worden uitgevoerd.</p>
      <p sl="en">Parlement, het Portugese voorzitterschap en de Commissie hebben een zeer effectieve dialoog over dit dossier gehad, en ik bedank hen hiervoor. Ik ben verheugd dat ik dit voorstel er in de eerste lezing door kan krijgen, met de steun van schaduwrapporteurs, die ik eveneens bedank.</p>
    </intervention>
    <intervention id="1-200" speaker_id="4483" name="Ieke van den Burg" is_mep="True" mode="spoken" role="rapporteur">
      <p sl="en">Mijnheer de Voorzitter, laat mij eerst twee inleidende opmerkingen maken. Ten eerste, is het thema statistieken kennelijk niet een erg opwindend onderwerp en wordt altijd aan het einde van de agenda geplaatst. Maar wat mij enigszins zorgen baart, is dat er politici, parlementsleden en anderen zijn die graag en veelvuldig klagen over het verstrekken van statistieken. Maar als er dan een gelegenheid is om daadwerkelijk iets te verbeteren, zijn zij niet actief betrokken bij het verbeteren van de situatie.</p>
      <p sl="en">Ten tweede, hoop ik dat de commissaris tenminste waardeert dat wij dit debat houden. Mevrouw Bowes en ik hebben gezegd dat het voor ons niet echt noodzakelijk is om een debat te houden. Maar het is belangrijk om het feit te benadrukken dat u iets aan de statistieken heeft gedaan, en deze kwestie verdient enige aandacht. Dus ik hoop dat u het ons niet kwalijk neemt dat wij u op dit tijdstip nog hier houden.</p>
      <p sl="en">Laat mij u dan feliciteren met de zeer concrete maatregelen die u heeft genomen ten opzichte van de problemen met statistieken die zich in het recente verleden verschillende malen voordeden. Ik weet dat u dit moest doen in de politieke manoeuvreerruimte die de Raad u heeft verleend, omdat wij ervan op de hoogte zijn dat de Europese Commissie de lidstaten niet kan verplichten om onafhankelijke bureaus voor de statistiek op te richten en ze voor te schrijven hoe ze te werk moeten gaan en hoe ze met cijfers en gegevens om moeten gaan.</p>
      <p sl="en">De ministers en parlementsleden die het luidst en krachtigst geklaagd hebben over het gebrek aan betrouwbaarheid van de cijfers van anderen, zijn tevens degenen die niet willen dat u zich met hun zaken bemoeit en hun autonomie aantast en hun manier van omgaan met statistieken. Dit is het probleemgedrag waar tegen op getreden moet worden.</p>
      <p sl="en">Maar in dit licht denk ik dat het verstandig van u was, commissaris, om via een pragmatische benadering vanuit de basis te focussen op beoordelingen van collega’s en een gedragscode, en de heersende structuur van het statistische stelsel te hervormen door een nieuwe adviesraad op hoog niveau in te stellen, waar mevrouw Bowles over sprak, en door het bestaande Europees Raadgevend Comité voor statistische informatie op economisch en sociaal gebied (CEIES), dat zich bezighield met economische en sociale statistieken, te hervormen tot een meer gestroomlijnd en kleiner raadgevend comité met een breder mandaat.</p>
      <p sl="en">In het verslag van mevrouw Bowles en mij hebben wij getracht dit nog meer te verbeteren, en de benadering van de Commissie te verstevigen en versterken. Tegelijkertijd hebben wij er – overeenkomstig uw voorstel – ook voor gezorgd dat deze twee nieuwe organen in de Europese familie naar behoren kunnen functioneren, en met meer onafhankelijkheid van de Commissie en Eurostat.</p>
      <p sl="en">Mogelijk strookt dit niet volledig met de bedoelingen van de Commissie; ik wil niettemin mijn waardering uitspreken voor de directeur-generaal van Eurostat voor het zeer grootmoedig aanvaarden van het feit dat wij hem zijn stemrechten ontnamen in het stelsel dat wij bedachten.</p>
      <p sl="en">Ik wil ook mijn waardering uitspreken voor het Portugese voorzitterschap, en voor mevrouw Cordeiro, voor de efficiënte wijze waarop zij de werkgroep van de Raad voorzat, en na onderhandeling met ons een overeenkomst in eerste lezing afsloot. Dit was een zeer efficiënte en zeer tijd- en bureaucratiebesparende procedure. Dus de heer Hans-Peter Martin, die ook gevraagd heeft het woord te voeren, kan een voorbeeld zien van hoe wij op een heel efficiënte manier dit soort medebeslissingsprocedures kunnen afhandelen.</p>
      <p sl="en">Laat mij in het kort een aantal van de aspecten van de adviesraad statistieken geven, wat ik schriftelijk zal doen. Als u het dossier leest, ziet u waar wij de wijzigingen hebben aangebracht, dus ik zal dit hier niet herhalen. Ik blijf trouw aan mijn wens dat deze twee organen daadwerkelijk enig bewustzijn en enige verbetering teweegbrengen in de wijze waarop de statistiekstelsels functioneren, en ons zullen helpen om betrouwbare cijfers te krijgen en onze economische activiteiten te baseren op betrouwbare gegevens.</p>
    </intervention>
    <intervention id="1-201" speaker_id="28193" name="Jean-Paul Gauzès" is_mep="True" mode="spoken">
      <p sl="fr">namens de PPE-DE-Fractie . – Mijnheer de Voorzitter, commissaris, dames en heren, de verbetering van het Europees statistisch systeem vindt plaats binnen het bredere kader van gezond economisch bestuur in de Unie en vooral van de aanpassing van het Groei- en Stabiliteitspact. Net als de Commissie en de lidstaten zou ik graag zien dat de kwaliteit van de statistische informatie omhooggaat. Of kan worden vastgesteld dat er sprake is van een buitensporig tekort, hangt mijns inziens af van de betrouwbaarheid van de gegevens. Onbetrouwbare gegevens zetten het hele Groei- en Stabiliteitspact op losse schroeven.</p>
      <p sl="fr">Willen we het Pact flexibel kunnen uitvoeren, waartoe via een hervorming tijdens de Europese Raad van maart 2005 werd besloten, dan moeten de benodigde cijfers onbetwistbaar en verifieerbaar zijn. Deze betrouwbaarheid is eveneens belangrijk met het oog op de uitbreiding van de eurozone. Wij moeten leren van de lessen uit het verleden! De Europese Unie heeft zich reeds genoodzaakt gezien de statistieken met betrekking tot het begrotingstekort en de schulden van een lidstaat opnieuw tegen het licht te houden; op dit moment willen verscheidene lidstaten toetreden tot de eurozone en dus zal de hoeveelheid te verwerken statistische informatie toenemen evenals het aantal partijen dat bij de discussies betrokken zal zijn.</p>
      <p sl="fr">Bij de voorgestelde verbetering van het Europees statistisch systeem gaat het erom de legitieme zorgen weg te nemen over de geldigheid van de gegevens die de lidstaten verstrekken, en over de wijze waarop deze gegevens worden gecontroleerd. We moeten voorkomen dat het hele statistische systeem onder verdenking komt te staan en dat het vermogen van Eurostat om de door de lidstaten verstrekte begrotingsgegevens te verifiëren, in twijfel wordt getrokken.</p>
      <p sl="fr">Daarom steun ik deze hervorming, die ten eerste zal leiden tot de oprichting van een Europees Raadgevend Comité voor communautair beleid inzake statistische informatie en ten tweede tot de instelling van een Europese Adviescommissie voor statistische governance. Beide organen kunnen actief helpen bij het toezicht op de uitvoering van de praktijkcode binnen het hele Europese statistische systeem.</p>
      <p sl="fr">Uiteraard steun ik de voorstellen van onze twee uitstekende rapporteurs.</p>
    </intervention>
    <intervention id="1-202" speaker_id="28244" name="Wolf Klinz" is_mep="True" mode="spoken">
      <p sl="de">namens de ALDE-Fractie . – Mijnheer de Voorzitter, commissaris, dames en heren, zoals u reeds hebt gezegd, commissaris, zijn statistieken van cruciaal belang voor de Europese Unie en de lidstaten op tal van beleidsterreinen. Willen we verkeerde beslissingen en onwelkome ontwikkelingen vermijden, dan moeten statistische gegevens betekenisvol, betrouwbaar, slechts voor één uitleg vatbaar en dus ook vergelijkbaar zijn. Helaas was dat tot nu toe niet altijd het geval. Daarom ben ik blij met de instelling van het Europees Raadgevend Comité voor statistische informatie en de Europese Adviescommissie voor statistische governance. Hopelijk krijgen beide organen het gezag dat zij nodig hebben door de amendementen die het Europees Parlement heeft ingediend.</p>
      <p sl="de">Laat ik allereerst benadrukken dat het Raadgevend Comité een onafhankelijke status krijgt en dat alle belanghebbenden daarin vertegenwoordigd worden. Het comité zal veel minder leden tellen dan de voorloper ervan, het Europees Raadgevend Comité voor statistische informatie op economisch en sociaal gebied (CEIES), en door de beperking van het aantal leden van 79 tot 24 zal het aanmerkelijk efficiënter kunnen werken. Ik ben verheugd over het feit dat de Europese toezichthouder voor gegevensbescherming stemrecht krijgt in het Raadgevend Comité, terwijl de directeur-generaal van Eurostat slechts een lidmaatschap zonder stemrecht wordt verleend. Daarmee wordt de onafhankelijkheid van het comité onderstreept.</p>
      <p sl="de">Ten tweede vormt de Europese Adviescommissie voor statistische governance een nuttige aanvulling op het Raadgevend Comité. De Adviescommissie zal de uitvoering van de praktijkcode bij alle statistische aangelegenheden bewaken en, naar ik hoop, actief bevorderen.</p>
      <p sl="de">We kunnen alleen maar hopen dat met behulp van deze beide organen de behoeften van gebruikers meer verankerd zullen worden in het statistisch werkprogramma en dat we ons de praktijkcode zodanig eigen maken dat de opzettelijke of onbewuste verschaffing van verkeerde informatie of onnauwkeurige gegevens in de toekomst tot het verleden gaat behoren.</p>
      <p sl="de">Tot slot wil ik beide rapporteurs hartelijk bedanken voor hun werk en voor hun bereidheid om controversiële onderwerpen open en constructief te bespreken.</p>
    </intervention>
    <intervention id="1-203" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">namens de UEN-Fractie . – Mijnheer de Voorzitter, ik wil mijn waardering uitspreken voor de verslagen die mevrouw Bowles en mevrouw Van den Burg hebben opgesteld.</p>
      <p sl="pl">Wij moeten ons bewust zijn van de rol van het Europees statistisch systeem, misschien wel het beste systeem ter wereld. Het gaat hier niet alleen maar om de duidelijkheid van lijsten met cijfers, tabellen of grafieken. Het belangrijkste punt is de betrouwbaarheid en volledigheid van statistische gegevens op het niveau van de Europese Unie, de lidstaten en ook – en dat wil ik met nadruk stellen – van de regio’s. Met het oog daarop is het essentieel de continuïteit van en toegang tot informatie te verzekeren. Daaraan wil ik toevoegen dat uitsluitend statistische gegevens die op dezelfde wijze volgens statistische beginselen zijn verzameld en geordend, betrouwbaar en transparant kunnen zijn en niet worden beïnvloed door kortetermijnbelangen of voorbijgaande prioriteiten. Uit mijn ervaring met regionaal beleid blijkt duidelijk dat zulke risico’s bestaan.</p>
      <p sl="pl">Daarom moeten we blij zijn dat we een statistisch programma van de EU voor 2008-2012 hebben. Om dat programma te laten functioneren, hebben we echter voldoende financiële middelen nodig en boven alles adequaat overleg, toezicht op de praktijkcode voor statistische procedures en statistiekenbeheer. Dat is erg belangrijk gezien de verschillende systemen die de lidstaten gebruiken en de noodzaak deze op elkaar af te stemmen en uniform te maken op het niveau van de 27 landen en bureaus voor de statistiek en van Eurostat. In dit kader geef ik graag mijn steun aan deze verslagen.</p>
    </intervention>
    <intervention id="1-204" speaker_id="4238" name="Hans-Peter Martin" is_mep="True" mode="spoken">
      <p sl="de">Mijnheer de Voorzitter, er bestaat een algemene consensus over hoe belangrijk statistieken zijn en niet alleen onder de mensen die hier vanavond nog op dit late uur zijn gekomen. De vraag is of we het doel dat we, naar ik veronderstel, allemaal nastreven, kunnen bereiken met de maatregelen die hier worden voorgesteld. Ik was verbaasd, commissaris, toen u het had over nog een nieuwe verordening die u met ons wilt bespreken. Misschien kunt u ons vertellen of de bepalingen daarvan eveneens betrekking hebben op deze adviesorganen.</p>
      <p sl="de">Mijn tweede vraag luidt als volgt: met adviesorganen bestaat altijd het grote inherente gevaar dat zij zich autonoom gaan gedragen en alles uitspinnen. Was het niet verstandiger geweest, eventueel met behulp van managementconsultants, kort, beknopt en helder de problemen met Eurostat te evalueren en vervolgens tot snelle overeenstemming met het Parlement te komen in plaats van de zaak opnieuw in de ijskast te zetten en op de lange baan te schuiven? We weten inmiddels allemaal wel dat de koppeling tussen Eurostat en de nationale bureaus voor statistiek de kern van het probleem vormt. Een adviesorgaan kan het probleem hoogstens weer op de agenda zetten, maar het zal zeker niet zorgen voor werkelijke transparantie en efficiëntie.</p>
    </intervention>
    <intervention id="1-205" speaker_id="photo_generic" name="Joaquín Almunia" is_mep="True" mode="spoken">
      <p sl="es">lid van de Commissie . − Mijnheer de Voorzitter, ten eerste wil ik u allemaal, vooral de rapporteurs maar ook alle anderen die tijdens dit debat het woord hebben gevoerd, bedanken voor uw betrokkenheid en samenwerking bij de verbetering van de statistische governance in de Europese Unie. Verder wil ik u bedanken voor het feit dat u via de hervorming van het tweede comité de gebruikers meer gaat betrekken bij het economische en maatschappelijke leven in Europa. Dit alles met als doel een beter statistisch systeem tot stand te brengen dat geloofwaardiger is dan voorheen.</p>
      <p sl="es">We hebben hier te maken met een systeem en zoals mevrouw Van den Burg heeft gezegd, moeten zowel het Europese bureau voor de statistiek (Eurostat) als diens nationale tegenhangers in staat zijn aan onze wensen en verwachtingen te voldoen; zij moeten samenwerken, hun werkzaamheden coördineren en elkaar aansporen; vandaar dat ik zeer positief aankijk tegen de praktijkcode en de manier waarop deze wordt toegepast. Ik hoop dat dit nieuwe orgaan zijn eigen waarde juist weet te schatten en zichzelf kan aansporen om toekomstgericht te werken; op vele terreinen is het immers erg belangrijk toegang tot goede statistieken te hebben.</p>
      <p sl="es">De heer Gauzès refereerde aan het Groei- en Stabiliteitspact. Dat heb ik in mijn eerste toespraak ook gedaan. Voor het toezicht op de begrotingsdiscipline in dit multilaterale kader zijn betrouwbare cijfers erg belangrijk. Wanneer het om de financiering van de Europese Unie op basis van het nationale product gaat, zijn betrouwbare cijfers eveneens erg belangrijk; verder zijn een betrouwbare prijsindex en statistieken over externe handel, externe investeringen, handelspatronen of geldstromen erg belangrijk.</p>
      <p sl="es">Bij alle punten die we tijdens het vorige onderwerp – energie – hebben besproken of in mijn geval beluisterd, wordt buitengewoon veel waarde gehecht aan energiestatistieken. Hetzelfde geldt voor statistieken over immigratie of zaken die verband houden met wat tot op heden de derde pijler wordt genoemd. Er zijn talloze activiteitengebieden waarvoor goede statistieken nodig zijn. Dat geldt voor vrijwel alle activiteiten van de Europese Unie. Het belang van dit debat is dus zonneklaar, al is het om met de woorden van mevrouw Van den Burg te spreken een niet erg “sexy” onderwerp. Ik hoop dat de beide organen kunnen waarmaken wat wij in deze twee verordeningen van hen verlangen.</p>
      <p sl="es">Een andere zeer belangrijke reeks voorschriften vormt de op handen zijnde “statistiekwet”. Gezien dit pakket en de zeer waardevolle inspanningen van Eurostat, alle ambtenaren van Eurostat en die van de nationale bureaus voor de statistiek van de 27 lidstaten, hoop ik dat in de komende jaren elke twijfel over de kwaliteit van de Europese statistieken indien mogelijk zal worden weggenomen. Verder hoop ik dat hierdoor ons beleid en onze besluitvorming doeltreffender worden, met een betere afstemming op de eisen en verlangens van Europese burgers. Daar gaat het immers in essentie om wanneer we over statistiek spreken.</p>
    </intervention>
    <intervention id="1-206" speaker_id="28380" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt woensdag 24 oktober plaats.</p>
    </intervention>
  </section>
  <section id="creitem19" title="19. Agenda van de volgende vergadering: zie notulen"/>
  <section id="creitem20" title="20. Sluiting van de vergadering"/>
</text>
