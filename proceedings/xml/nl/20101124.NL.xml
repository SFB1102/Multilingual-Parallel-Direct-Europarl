<?xml version='1.0' encoding='utf-8'?>
<text id="20101124.NL" lang="nl" date="2010-11-24" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Handelsovereenkomst ter bestrijding van namaak (ACTA) (ingediende ontwerpresoluties): zie notulen"/>
  <section id="creitem3" title="3. Uitvoeringsmaatregelen (artikel 88 van het Reglement): zie notulen"/>
  <section id="creitem4" title="4. Conclusies van de Europese Raad over economische governance (28-29 oktober) (debat)">
    <intervention id="3-008" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde is het debat van prioritair belang over de conclusies van de Europese Raad over economische governance (28-29 oktober) [2010/2654(RSP) ].</p>
      <p sl="nl">Ik wil de voorzitter van de Raad, de heer Van Rompuy, en de voorzitter van de Commissie, de heer Barroso, van harte welkom heten in het Parlement. Tevens zijn vertegenwoordigers van het Belgische voorzitterschap en van de Commissie aanwezig. We beginnen met de informatie die de voorzitter van de Raad, de heer Van Rompuy, ons zal geven.</p>
    </intervention>
    <intervention id="3-009" speaker_id="photo_generic" name="Herman Van Rompuy" is_mep="True" mode="spoken">
      <p sl="en">voorzitter van de Europese Raad . − Mijnheer de Voorzitter, de Europese Raad heeft tijdens zijn bijeenkomst van 28 en 29 oktober gesproken over de economische governance van de Unie, met name op basis van het verslag van de taskforce economische governance. De Europese Raad heeft dit verslag onderschreven, en de gebeurtenissen die sindsdien hebben plaatsgevonden – en ik heb het met name over Ierland – hebben aangetoond hoe belangrijk dit vraagstuk algemeen gesproken is en met name hoe noodzakelijk het snel inzetbaar financieel mechanisme is waarover wij in mei een besluit hebben genomen.</p>
      <p sl="en">Ik moet hulde betuigen aan de ministers van Financiën die de afgelopen week snel in actie zijn gekomen en wil onderstrepen dat dit een blijk is van onze vastberadenheid om de stabiliteit van de euro te waarborgen.</p>
      <p sl="en">“De financiële steun van de EU en de eurozone zal deel uitmaken van een krachtig beleidsprogramma waarover de Commissie en het IMF, in verbinding met de Europese Centrale Bank, samen met de Ierse autoriteiten zullen onderhandelen. [ …] Gelet op de sterke fundamentals van de Ierse economie zou het met een vastberaden uitvoering van het programma mogelijk moeten zijn om terug te keren tot robuuste en duurzame groei en tegelijkertijd de economische en sociale cohesie te waarborgen”. Ik citeer hier de Eurogroep en de Ecofin-ministers.</p>
      <p sl="en">De taskforce was geen intergouvernementele conferentie maar was belast met de herziening van onze werkmethoden, prioriteiten en procedures op dit gebied. Wij hebben geprobeerd een juist evenwicht te vinden tussen enerzijds de vaststelling van een algemeen Europees kader met betrekking tot de noodzaak buitensporige financiële tekorten en economische onevenwichtigheden binnen de Unie te vermijden, en anderzijds de mogelijkheden voor de nationale regeringen om vrij te beslissen wat zij willen belasten en hoe zij hun geld willen uitgeven overeenkomstig hun nationale beleidsprocedures en het Europees recht.</p>
      <p sl="en">Wij willen verzekeren dat elke lidstaat volledig rekening houdt met de gevolgen van economische en financiële besluiten voor zijn partners en voor de stabiliteit van de Europese Unie in haar geheel. Tegelijkertijd willen wij dat de Unie een groter reactievermogen krijgt als het beleid in een bepaalde lidstaat risico’’s voor de rest van de Unie met zich meebrengt.</p>
      <p sl="en">Net als de andere aanbevelingen van de taskforce sluiten ook deze zeer nauw aan bij de voorstellen van de Commissie. Bovendien heb ik deze vraagstukken twee keer besproken met de fractievoorzitters van het Europees Parlement en met de voorzitters van de bevoegde commissies, overeenkomstig het door u gewenste model.</p>
      <p sl="en">Eén verduidelijking: sommigen zeggen teleurgesteld te zijn over het feit dat er niet meer automatisme in de besluitvorming is. Welnu, wij stellen juist meer automatisme voor. De Raad – want het is de Raad die dit volgens het Verdrag moet doen – zal besluiten over sancties op basis van de zogenaamde “omgekeerde meerderheid”. Dat wil zeggen dat een voorstel van de Commissie is aangenomen tenzij een gekwalificeerde meerderheid ertegen stemt, terwijl tot nu toe een meerderheid nodig was om sancties goed te keuren.</p>
      <p sl="en">Enkele weken geleden waren er nog lidstaten die heel weinig voelden voor een omgekeerde meerderheid. Dit is nu een echte doorbraak. Verder heeft de taskforce een reeks andere maatregelen voorgesteld voor de versterking van het stabiliteitspact, bijvoorbeeld met betrekking tot meer beleidscoördinatie (het Europees semester), juiste statistieken en onafhankelijke financiële adviezen.</p>
      <p sl="en">De lidstaten moeten wel beseffen dat hun beleidsbesluiten een weerslag hebben op al hun partners en op de Unie in haar geheel. Dit is de grote les die wij leren uit de crisis. Een algemene opmerking: de taskforce was een beleidskader dat tot doel had snel consensus te verwezenlijken. Alle doorbraken die wij hebben gerealiseerd moeten nu hun beslag krijgen in wetsteksten. Dat werk moet worden gedaan door de Commissie, de Raad en het Parlement. Ik vertrouw erop dat alle instellingen ervoor zullen zorgen dat de vaart erin blijft. Dat is een verantwoordelijkheid van doorslaggevend belang.</p>
      <p sl="en">Het derde en laatste hoofdelement van de taskforce brengt mij meteen ook bij de follow-up ervan. Om de stabiliteit van de eurozone in haar geheel te waarborgen bevelen wij een robuust en geloofwaardig, permanent crisismechanisme aan. Alle staatshoofden en regeringsleiders zijn het met die noodzaak eens, evenals met het feit dat daarvoor een beperkte wijziging van het Verdrag nodig is.</p>
      <p sl="en">Voordat ik dit punt afsluit wil ik nog onderstrepen dat de werkzaamheden met betrekking tot het stabiliteitspact niet enkel gericht zijn op het uitdelen van straffen aan lidstaten of op het rechtzetten van fouten uit het verleden. Het is belangrijk dit in een bredere context te bekijken. Wij mogen de meer algemene uitdaging, te weten een verbetering van de Europese structuur, de duurzame groeipercentages en de algemene economische performance, niet uit het oog verliezen.</p>
      <p sl="en">Dit was het kernpunt van de EU 2020-strategie, waarover de Europese Raad eerder dit jaar tot overeenstemming is gekomen. Het antwoord aan degenen die vrezen dat bezuinigingen zullen leiden tot lagere groeicijfers, luidt dat de aandacht sterker moet worden toegespitst op de onderliggende structurele factoren die onze economische performance aantasten en dat deze moeten worden verholpen. Dat zal het hoofddoel zijn van de bijeenkomsten van de Europese Raad in februari en maart volgend jaar.</p>
      <p sl="en">De Europese Raad heeft ook een korte discussie gevoerd over zaken met betrekking tot de Europese begroting. Deze discussie werd onder meer gestimuleerd door de toespraak die uw Voorzitter bij de opening van de bijeenkomst heeft gehouden. Wij hebben afgesproken hier in december op terug te komen.</p>
      <p sl="en">In afwachting daarvan hebben wij in onze conclusies eenvoudigweg gezegd, en ik citeer: “Het is van essentieel belang dat in de begroting van de Europese Unie en in het komende meerjarig financieel kader de inspanningen van de lidstaten tot uitdrukking komen om door middel van consolidatie tekorten en schulden beter in de hand te houden. De Europese Raad zal” – en ik onderstreep dit – “met inachtneming van de rol van de onderscheiden instellingen en de noodzaak om de doelstellingen van Europa te realiseren, tijdens zijn volgende bijeenkomst bespreken hoe de uitgaven op Europees niveau hieraan een passende bijdrage kunnen leveren”.</p>
      <p sl="en">Ik wil u verzekeren dat wij de nieuwe rol van het Parlement krachtens het Verdrag van Lissabon erkennen. Wij hebben natuurlijk als Europese Raad geen standpunt ingenomen ten aanzien van de begrotingsprocedure 2011, daar deze een zaak is van de Raad van ministers en het Parlement.</p>
      <p sl="en">Als voorzitter van de Europese Raad verzoek ik alle betrokken partijen om hun overleg voort te zetten en binnen een zo kort mogelijk tijdbestek tot een compromis over de begroting 2011 te komen. In een eventueel compromis moet rekening worden gehouden met de diverse zorgen en moet natuurlijk ook het Verdrag worden geëerbiedigd.</p>
      <p sl="en">Deze Europese Raad bood ook de gelegenheid – zoals alle Europese Raden – om gemeenschappelijke standpunten van de Europese Unie voor te bereiden in de aanloop naar belangrijke internationale gebeurtenissen. In dit geval was onze aandacht gericht op de voorbereiding van de G20, de klimaatconferentie in Cancún en een aantal bilaterale toppen.</p>
      <p sl="en">Wat de G20 betreft – die nu natuurlijk achter de rug is – hebben wij overeenstemming bereikt over de prioriteiten, die daarna door de vertegenwoordigers van de Unie en door de lidstaten in de G20 werden behartigd. Een van de prioriteiten was ervoor te zorgen dat de Basel III-overeenkomsten inzake kapitaalvereisten en de hervorming van het IMF werden goedgekeurd. Wat dit laatste betreft wil ik benadrukken dat deze hervorming een mijlpaal is en mogelijk is geworden dankzij de open en constructieve benadering van de Europeanen. Wij hebben twee zetels opgegeven om tot een slotakkoord te kunnen komen, en aldus hebben wij een groot deel van de aanpassingsinspanningen voor onze rekening genomen.</p>
      <p sl="en">Wat betreft het vraagstuk van de onevenwichtigheden in de wereldeconomie en het wisselkoersbeleid waren de discussies in de aanloop naar de G20-bijeenkomst gespannen. De top heeft een juiste analyse gemaakt en een procedure afgesproken. Wij zijn verheugd over de besluiten om een aantal indicatoren voor onevenwichtigheden in te voeren en om in 2011 een evaluatie te maken. Van cruciaal belang is nu dat overeenstemming wordt bereikt over beleidsconclusies en indien nodig over corrigerend optreden op basis van de evaluatie.</p>
      <p sl="en">Wat betreft Cancún heeft de Europese Raad ook het standpunt van de EU ten aanzien van de eind deze maand van start gaande onderhandelingen voorbereid. Sinds Kopenhagen vorig jaar hebben talrijke – formele en informele – besprekingen plaatsgevonden, maar deze vorderen langzaam en blijven heel moeilijk. Cancún zal waarschijnlijk slechts een tussenstap zijn op weg naar een mondiaal kader voor de bestrijding van klimaatverandering. De Europese Unie betreurt dit natuurlijk.</p>
      <p sl="en">Wat tot slot onze bilaterale toppen betreft, heeft de Europese Raad besprekingen gevoerd over onze prioriteiten en strategieën voor de komende toppen, vooral met de Verenigde Staten, Rusland, Oekraïne, India en Afrika. Dit is uitermate behulpzaam voor voorzitter Barroso en mijzelf. Daarmee wordt verzekerd dat wij bij dergelijke gelegenheden niet alleen voor de instellingen in Brussel spreken maar voor alle 27 lidstaten. Ik ben van plan om hiervan een vast onderdeel van de bijeenkomsten van de Europese Raad te maken.</p>
      <p sl="en">Collega’s, daarmee besluit ik mijn samenvatting van de laatste bijeenkomst van de Europese Raad die een maand geleden plaatsvond. Ik zal hoe dan ook mijn werkmethode voortzetten en de fractievoorzitters onmiddellijk, binnen een paar uur na het einde van elke bijeenkomst van de Europese Raad, een briefing geven. Ik luister nu graag naar uw meningen.</p>
    </intervention>
    <intervention id="3-010" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, geachte afgevaardigden, als in de politiek een week lang is, kan een maand een eeuwigheid lijken. Er is veel gebeurd sinds de laatste Europese Raad, en dan denk ik vooral aan de recente gebeurtenissen in Ierland. Nu willen wij een nieuwe, beslissende stap zetten om de financiële stabiliteit van Ierland, de eurozone en heel de Europese Unie te waarborgen. De twee instrumenten die wij in mei in het leven hebben geroepen zijn effectieve instrumenten, die kunnen bewerkstellingen waarvoor ze zijn opgezet. Ierland moet enkele heel specifieke problemen aanpakken en deze instrumenten kunnen daarbij helpen. Deze maatregelen zouden de Ierse economie de mogelijkheid moeten bieden om terug te keren op het pad van duurzame groei doordat zij inspelen op haar fundamentele sterke punten.</p>
      <p sl="en">De afgelopen paar maanden waren een regelrechte uitdaging. Wij hebben een lange weg afgelegd maar het werk is nog niet af. Er worden veranderingen aangebracht in onze economische governance. De door voorzitter Van Rompuy voorgezeten taskforce heeft zijn resultaten gepresenteerd, en die zijn heel positief. Dankzij de belangrijke bijdragen van de Commissie is de taskforce erin geslaagd tot brede overeenstemming te komen over de wetgevingsvoorstellen van de Commissie. De taskforce heeft ook andere heel belangrijke aspecten van de economische governance behandeld.</p>
      <p sl="en">Van cruciaal belang is dat striktere financiële regels en een ruimer economisch toezicht zijn behouden. Beide zijn hoekstenen van het Commissiepakket. Ik heb herhaaldelijk benadrukt hoe belangrijk het is dat het nieuwe kader zo spoedig mogelijk operationeel wordt, en daarom was ik blij dat de Europese Raad steun gaf aan ons idee van een versnelde aanpak en zichzelf tot doel stelde om uiterlijk in de zomer 2011 tot een akkoord te komen over de wetgevingsvoorstellen van de Commissie.</p>
      <p sl="en">Het is opvallend dat de verzoeken van afgelopen september aan de Commissie om wetgevingsvoorstellen te presenteren nu als het ware zijn omgezet in een verlangen om deze voorstellen op basis van de versnelde procedure te behandelen. Nu zal in de komende maanden de normale wetgevingsprocedure moeten worden afgewikkeld. Ik reken erop dat de communautaire methode net zo deugdelijk zal blijken te zijn als in het verleden en ons zal helpen de economische governance in de eurozone en in Europa te versterken.</p>
      <p sl="en">Ik geloof dat wij uiteindelijk zullen uitkomen bij strenge regels gebaseerd op adequate stimulansen voor naleving, semiautomatische implementatie en een effectief kader voor de aanpak van de meer algemene macro-economische onevenwichtigheden. Wij hebben behoefte aan een versterkte en rigoureuze economische governance om stabiele en duurzame groei te kunnen bewerkstellingen. Dat is namelijk van cruciaal belang voor de werkgelegenheid en de welvaart van onze burgers.</p>
      <p sl="en">Een permanent mechanisme voor crisisbeheer in de eurozone is een essentieel onderdeel van de puzzel. Het momenteel van kracht zijnde tijdelijke mechanisme zal in 2013 aflopen en daarom is het zeer belangrijk dat wij voordien iets in het leven hebben geroepen dat geloofwaardig, robuust en duurzaam is en dat in de essentiële technische realiteit is geworteld. Daarom heeft de Commissie reeds een begin gemaakt met de voorbereidende werkzaamheden met betrekking tot de algemene kenmerken van het toekomstige mechanisme van de eurozone. Dit nieuwe mechanisme moet gezien worden in de context van onze algemene inspanningen om de economische governance in de Europese Unie en de eurozone te versterken. Onze voorbereidingen daarvoor geschieden in nauw overleg met de voorzitter van de Europese Raad.</p>
      <p sl="en">Ik wil echter duidelijk maken dat, ook al wordt dit mechanisme gefinancierd uit de nationale begrotingen, het een “Europees” initiatief blijft en dat met het oog op een goede werking ervan kan worden geput uit de ervaring, onafhankelijkheid en onpartijdigheid van de Commissie. Dit mechanisme zal drie hoofdbestanddelen hebben: een programma voor macro-economische aanpassing, een financieringsregeling en betrokkenheid van de particuliere sector. Dit laatste bestanddeel kan diverse vormen krijgen, maar ik moet van meet af aan duidelijk maken dat welk besluit ook genomen wordt met betrekking tot de betrokkenheid van de particuliere sector, een en ander pas na 2013 van toepassing zal zijn.</p>
      <p sl="en">De staatshoofden en regeringsleiders hebben unaniem besloten dat er voor de oprichting van dit mechanisme een Verdragswijziging nodig is. Toen wij vorig jaar het Verdrag van Lissabon afrondden, had niemand kunnen denken dat er zo snel al weer wijzigingen zouden worden voorgesteld. Wij weten echter allen dat een dergelijk proces nooit van een leien dakje gaat, en wij weten allen dat het risico’s met zich meebrengt. Dat is een van de redenen waarom ik – gedurende en zelfs vóór de Europese Raad – heb verklaard dat wij niet mogen instemmen met een wijziging van het Verdrag die de stemrechten van de lidstaten op losse schroeven zet. Tot mijn genoegen is dit argument aanvaard en heeft men afgesproken dat er enkel een beperkte, ja zelfs zeer doelgerichte wijziging zal plaatsvinden.</p>
      <p sl="en">Het is voor ons ook zinvol dat wij een zo rechtlijnig mogelijk proces volgen. Daarom wil ik ervoor waarschuwen dat wij niet in de verleiding mogen komen om hieraan andere onderwerpen te koppelen, onderwerpen die hier niets mee uit te staan hebben.</p>
      <p sl="en">Al deze activiteiten vinden niet in een vacuüm plaats. De Europese Raad, de G20-top en de EU/VS-top in Lissabon van vorig weekend zijn allemaal bouwstenen, onderdelen van een groter plan om opnieuw stabiliteit en groei in Europa te bewerkstelligen. Over de G20-top zullen wij tijdens het debat hierna in dit Parlement spreken, en daarom zal ik nu heel kort ingaan op de zeer belangrijke EU/VS-top in Lissabon.</p>
      <p sl="en">De sfeer tijdens de top was vertrouwelijk, vriendschappelijk en gefocust. Voorzitter Van Rompuy en ik hebben met president Obama afgesproken dat er behoefte is aan een trans-Atlantische agenda voor groei en werkgelegenheid, evenals aan convergerende regelgeving en tijdige raadpleging over vraagstukken als mededinging en wereldwijde hervormingen. Wij hebben de ministers en commissarissen opgedragen schot te brengen in deze concrete werkzaamheden via met name het Trans-Atlantisch Economisch Forum.</p>
      <p sl="en">Andere belangrijke agendapunten betroffen de wereldeconomie, de G20 en de opkomende economieën. Mijn stelling is dat de Europese Unie haar doelstellingen alleen kan bereiken als zij actief wordt op alle beleidsterreinen, als zij munt slaat uit de betrekkingen met al haar belangrijke partners, als zij de haar ter beschikking staande invloed op een geïntegreerde wijze gebruikt op elk niveau, nationaal, Europees en mondiaal . Eén ding is duidelijk: wij zullen extern meer invloed kunnen uitoefenen als wij intern, binnen de Europese Unie, tot overeenstemming kunnen komen. Wat dat betreft ben ik enigszins bezorgd omdat met een aantal onlangs ingenomen standpunten niet is bijgedragen aan de doelgerichtheid en samenhang van ons gezamenlijk optreden.</p>
      <p sl="en">Ik denk dat de vooruitgang die wij tot nu toe bij het vraagstuk van de economische governance hebben geboekt, aangeeft dat wij met voldoende politieke wil van alle kanten Europa sterker kunnen maken in de wereld, ten behoeve van onze burgers. Laat echter duidelijk zijn dat wij daarvoor wel politieke wil nodig hebben, dat wij ons bewust moeten zijn van het gemeenschappelijk doel. Dit geldt niet alleen voor de Europese instellingen maar ook voor alle lidstaten. Dit is dan ook de oproep die ik vandaag wil doen: meer coherentie, meer convergentie, meer bewustzijn van het gemeenschappelijk doel.</p>
    </intervention>
    <intervention id="3-011" speaker_id="4342" name="Joseph Daul" is_mep="True" mode="spoken">
      <p sl="fr">namens de PPE-Fractie . – Mijnheer de Voorzitter, dames en heren, uit een enquête waarover ik gisteren in een krant heb gelezen, blijkt dat 70 procent van de Fransen van mening is dat zij nog steeds midden in een crisis zitten en dat die nog niet is opgelost. Ik ben er zeker van dat een bredere enquête in Europa dezelfde resultaten zou opleveren.</p>
      <p sl="fr">Wij moeten derhalve reageren op de legitieme zorgen van onze medeburgers. Zij maken moeilijke tijden door en kunnen niet wachten op de trage en complexe besluitvorming op Europees en mondiaal niveau. Velen van hen hebben mij tevens gevraagd wat wij doen en wat Europa doet voor hen en hun gezinnen. De mensen zijn bang. Tegelijkertijd zie ik dat steeds meer politici en steeds meer landen, zelfs in dit Parlement, die angst en bezorgdheid gebruiken, manipuleren en misbruiken zonder voorstellen te doen.</p>
      <p sl="fr">Deze populistische benadering, die onze politiek vergiftigt, is een ernstige zaak, en ik hecht eraan hier te zeggen dat wij de reële en ernstige problemen waarmee onze landen en Europa in de wereld kampen, niet op deze wijze kunnen oplossen. Ik vind dat het de taak is van de politieke partijen en van de fracties die dit populisme en deze demagogie verwerpen, om meer van zich te laten horen.</p>
      <p sl="fr">Nee, we kunnen de crisis niet oplossen door onze kop in het zand te steken of onze toevlucht te nemen tot protectionisme. Nee, er bestaat geen snelle of gemakkelijke oplossing voor de crisis waarmee wij worden geconfronteerd. Nee, het is niet mogelijk om de solidariteit los te laten of de inspanningen op te geven om al onze landen sterker te maken met het oog op de globalisering, om uiteindelijk tot de slotsom te komen dat wij partners nodig hebben in woelige tijden.</p>
      <p sl="fr">Wij moeten bepaalde lessen trekken uit de gebeurtenissen in Ierland, en dat is geen kritiek aan het adres van Ierland, mijnheer de voorzitter van de Raad, mijnheer de voorzitter van de Commissie. Wij moeten lessen trekken omdat de problemen waarmee dit land kampt, niet alleen te wijten zijn aan de banken maar ook aan het fiscale en economische beleid dat de huidige regering sinds jaren voert. Deze Keltische tijger, die in zijn eentje heeft gewerkt aan zijn groei, met een bijzonder belastingstelsel, minimale regelgeving voor banken en een investeringswetgeving zonder weerga in de Europese Unie, wordt thans geconfronteerd met een uiteenspattende vastgoedzeepbel, huishoudens met torenhoge schulden, een recordwerkloosheid en aangeslagen banken. De Ierse regering heeft voor het gehele bankenstelsel garanties afgegeven van 480 miljard euro, drie keer het bbp, waardoor het overheidstekort wordt verhoogd tot 32 procent.</p>
      <p sl="fr">De Ierse regering heeft vandaag gevraagd om Europese solidariteit en deze terecht gekregen. Ik juich dit toe. Zoals commissaris Rehn maandag juist in dit Parlement heeft gezegd, zal de hulp die Ierland weldra krijgt, zorgen voor stabiliteit in de gehele eurozone. Heeft de Ierse regering echter zelf de afgelopen jaren, bijvoorbeeld bij toetreding tot de EU, blijk gegeven van die Europese solidariteit die Dublin thans terecht krijgt?</p>
      <p sl="fr">Hoe vaak hebben de lidstaten niet geprobeerd hun belastingwetgeving te harmoniseren – een noodzakelijke voorwaarde voor een goede governance van de euro, zoals thans eens te meer blijkt? En iedere keer weer verzet hetzelfde handjevol landen zich hiertegen.</p>
      <p sl="fr">Ik wijs de beschuldigende vinger naar niemand, maar ik denk dat het de hoogste tijd is dat wij voor de toekomst lessen trekken uit dit gedrag. Ik heb herhaalde malen in dit Parlement gezegd dat een crisis een kans biedt om te veranderen. Wij moeten niet bang zijn om sommige van onze gewoonten te veranderen die niet de positieve gevolgen hebben gehad waarop wij rekenden.</p>
      <p sl="fr">Dames en heren, de maatregelen die de Europese Raad enkele weken geleden heeft goedgekeurd, en de beleidslijnen die zijn overeengekomen tijdens de G20 in Seoul, zijn een stap in de goede richting, maar zij gaan niet ver genoeg. Met andere woorden: we moeten ons bewust worden van de noodzaak tot samenwerking in Europa en tussen grote regionale blokken om te kunnen reageren op de instabiliteit van financiële markten en de onevenwichtigheden in de handel, en tevens om een valutaoorlog te voorkomen.</p>
      <p sl="fr">Wij weten allen dat onze landen alleen niet in staat zijn om voor al deze onderwerpen een levensvatbare langetermijnoplossing te vinden die voldoet aan de verwachtingen van de 500 miljoen Europeanen die – ik heb dit reeds aan het begin gezegd – van hun politici, dat wil zeggen van ons allen hier en thuis in onze hoofdsteden, verwachten dat zij toekomstgerichte besluiten nemen.</p>
      <p sl="fr">Mijnheer de Raadsvoorzitter, als de crisis ons iets heeft geleerd, is het wel dat de oplossingen van gisteren niet per se die van morgen zijn. Wij betalen er een hoge prijs voor dat wij ons in een tijd van crisis hiervan bewust worden, maar wij zullen een nog hogere prijs betalen indien wij dat blijven negeren. Ik verzoek de Europese instellingen en de regeringen van onze lidstaten te veranderen, politieke lessen te trekken uit de crisis en niet langer pas naar solidariteit te streven wanneer het te laat is.</p>
      <p sl="fr">Mijnheer de Voorzitter, ik wil nog één ding zeggen. Het gaat niet om een gevecht tussen de Raad en het Parlement; het gaat om de toepassing van de verdragen, om solidariteit, om samenwerking. Dat is de boodschap die ik wil aan u overbrengen opdat wij deze crisis kunnen overwinnen omwille van onze medeburgers.</p>
    </intervention>
    <intervention id="3-012" speaker_id="1911" name="Martin Schulz" is_mep="True" mode="spoken">
      <p sl="de">namens de S&amp;D-Fractie . – Mijnheer de Voorzitter, bij de voorzitter van de Europese Raad beluister ik een andere toon dan bij de voorzitter van de Commissie. De voorzitter van de Raad heeft ons een verslag gepresenteerd en, mijnheer Van Rompuy, als ik dat een beetje op me laat inwerken kan ik maar één conclusie trekken: alles gaat prima. Als ik echter naar de heer Barroso luister, krijg ik eerder de indruk dat, en ik citeer, “met een aantal onlangs ingenomen standpunten niet is bijgedragen aan de samenhang”. Dat zegt de voorzitter van de Commissie over de Raad, waar volgens u volledige eensgezindheid heerst.</p>
      <p sl="de">Nee, de realiteit in Europa is anders. De realiteit in Europa ziet er zo uit dat de EU uiteenvalt in drie delen: het Duits-Franse bestuur, de rest van de eurozone en de overige landen die niet bij de eurozone horen, met een status aparte voor het Verenigd Koninkrijk. Dat is de realiteit in Europa.</p>
      <p sl="de">En de status aparte van het Verenigd Koninkrijk vraagt onze bijzondere aandacht. Het Duits-Franse bestuur Merkel-Sarkozy heeft een deal gesloten met de heer Cameron. Dat weet iedereen en dat moet ook uitgesproken worden. De deal luidt als volgt: “Ik heb een verdragsherziening nodig voor het stabiliteitspact.” “Oké,” zegt Cameron, “dat is niet gemakkelijk voor mij, omdat ik een paar backbenchers in het Lagerhuis heb zitten die dat niet willen; dan krijg ik een andere begroting.” Dan zeggen mevrouw Merkel en de heer Sarkozy: “Ja, goed, zo doen we het.”</p>
      <p sl="de">Dat is de realiteit in Europa. Dit heeft niet alleen helemaal niets te maken met gemeenschapszin, dit is een proces dat funest is voor de coherentie in de Europese Unie, en op termijn ook voor de Europese Unie zelf. Ik ben bang dat er mensen zijn die hier belang bij hebben. Die gaan hier hard bij applaudisseren. Daar zitten de collega’s.</p>
      <a text="(Applaus)"/>
      <p sl="de">Als we niet willen dat deze mensen het op dit continent voor het zeggen krijgen, moeten we Europa een andere koers laten varen.</p>
      <a text="(Interrupties)"/>
      <p sl="de">Ik zal proberen om door te gaan. De heer Langen is altijd licht ontvlambaar. De hervorming van het stabiliteitspact in de EU wordt afhankelijk gemaakt van de toestemming van een land dat niet eens bij de euro hoort. Mevrouw Merkel stemt in met een herziening van het Verdrag op een moment dat niemand in dit Parlement kan voorspellen wat er in Ierland gaat gebeuren. En ik weet niet of de herziening van het EU-Verdrag door Ierland zo gemakkelijk zal worden geaccepteerd als uw verslag over de Europese Raad ons doet geloven.</p>
      <p sl="de">Mevrouw Merkel zegt dat we de private sector erbij moeten betrekken. Over de private sector in Ierland wil ik graag een vraag aan u stellen, mijnheer Rehn. Hoe is het eigenlijk mogelijk dat de Ierse banken zijn geslaagd voor de stresstests? Zou u ons dat kunnen zeggen?</p>
      <p sl="de">Het optreden van mevrouw Merkel is een stresstest voor de euro. Ik zal u zeggen wat er aan de hand is: deelname van de private sector is goed en juist. Wij hebben in het Europees Parlement – en daar sta ik nog steeds achter – met grote meerderheid besloten hoe de private sector mee moet doen, namelijk door de invoering van een Europese belasting op financiële transacties.</p>
      <a text="(Applaus)"/>
      <p sl="de">Op de G8-top is dit kort ter sprake geweest, en toen hebben ze gezegd: “Nee, we willen geen belasting op financiële transacties.” Toen hebben wij gezegd: “Ja, oké, laat maar zitten dan.” ‘s Middags bij de thee is de belasting op financiële transacties begraven. Als er één manier is om de private sector erbij te betrekken en deze sector ook te raken, is het deze wel. Nu zeggen ze dat het Verenigd Koninkrijk dit niet wil. Bepaalt het Verenigd Koninkrijk eigenlijk alles in Europa? Is het dan misschien een idee om bijvoorbeeld al in de eurozone te beginnen met de belasting op financiële transacties, en te zeggen dat we op deze manier binnen de eurozone de private financiële sector erbij betrekken?</p>
      <a text="(Interrupties)"/>
      <p sl="de">Ik herhaal even wat hij heeft gezegd, zodat de tolken het ook kunnen zeggen: “Eén volk, één rijk, één leider.” Dat is wat deze man heeft gezegd.</p>
      <p sl="de">Ik ben bijna klaar, maar als deze collega hier door de zaal loopt en roept: “Eén volk, één rijk, één leider”, wil ik één ding kwijt: de mensen die dat in Duitsland hebben gezegd, zijn mensen tegen wier geest ik strijd, maar ik geloof dat deze mijnheer meer verwantschap voelt met deze geest dan ik.</p>
    </intervention>
    <intervention id="3-013" speaker_id="4342" name="Joseph Daul" is_mep="True" mode="spoken">
      <p sl="fr">Ik kan hetgeen u hebt gezegd niet accepteren. Wij leven in een democratische tijd en een democratisch stelsel. Ik wil u vragen officieel uw excuses aan te bieden; anders dienen wij een officiële klacht in. Er zijn mensen die minder hebben gezegd dan dit – dit is niet juist.</p>
      <a text="(Applaus)"/>
      <p sl="fr">Het ontbrak er nog maar aan dat hij eraan toevoegde dat er concentratiekampen werden gebouwd om het probleem op te lossen.</p>
    </intervention>
    <intervention id="3-014" speaker_id="28269" name="De Voorzitter" is_mep="True" mode="spoken">
      <p sl="nl">Waarde collega’s, we moeten door. Ik zal hier rekening mee houden. Ik citeer uit artikel 152, lid 1, van het Reglement: “De Voorzitter roept een lid dat het goede verloop van de vergadering verstoort of wiens gedrag niet strookt met de bepalingen ter zake van artikel 9, tot de orde.” Collega, ik verzoek u uw excuses aan te bieden aan het Parlement.</p>
    </intervention>
    <intervention id="3-015" speaker_id="28513" name="Godfrey Bloom" is_mep="True" mode="spoken">
      <p sl="en">Mijnheer de Voorzitter, de standpunten die Herr Schulz uitdraagt, zeggen genoeg. Hij is een ondemocratische fascist.</p>
    </intervention>
    <intervention id="3-016" speaker_id="28269" name="De Voorzitter" is_mep="True" mode="spoken">
      <p sl="nl">Collega’s, we verwachtten iets heel anders. We staan niet toe dat ons debat op deze wijze wordt verstoord. Collega, wij moeten eens bij elkaar gaan zitten en een besluit nemen over verdere maatregelen.</p>
      <p sl="nl">Onder deze omstandigheden kunnen we niet debatteren. Collega, zoals u ziet, is het Parlement fel gekant tegen uw gedrag. Ik zal artikel 152, lid 3, voorlezen in mijn eigen taal.</p>
    </intervention>
    <intervention id="3-019" speaker_id="97058" name="Guy Verhofstadt" is_mep="True" mode="spoken">
      <p sl="fr">namens de ALDE-Fractie . – Mijnheer de Voorzitter, om te beginnen vind ik hetgeen hier gebeurd is, zeer kwalijk. Ik vind tevens dat de fracties vandaag moeten reageren met een gemeenschappelijk standpunt over dit onderwerp. Ik hoop dat alle fracties, behalve natuurlijk die van de betrokken afgevaardigde, de stappen die u hebt genomen om te voorkomen dat dit ooit nog eens gebeurt, duidelijk zullen ondersteunen.</p>
      <a text="(Applaus)"/>
      <p sl="fr">Ik denk dat hetgeen de heer Daul heeft gezegd over Ierland – hij heeft de situatie van Ierland immers volledig geanalyseerd – volkomen waar is. Toch wil ik tegen hem zeggen dat Ierland nooit met de problemen gekampt zou hebben waarmee het thans kampt, indien wij bij het begin van de financiële crisis in oktober 2008 een Europees reddingsplan voor de banken zouden hebben opgesteld zoals voorgesteld door de Commissie maar verworpen door de lidstaten. Dat voorstel is in oktober 2008 verworpen met als argument: “Nee, dat is niet noodzakelijk. Wij in Duitsland hebben genoeg geld om onze problemen zelf op te lossen.” Welnu, wij hebben gezien waartoe dit heeft geleid.</p>
      <p sl="fr">Ten tweede wil ik ingaan op het huidige probleem, omdat er nog steeds sprake is van spanningen. Ik persoonlijk hoop dat de euro morgen of overmorgen weer stabiel wordt, omdat dit nog niet het geval is. Ik vind derhalve dat wij de woorden die de president van de Europese Centrale Bank en de heer Rehn gisteren hebben gebezigd, zeer serieus moeten nemen.</p>
      <p sl="fr">Ik vind hetgeen de heer Trichet tijdens het debat gisteren heeft gezegd – er waren niet veel personen aanwezig tijdens dat debat – zeer belangrijk. Hij zei dat het pakket niet toereikend is om de stabiliteit in de eurozone te herstellen. Wij hebben als Parlement derhalve een bijzondere verantwoordelijkheid omdat wij op al deze gebieden medebeslisser zijn. Wij moeten dat serieus nemen. Wat is nu eigenlijk precies het probleem? Er bestaat nergens op de wereld een valuta die niet wordt gesteund door één regering, één economisch beleid, één strategie en één obligatiemarkt. Wij in de eurozone denken dat het mogelijk is te handelen met zestien regeringen, zestien obligatiemarkten en zestien verschillende economische beleidsinstrumenten; ik denk dat wij op basis hiervan moeten handelen en een conclusie moeten trekken. Wij moeten verder gaan dan de besluiten van de Raad. Ik denk zelfs, mijnheer Rehn, dat wij verder moeten gaan dan de voorstellen van de Commissie en dat wij de heer Trichet moeten steunen.</p>
      <p sl="fr">Indien de heer Trichet, die per slot van rekening verantwoordelijk is voor de stabiliteit van de euro, het Parlement en de overige Europese instellingen vraagt het pakket te versterken, kunnen wij voor de financiële markten slechts besluiten om het pakket te versterken, te communautariseren, volledig automatische sancties in te voeren – die er momenteel niet zijn – en één euro-obligatiemarkt in het leven te roepen. De verschillen tussen Griekenland en Duitsland en tussen Ierland en Duitsland zullen niet verdwijnen indien er geen sprake is van één obligatiemarkt. Wij zouden tevens een werkelijk effectieve aanvullende sanctie kunnen invoeren voor landen die zich niet houden aan het stabiliteitspact.</p>
      <p sl="fr">Tot slot wil ik zeggen dat wij een echte economische governance nodig hebben die de investeringen bevordert. Indien de Duitse regering vraagt om voor dit doel artikel 136 van het Verdrag te wijzigen, laten we het dan wijzigen, maar laten we tevens doen wat noodzakelijk is en in de toekomst echte economische governance en volledig automatische sancties opnemen in artikel 136. Laten we van de wijzigingen van het Verdrag die op stapel staan, een echte kans maken om de euro gereed te maken voor de toekomst, dat wil zeggen door economische governance in het leven te roepen in de eurozone en de Europese Unie.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="3-020" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Mijnheer de Voorzitter, als de Commissie het economisch bestuur krijgt dat zij wil en dat u wilt dat zij krijgt, bent u dan van mening, mijnheer Verhofstadt, dat de Commissie altijd de juiste beslissingen zou nemen?</p>
    </intervention>
    <intervention id="3-021" speaker_id="97058" name="Guy Verhofstadt" is_mep="True" mode="spoken">
      <p sl="en">Mijnheer de Voorzitter, ik denk dat ik meer vertrouwen heb in het voornemen van de Europese Commissie om maatregelen te nemen tegen landen die het stabiliteitspact niet toepassen dan in de Raad zelf, waar de regeringsleiders zitten. Ik heb negen jaar in de Raad gezeten en ik heb nog nooit een land gezien dat een ander land aanwees en zei: “U past het stabiliteitspact niet toe.”</p>
      <p sl="en">We hebben het in 2004 en 2005 gezien met Frankrijk en Duitsland. Zij pasten het stabiliteitspact niet toe en geen van beide landen heeft een sanctie opgelegd gekregen. Daarom moet de Europese Commissie, die de communautaire instelling is en echt de werkwijze van Monnet en Schuman volgt, hier de leiding in nemen.</p>
    </intervention>
    <intervention id="3-022" speaker_id="96904" name="Barry Madlener" is_mep="True" mode="spoken">
      <p sl="nl">Voorzitter, dat klopt. Ik kon er net even niet tussenkomen toen u de collega van UKIP uit de zaal verwijderde, maar ik wil toch protesteren tegen het niet zuiver uitvoeren van de regels. Meneer Schulz heeft mijn collega Daniël van der Stoep hier in deze zaal een fascist genoemd. U heeft toen niets gedaan; er zijn geen excuses gekomen. Er is niets gedaan tegen meneer Schulz. Wat meneer Schulz nu doet, is precies hetzelfde …</p>
      <a text="(spreker vervolgt maar microfoon is uitgeschakeld)"/>
    </intervention>
    <intervention id="3-023" speaker_id="28269" name="De Voorzitter" is_mep="True" mode="spoken">
      <p sl="nl">Ik moet een einde maken aan deze discussie. Als u met de gang van zaken zit, kunt u bij mij langskomen. Ik sta open voor een gesprek. We zullen het er nog over hebben.</p>
    </intervention>
    <intervention id="3-025" speaker_id="28233" name="Rebecca Harms" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, dames en heren, het is bijna niet te doen om in deze gespannen sfeer te spreken. Het geeft voor een groot deel ook aan in welke situatie de Europese Unie terecht zou kunnen komen, als we Europees beleid niet weer zorgvuldiger en besluitvaardiger gaan vormgeven. Mijnheer Schulz, naar mijn mening is het probleem niet de kleine verdragswijziging die Duitsland wil en nodig heeft – omdat de financiële crisis nu eenmaal geen natuurramp is. Het probleem is dat de Europese Raad, en met name de vertegenwoordigers van de grote landen in de Europese Raad, niet meer in staat is om er in deze crisis voor te zorgen dat er een positieve vonk overslaat van de vergaderingen in Brussel naar de samenlevingen van de lidstaten van de Europese Unie. Ik vind het echt van de zotte hoe snel we dit pro-Europese gemeenschapsgevoel zijn kwijtgeraakt. Ik vind het van de zotte dat juist Duitsland, dat in de oudere en jongere gemeenschappelijke geschiedenis het meeste geprofiteerd heeft van solidariteit, niet meer in staat is om een debat dat vandaag de dag bol staat van egoïsme en bekrompenheid, te verheffen tot een discussie over de vraag waarom het juist is dat de lidstaten in Europa hun lot zo sterk met elkaar hebben verbonden, en waarom het de Raad en ook u, mijnheer Van Rompuy, niet meer lukt om de burgers, wier vertwijfeling de heer Daul zo treffend heeft beschreven, uit te leggen waarom we alleen gezamenlijk en niet elkaar beconcurrerend een weg kunnen vinden uit deze crisis. Een van onze problemen is dat dit gemeenschapsgevoel volledig ontbreekt.</p>
      <p sl="de">Het tweede probleem is dat er een eerlijke politieke uitleg ontbreekt over het feit dat wij niet iedere Griek of Ier redden, maar wel de ene na de andere bank, en dat Ierland niet alleen een Iers noodgeval is, maar tegelijkertijd een Duits noodgeval en een Brits noodgeval, ook al hoort u dat niet graag. Ik geloof dat deze eerlijke uitleg de basis vormt voor de instemming van de burgers met de zaken die in deze tijden van crisis in Brussel worden besloten.</p>
      <p sl="de">Ten derde wil ik zeggen dat ik van mening ben dat de heer Verhofstadt echt gelijk heeft. We moeten nu werken aan de vormgeving van het economisch bestuur. Dat weten we allemaal. En telkens als de Raad en de Commissie zeggen dat ze zo snel mogelijk de nodige stappen willen nemen, gaan bij mij de alarmbellen rinkelen, omdat juist deze pro-Europese geest van solidariteit ontbreekt en deze noodzakelijke, consequente integratiestappen er niet zullen komen. Natuurlijk moeten we het nu hebben over de belastingdumping in Ierland. Dat moet anders. Op welke manier is de ene vraag. Wanneer, op welke termijn, is een andere vraag. Maar voorop staat dat de lidstaten hun belastingbeleid op elkaar moeten afstemmen, anders zal dit niet goed gaan in de Europese Unie.</p>
      <p sl="de">Er is een discussiepunt dat we niet te licht op moeten vatten, omdat het niet van de minsten komt: de betrokkenheid van de schuldeisers en de herstructurering van de schulden, ook bij degenen die de crisis direct hebben veroorzaakt. Ik moet u zeggen dat ik het heel moeilijk vind om te beoordelen wat hier nu goed of fout is. We weten dat Spanje en Portugal bijna uitgeteld zijn. We weten dat het een kwestie van tijd is tot ook zij een beroep doen op solidariteit en crisismanagement. Doen we onszelf een plezier als we de schuldeisers er nu bij betrekken of is het beter om nu echt te zeggen: we willen dit economische bestuur, we willen een sterke regulering van de bankensector, we willen de belasting op financiële transacties of vermogensheffingen van degenen die aan deze crisis geld verdienen? Dat is een afweging die we samen moeten maken. Het heeft echter helemaal geen zin om te doen alsof we hierover niets hoeven te besluiten. Ik dank u voor uw aandacht.</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-026" speaker_id="96920" name="Kay Swinburne" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, de twee voornaamste gespreksonderwerpen van de Europese Raad en de media in mijn kiesdistrict in Wales zijn dit keer dezelfde. Het eerste is de vraag hoe de EU zal omgaan met de situatie in Ierland en het tweede hoe de impasse van de EU-begroting kan worden doorbroken. In Wales zijn we ons heel sterk bewust van de EU-fondsen die we hebben ontvangen en al mijn kiezers beseffen dat een stabiele eurozone noodzakelijk is. De verschillen tussen de manieren waarop de twee onderwerpen worden besproken in Cardiff en in Brussel zijn echter groot.</p>
      <p sl="en">In Brussel, in het Europees Parlement, bespreken we deze twee kwesties los van elkaar. De reactie van het Europees Parlement en de Raad om de euro te redden is dat we het economisch bestuur moeten verbeteren, dat er meer regels moeten komen voor nationale regeringen en dat deze moeten worden gehandhaafd door middel van boetes en sancties.</p>
      <p sl="en">In mijn hoofdstad Cardiff – en ongetwijfeld ook in Dublin – concluderen we met betrekking tot de begroting dat de lidstaten minder egoïstisch moeten zijn en Europa boven de behoeften van hun eigen land moeten plaatsen, want het komt allemaal neer op hoe en waar het geld van de belastingbetalers moet worden besteed. De mensen weten dat bezuinigingspakketten nodig zijn. Ze horen iedere dag hoeveel schulden hun landen hebben. Ze weten dat er moeilijke beslissingen moeten worden genomen, maar ze willen ook meebepalen hoe hun zuurverdiende geld wordt uitgegeven. Gevraagd worden om nog meer geld af te staan voor het financieren van EU-projecten via een hogere EU-begroting in een tijd waarin ze ook een deel van hun staatspensioenen moeten afstaan of in sommige gevallen zelfs sociale uitkeringen waarvan ze afhankelijk zijn, gaat veel kiezers te ver.</p>
      <p sl="en">Als de EU zelf erkent dat zij haar eigen regels en normen niet goed genoeg heeft gehandhaafd binnen de eurozone, zullen de burgers niet echt staan te springen om nog meer geld te betalen. In deze tijden van strikte overheidsuitgaven, waarin we de regels voor economisch bestuur voor de lidstaten herzien, moeten we binnen het Europees Parlement respect tonen voor de druk die op de lidstaten rust en accepteren dat alle niet-urgente projecten van de EU-instellingen moeten worden opgeschort om een EU-begroting te kunnen opstellen waarin onze moeilijke economische tijden tot uitdrukking komen.</p>
      <a text="(Spreekster verklaart zich bereid een “blauwe kaart”-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="3-027" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Mijnheer de Voorzitter, realiseert de spreekster zich dat de zogenoemde EU-fondsen waarvan zij zegt dat haar kiezers ze hebben ontvangen eenvoudig het eigen geld van het Verenigd Koninkrijk vormen dat wordt teruggegeven, maar slechts gedeeltelijk en nadat de Europese Unie het aandeel van de croupier heeft afgeroomd? Beseft of begrijpt mevrouw dat?</p>
    </intervention>
    <intervention id="3-028" speaker_id="96920" name="Kay Swinburne" is_mep="True" mode="spoken">
      <p sl="en">Mijnheer de Voorzitter, zoals mijnheer weet, weet ik heel goed waar het geld vandaan komt en wie de nettobetalers van de EU-begroting zijn. Mijn kiezers in Wales zien echter dat zij investeringen krijgen in cruciale projecten terwijl zij het laagste bnp van alle regio’s in het Verenigd Koninkrijk hebben. Daarom zal ik de EU-uitgaven in mijn kiesdistrict altijd verdedigen.</p>
    </intervention>
    <intervention id="3-029" speaker_id="96650" name="Lothar Bisky" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, als de staatshoofden en regeringsleiders zijn overeengekomen om een permanent crisismechanisme te creëren voor behoud van de financiële stabiliteit in de eurozone, kan ik dat alleen maar toejuichen. De resultaten van het maandenlange werk van de taskforce van Van Rompuy aan de vormgeving van het economisch beleid laten sterk te wensen over – hoewel ik ze genuanceerd bekijk. Er wordt geprobeerd om een zo stevig mogelijke controle op de begrotingen te realiseren teneinde langdurige tekorten te vermijden, maar de voorzichtige opleving uit de crisis wordt onmiddellijk weer in gevaar gebracht door radicale bezuinigingen op de overheidsuitgaven. Dat is niet alleen volslagen contraproductief, maar ik vind het ook absurd. Niemand schijnt iets geleerd te hebben van onze ervaringen met het stabiliteits- en groeipact. Je kunt niet extra geldboetes opleggen aan een land dat al diep in de schulden zit. Het bail-out-verbod en het stabiliteits- en groeipact zijn funest voor de solidariteit tussen de lidstaten van de monetaire unie.</p>
      <p sl="de">Schrijft de economie voor wat de politiek moet doen? De gevolgen van de crisis worden opnieuw afgewenteld op de schouders van de bevolking. Wat we kunnen verwachten zijn loondumping en sociale dumping, bezuinigingen in het onderwijs en toenemende werkloosheid. Dit zal de last voor de getroffen landen verder vergroten en hun herstel bemoeilijken. Het heeft helemaal geen zin om de druk op landen als Ierland, Griekenland of Portugal te vergroten. Het is belangrijk om de grote economische ongelijkheid in Europa weg te werken; wat we nodig hebben is economic governance . Wat wij willen is een sociaal en rechtvaardig Europa dat berust op het solidariteitsbeginsel. Het primaat van de politiek over de economie moet behouden blijven of hersteld worden.</p>
    </intervention>
    <intervention id="3-030" speaker_id="4525" name="Nigel Farage" is_mep="True" mode="spoken">
      <p sl="en">namens de EFD-Fractie . – Mijnheer de Voorzitter, de heer Van Rompuy is nu een jaar in functie en in die tijd is het hele bouwwerk gaan afbrokkelen. Er heerst chaos. Het geld raakt op. Ik moet de heer Van Rompuy bedanken. Hij zou de held van de eurosceptische beweging kunnen zijn.</p>
      <p sl="en">Maar kijk vanochtend eens rond in deze zaal, mijnheer Van Rompuy. Kijk eens naar deze gezichten. Zie de angst. Zie de woede. Die arme oude heer Barroso ziet eruit alsof hij een spook heeft gezien! Ziet u, ze beginnen te begrijpen dat het spelletje voorbij is, maar toch willen ze, in een wanhopige poging om hun droom in leven te houden, de laatste restjes van de democratie uit het systeem verwijderen. Het is vrij duidelijk dat niemand van u iets heeft geleerd. Als u, mijnheer Van Rompuy, zegt dat de euro ons stabiliteit heeft gebracht, dan zou ik u kunnen complimenteren met uw gevoel voor humor. Maar is dit niet gewoon de bunkermentaliteit?</p>
      <p sl="en">Uw fanatisme is onverholen. U zei dat het een leugen was dat de natiestaat kan blijven bestaan in de geglobaliseerde wereld van de 21e eeuw. Nou, misschien geldt dat voor België – dat al zes maanden geen regering heeft – maar bij de rest van ons, in alle lidstaten van deze Unie (en dat verklaart misschien de angst op de gezichten), zegt de bevolking steeds luider: “Wij willen die vlag niet, wij willen het volkslied niet, wij willen deze politieke klasse niet, wij willen dat deze hele zaak in de vuilnisbak van de geschiedenis verdwijnt.”</p>
      <p sl="en">We hadden eerder dit jaar de Griekse tragedie en nu hebben we de situatie in Ierland. Ik weet dat de domheid en hebzucht van de Ierse politici daar veel mee te maken hebben. Ze hadden nooit mee moeten doen met de euro. Ze hebben geleden onder lage rentevoeten, een valse bloei en een enorme crisis. Maar kijk eens hoe u op hen reageert. Wat zij te horen krijgen, nu hun regering instort, is dat het niet gepast zou zijn om algemene verkiezingen te houden. Commissaris Rehn zei hier zelfs dat ze het eerst eens moesten worden over de begroting voordat ze algemene verkiezingen mochten houden.</p>
      <p sl="en">Wie denkt u wel niet dat u bent? U bent heel gevaarlijk. Uw obsessie met het creëren van deze eurostaat zorgt ervoor dat u met plezier de democratie vernietigt. Het lijkt wel of u blij bent dat er miljoenen mensen werkloos en arm zijn. Miljoenen naamloze mensen moeten lijden om uw eurodroom in vervulling te laten gaan.</p>
      <p sl="en">Maar dat zal niet lukken, want nu is Portugal aan de beurt. Met zijn schuldenlast van 325 procent van het bnp is het de volgende in het rijtje. Daarna wordt het Spanje, denk ik. De financiële injectie voor Spanje zou zeven keer zo groot moeten zijn als die voor Ierland en tegen die tijd is al het geld voor financiële reddingsoperaties op. Dan is er niets meer.</p>
      <p sl="en">Maar het houdt niet op bij de economie, want als u mensen berooft van hun identiteit, als u hen berooft van hun democratie, dan houden ze niets anders over dan nationalisme en geweld. Ik kan alleen maar hopen en bidden dat het europroject door de markten wordt vernietigd voordat het zo ver komt.</p>
    </intervention>
    <intervention id="3-031" speaker_id="97016" name="Angelika Werthmann" is_mep="True" mode="spoken">
      <p sl="de">Mijnheer de Voorzitter, dames en heren, om het hoofd te bieden aan de huidige financiële crisis zijn fundamentele veranderingen nodig in de verantwoordelijkheid voor economisch beleid in Europa: grotere financiële discipline, toezicht op het economisch beleid en verbetering van de coördinatie in het crisismanagement. Een versterking van het stabiliteits- en groeipact zou onherroepelijk leiden tot een grotere verantwoordelijkheid voor het economisch beleid.</p>
      <p sl="de">Stapsgewijze sancties zouden vroegtijdig effect kunnen sorteren in het toezicht op de begroting, er zou gelet worden op het tekortcriterium en de openbare schuldenlast. Een nieuw crisismanagement betekent immers dat bijvoorbeeld banken en verzekeringsmaatschappijen ter verantwoording kunnen worden geroepen. Ik doe een beroep op deze instellingen om toch eindelijk meer verantwoording op zich te nemen ten opzichte van de belastingbetalers.</p>
      <p sl="de">Nog even over Cancún: de EU wil met één stem spreken. Juist in deze moeilijke tijden moeten we de kans niet voorbij laten gaan om bijvoorbeeld te investeren in hernieuwbare energie en energie-efficiëntie om op die manier het milieu en het groeibeleid te verbeteren.</p>
    </intervention>
    <intervention id="3-032" speaker_id="1832" name="Marianne Thyssen" is_mep="True" mode="spoken">
      <p sl="nl">Voorzitter, voorzitters, collega’s, bankencrisis, economische crisis, crisissituaties in de openbare financiën; wij hebben de afgelopen tweeëneenhalf jaar geleerd en meer dan ooit ervaren wat crises zijn. Tot dusverre is er goed op gereageerd door de overheden, niet in het minst door de Europese. Het bestaan en de weerstand van de euro en ook het accurate optreden van de Europese Centrale Bank hebben ons voor erger behoed. ‘Samen sterk’, hebben we in Europa geleerd, en solidariteit werkt. Maar de actuele situatie bewijst dat we de structurele aanpassingen verder moeten doorvoeren en dat we echt naar een economisch bestuur toe moeten. Als de euro ons dan al een stuk in slaap zou hebben gewiegd, voorzitter van de Europese Raad, laat ons dan de ernst van deze crisis gebruiken als wake up call om onze Europese kracht in de toekomst volledig uit te spelen. Strenge regels en afdoende handhavingsmechanismen: we hebben ze nodig voor de financiële sector, voor de overheidsbegrotingen, voor de schuld, maar ook voor het corrigeren van de macro-economische onevenwichtigheden. Ze zijn noodzakelijk om het vertrouwen te herstellen, de concurrentiekracht op te voeren, economische groei te bevorderen, en de kansen op banen en welvaart te verhogen. Ik hoop dat niemand zich van stringente maatregelen laat afschrikken uit vrees dat de Europese Unie door de lidstaten als boeman afgeschilderd zou worden, want de waarheid is dat de lidstaten externe druk, desnoods een boeman nodig hebben, want alleen kunnen ze het werk in tijden van globalisering niet aan. Voorzitter van de Raad, de conclusies die we gelezen hebben, en die in heel belangrijke mate het werk zijn van uw task force , brengen de Unie op weg naar de structurele aanpassingen die we nodig hebben, en in die zin verwelkomen we die ook. Maar toch twee vragen. Ten eerste: meer dan de helft van het governance -pakket moet beslist worden bij codecisie en u vraagt een besluitvorming via fast track procedures . Ik vraag me dan af of u aan de Ecofin voldoende marge laat om met het Parlement te onderhandelen en om het Parlement zijn rol ten volle te laten spelen, want dat willen wij. Ten tweede en tot slot: de Europese Raad verzet zich tegen een automatisme in het sanctiesysteem. Geen Verdragswijziging, geen doos van Pandora openen, maar anderzijds stelt u zelf voor het Verdrag te wijzigen om het permanent crisismechanisme - wat we nodig hebben - in het leven te kunnen roepen. Waar zit dan Pandora, vraag ik mij af. Dank bij voorbaat voor de antwoorden.</p>
    </intervention>
    <intervention id="3-034" speaker_id="1407" name="Stephen Hughes" is_mep="True" mode="spoken">
      <p sl="en">Mijnheer de Voorzitter, ik weet zeker dat we het er allemaal over eens zijn dat de staatshoofden en regeringsleiders het heel erg druk hebben. Ik vind het daarom onbegrijpelijk dat ze elke drie maanden bij elkaar komen en heel veel tijd en geld verspillen om heel weinig beslissingen te nemen, terwijl ze te maken hebben met een crisis die nog eens extra wordt onderstreept door wat er zojuist in Ierland is gebeurd.</p>
      <p sl="en">Neem nu het idee van een belasting op financiële transacties. Dat stond op de agenda van de top in maart, de top in juni en de top in oktober en elke keer schoof de Raad het door naar de volgende vergadering. Het is nu doorgeschoven naar de Raad van december en het zal waarschijnlijk nog veel verder de toekomst in worden geschoven. We hebben dringend een sprong naar voren nodig als het gaat om economisch bestuur; we hebben visie en actie nodig, wederzijdse solidariteit en nauwe samenwerking. Maar in plaats daarvan krijgen we alleen verwarring, aarzeling en wederzijds wantrouwen, met als resultaat permanente instabiliteit in plaats van stabiliteit.</p>
      <p sl="en">Sommige dingen zijn duidelijk. Ten eerste: een verdere vernauwing van het stabiliteits- en groeipact is niet voldoende. Erger nog, er is een aanzienlijk gevaar dat het nieuwe systeem dat is voorgesteld procyclisch zal blijken en dus contraproductief zal zijn voor groei en werkgelegenheid. Ten tweede: de economische en monetaire unie moet veel effectiever worden gemaakt door middel van werkelijk evenwichtige en effectieve economische beleidscoördinatie, niet alleen toezicht en sancties. Ten derde: er moet hoe dan ook een systeem voor gemeenschappelijk schuldenbeheer komen, ten minste voor een deel van de overheidsschuld – misschien tot 60 procent van het bnp.</p>
      <p sl="en">De economische voordelen van een dergelijk systeem van euro-obligaties zijn enorm en duidelijk. Voorzitter Van Rompuy, u hebt gezegd dat u niet van politici met een visie houdt. Ik denk dat u de voorkeur geeft aan praktisch handelen; dat begrijp ik. Maar ik denk dat u nu kunt beginnen om die twee bij elkaar te brengen. Ik hoop dat de weg duidelijk is en dat de belasting op financiële transacties en een evenwichtig stelsel van economische beleidscoördinatie verder gaan dan alleen toezicht en gemeenschappelijk schuldenbeheer. Ik denk, voorzitter Van Rompuy, dat het tijd is voor visie en actie.</p>
    </intervention>
    <intervention id="3-035" speaker_id="28242" name="Alexander Graf Lambsdorff" is_mep="True" mode="spoken">
      <p sl="de">Mijnheer de Voorzitter, het is van belang, ook voor de burgers, dat we één ding begrijpen: de Europese Unie heeft geen schulden. We hebben het hier over een schuldencrisis in onze lidstaten. De Europese Unie is het enige politieke niveau in Europa dat vrij van schulden is. Ik wil ook dat dit zo blijft. Via de euro zijn wij echter door het lot met elkaar verbonden. Terecht klagen mevrouw Harms en de heer Schulz over het ontbreken van een Europees gemeenschapsgevoel. Deauville was een fout. Duitsland en Frankrijk zijn gechanteerd door het Verenigd Koninkrijk. De Commissie moet de sancties opleggen, niet de ministers van Financiën. Mijnheer Van Rompuy, het automatisme in de preventieve fase is prijsgegeven in Deauville. De ministers van Financiën moeten hier weer over beslissen. Zij zijn het die eerder de financiële crisis en de schuldencrisis in de lidstaten hebben veroorzaakt.</p>
      <p sl="de">Wat wil dat zeggen, economisch bestuur? Iedereen heeft het over economisch bestuur. Wat betekent dit concreet? Willen we echt dat de Europese Unie medezeggenschap heeft over details van ons arbeidsmarktbeleid en sociale beleid? Dat is de grote vraag. Het is goed dat we een rechtskader hebben voor activiteiten van ondernemingen, dat we groeikrachten stimuleren, maar we moeten vooral de openbare financiën in de lidstaten weer op orde brengen. Dat is de uitdaging. Daarom is het Europees semester zo belangrijk. Daarom moet dat gerealiseerd worden.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8, van het Reglement te beantwoorden)"/>
    </intervention>
    <intervention id="3-036" speaker_id="1911" name="Martin Schulz" is_mep="True" mode="spoken">
      <p sl="de">Mijnheer Lambsdorff, u bent lid van het landelijk bestuur van de FDP. Is uw uitspraak “Deauville was een fout” ook de mening van de voorzitter van uw partij en de vicekanselier van de Bondsrepubliek Duitsland, of is het uw eigen mening? Mogen we dit gebruiken als mening van de FDP of alleen als mening van de heer Lambsdorff?</p>
    </intervention>
    <intervention id="3-037" speaker_id="28242" name="Alexander Graf Lambsdorff" is_mep="True" mode="spoken">
      <p sl="de">Mijnheer de Voorzitter, natuurlijk ben ik bereid om op deze vraag te antwoorden. De heer Schulz is ook lid van het landelijk bestuur van de SPD en zal bij deze of gene gelegenheid ook wel eens uitlatingen doen die waarschijnlijk niet honderd procent met elkaar overeenkomen. Toch wil ik één ding zeggen: als de heer Schulz mij kan laten zien wie van de FDP erbij was in Deauville, ben ik hem dankbaar. Direct daarna hebben wij onze mening hierover relatief duidelijk kenbaar gemaakt.</p>
      <p sl="de">Ik geloof dat het belangrijkste punt, namelijk vermindering van het automatisme in de preventieve fase, door ons in zeer heldere bewoordingen is bekritiseerd. Als we de verdragswijziging krijgen, zullen we dit achteraf kunnen corrigeren. Maar dit besluit van Deauville was onmiskenbaar een fout.</p>
    </intervention>
    <intervention id="3-038" speaker_id="96648" name="Philippe Lamberts" is_mep="True" mode="spoken">
      <p sl="fr">Mijnheer de Voorzitter, te veel lidstaten hebben de afgelopen 25 jaar geleefd volgens een economisch groeimodel dat voornamelijk was gebaseerd op schulden – zowel particuliere als overheidsschulden. Het probleem is dat met deze schulden veeleer financiële speculatie en consumptie werd gefinancierd dan investeringen, in een tijd waarin de rest van de wereld – bijvoorbeeld China, Brazilië en India – begon te investeren. Misschien zullen geschiedenisboeken dit omschrijven als het moment waarop Europa werkelijk de weg kwijtraakte.</p>
      <p sl="fr">Zo hoeft het echter niet te gaan. Wij hebben vanzelfsprekend een sterke Europese economische governance nodig. Wij moeten echter eerst de schade herstellen die is veroorzaakt door deze schulden. Indien wij denken dat wij het probleem kunnen oplossen door eenvoudigweg de overheidsuitgaven te verminderen, gaan wij voorbij aan de werkelijkheid. Wij zullen deze crisis niet te boven komen indien wij de schulden niet herstructureren en herschikken wanneer zij een duurzaam niveau hebben overschreden en zij redelijkerwijze niet kunnen worden terugbetaald door de debiteuren.</p>
      <p sl="fr">Wij moeten duidelijk zijn. Zowel de debiteuren als de crediteuren zijn verantwoordelijk voor het oplopen van de schulden. Zeker, de debiteuren hebben meer geleend dan ze konden, maar de crediteuren hebben op een onverantwoorde wijze leningen verstrekt, in de hoop dat ze substantiële risicovrije winsten zouden maken omdat de belastingbetaler hen vanzelfsprekend altijd uit de brand zou helpen.</p>
      <p sl="fr">Zowel de debiteuren als de crediteuren moeten derhalve een bijdrage leveren aan deze inspanningen. Indien wij er niet voor zorgen dat dit gebeurt, roepen wij een scenario à la Japan over ons af, dat wil zeggen de neergang van de Europese Unie. Ik vind dat de burgers van dit werelddeel veel beter verdienen dan dit.</p>
    </intervention>
    <intervention id="3-039" speaker_id="96949" name="Vicky Ford" is_mep="True" mode="spoken">
      <p sl="en">Mijnheer de Voorzitter, dit is een debat over economisch bestuur. In heel Europa hebben veel landen, waaronder het mijne, te maken met moeilijke economische tijden. Dit weekeinde hebben de EU en het Verenigd Koninkrijk de hulp aan onze vrienden aan de andere kant van de Ierse Zee uitgebreid. Dit is niet het moment om in het Europees Parlement namen te gaan noemen of met de vinger te wijzen, maar het wordt tijd dat we leren van onze fouten om in de toekomst betere beslissingen te nemen.</p>
      <p sl="en">Vorige week, half november, heeft Griekenland zijn jaarafsluiting voor december voor de derde maal gewijzigd. Ik hoop dat we eindelijk een streep hebben getrokken onder die rekeningen. Als er ooit een goede reden is geweest waarom landen moeten zorgen voor een betere boekhouding en betere prognoses, dan was dat het wel.</p>
      <p sl="en">De Europese Raad is ver gegaan met zijn gedetailleerde plannen voor het delen van informatie gedurende het Europees semester. Die plannen moeten in praktijk worden gebracht. Ja, we moeten goede werkwijzen delen tussen de verschillende landen, maar we moeten ook erkennen dat niet alle landen hetzelfde zijn en dat goed economisch bestuur op verschillende manieren kan worden bereikt, ten gunste van iedereen.</p>
    </intervention>
    <intervention id="3-040" speaker_id="28511" name="Bairbre de Brún" is_mep="True" mode="spoken">
      <p sl="ga">Mijnheer de Voorzitter, nu het IMF, de Europese Centrale Bank en de Commissie strikte voorwaarden hebben gesteld, is het duidelijk dat er in Ierland voor miljarden euro’s zal worden bezuinigd. Er zullen banen verdwijnen, overheidsdiensten zullen flink worden beperkt en de inkomstenbelasting voor mensen met een laag inkomen zal worden verhoogd. De banken zullen hun winsten behouden, terwijl de armen, zieken, gepensioneerden en andere kwetsbare groepen als verliezers uit de bus komen. Dit is geen Europese hulp en daarom zijn wij er sterk op tegen.</p>
      <p sl="ga">In plaats van te streven naar een mandaat om deze bezuinigingen door te voeren, nadat het IMF en de EU de boeken hadden doorgenomen, heeft de Ierse regering besloten geen verkiezingen te houden totdat deze begroting was goedgekeurd. Er was een andere weg, maar de Ierse regering heeft besloten dat pad niet op te gaan. Ze heeft besloten maatregelen te nemen ten gunste van haar vrienden bij de banken en niet ten gunste van de gewone mensen in Ierland.</p>
    </intervention>
    <intervention id="3-041" speaker_id="21817" name="Mario Borghezio" is_mep="True" mode="spoken">
      <p sl="it">Mijnheer de Voorzitter, dames en heren, de oren van de president van de ECB, de heer Trichet, moeten tuiten tijdens dit debat. Stel dat we ons hier in de senaat van het oude Rome bevonden, dan zou ongetwijfeld een in toga gehulde senator opstaan en tegen de heer Trichet zeggen: “Quousque tandem abutere , Trichete, patientia nostra? ” – hoe lang nog, Trichet, zul jij ons geduld op de proef stellen?</p>
      <p sl="it">We moeten ons eigenlijk afvragen wat de juiste weg is: vermijden dat de euro verdwijnt – wat zeer lastig is – of voorkomen dat de redding van de euro de economieën van onze lidstaten te gronde richt nadat de eurofiele politiek van de heer Prodi en anderen onze industrie al te gronde heeft gericht, en dan met name de middelgrote en kleine ondernemingen, zoals die in Padanië, met enkel ontslagen en werkloosheidsuitkeringen als gevolg.</p>
      <p sl="it">Waarom moeten de landen die de crisis te boven proberen te komen krom liggen en bijna 100 miljard euro steken in de redding van Ierland, dat met een vennootschapsbelasting van 12,5 procent oneerlijk concurreert met andere landen?</p>
      <p sl="it">Waar was de Europese governance toen de Anglo-Irish Bank met een tekort van 8 miljard euro bleek te kampen, een maand nadat de bank was geslaagd voor de stresstest? Waar was de heer Trichet? Weten we wel zeker dat we met het reddingspakket voor Ierland geen inbreuk plegen op het Verdrag van Maastricht? Gelukkig is er een constitutioneel hof in Duitsland dat zal bepalen dat het ongrondwettig is om de tekorten van een ander land in de Duitse begroting op te nemen. Daarom moeten we afscheid nemen van de euro. Dag euro, tot ziens!</p>
    </intervention>
    <intervention id="3-042" speaker_id="1928" name="Werner Langen" is_mep="True" mode="spoken">
      <p sl="de">Mijnheer de Voorzitter, ik heb hier veel kritiek gehoord op het besluit van Deauville, maar iedereen weet toch dat er bij aanvang van de laatste vergadering van uw taskforce, mijnheer Van Rompuy, nog twintig punten openstonden. En aangezien u moet voldoen aan het unanimiteitsbeginsel, moest er een oplossing komen. Dat weet toch iedereen. Iedereen weet ook dat het de twee grootste lidstaten, Duitsland en Frankrijk, zijn die in 2004 hebben gezondigd tegen het stabiliteits- en groeipact, maar er was toen een rood-groene regering in Duitsland, dat weten we ook. De tirade van de heer Schulz is dan ook volledig misplaatst.</p>
      <p sl="de">Als we vandaag vinden dat het stabiliteits- en groeipact meer tanden moet krijgen, is de eerste voorwaarde dat de lidstaten zich eindelijk aan dit pact gaan houden. Wat hebben de scherpste tanden voor zin als niemand doorbijt? Het is misgegaan bij de naleving. We hebben nu zes wetgevingsvoorstellen: twee zijn verordeningen van de Raad en vier zijn gemeenschappelijke verordeningen van de Raad en het Europees Parlement. Voor een deel begrijp ik het gejammer niet. We praten mee in het kader van de medebeslissingsprocedure. Namens mijn fractie kan ik zeggen dat wij hier achter de voorstellen van de Commissie staan. Daarna zullen we er nog met de Raad over onderhandelen. Dat is toch de realiteit. Waarom zijn we zo bescheiden en schelden we anderen uit die deel uitmaken van het wetgevingsproces in plaats van gebruik te maken van onze eigen rechten?</p>
      <p sl="de">Staat u mij toe iets te zeggen over de noodzaak van verdragswijzigingen. Volgens mij is het Verdrag op 9 mei opgerekt tot aan de grenzen van het mogelijke. Er is een rechtvaardiging van het vangnet nodig volgens artikel 122. Dat de lidstaten dit niet willen, omdat de Commissie en het Parlement er dan mogelijk bij betrokken worden, vind ik fout. Het zal niet voldoende zijn als we alleen artikel 136 wijzigen, we hebben ook een betrouwbare rechtsgrondslag nodig voor het vangnet, en alle andere vragen zullen daarna vanzelf worden opgelost.</p>
    </intervention>
    <intervention id="3-043" speaker_id="28308" name="Elisa Ferreira" is_mep="True" mode="spoken">
      <p sl="pt">Mijnheer de Voorzitter, laten we eerlijk zijn. Het solidariteitsmechanisme voor de staatsschulden heeft niet gewerkt en zal niet werken; de prijs van de Griekse schulden is niet gedaald, Ierland is in economische beroering terechtgekomen en de besmetting is niet ingedamd. Toen een proces werd opgezet, was het al te laat. Dat proces is intergouvernementeel en had al in een andere vorm moeten bestaan toen de euro werd ingevoerd.</p>
      <p sl="pt">De voorzitter van de Commissie stelt nu voor om dit systeem te consolideren. Bij een derde deel van de voorgestelde instrumenten wordt echter voorgesteld om de private sector erbij te betrekken. We hebben dat voorstel al van kanselier Merkel gehoord, en de markten schoten omhoog door die premature en slecht getimede suggestie. Het Parlement zal al zijn bevoegdheden gebruiken en de grootst mogelijke verantwoordelijkheid en bereidheid tot samenwerking tentoonspreiden in het medebeslissingsproces met betrekking tot het wetgevingspakket inzake economische governance, maar zal de snelheid en urgentie niet ten koste laten gaan van de kwaliteit. Het Parlement zal dus actief deelnemen aan het proces, om het nog duidelijker te zeggen, maar het probleem van de staatsschulden is zo ernstig dat het niet kan worden beschouwd als een marginale kwestie of kan worden opgelost zonder dat de Europese bevolking en haar vertegenwoordigers daarbij worden betrokken: die twee elementen gaan hand in hand.</p>
      <p sl="pt">Tot slot hebben wij Europeanen behoefte aan een duidelijke Europese visie in deze tijden van crisis. Er moet een Europees mechanisme voor de consolidatie van de staatsschulden komen. Er moeten euro-obligaties worden uitgegeven en het eurogebied moet op een duurzame wijze worden beschermd door Europese systemen, niet door intergouvernementele systemen. De Europese begroting moet worden versterkt. We kunnen niet blijven vasthouden aan een begroting van 1 procent, en groei en echte convergentie moeten de kern van de Europese politieke prioriteiten uitmaken. De Commissie en de nieuwe voorzitter van de Raad moeten aan deze agenda vasthouden. De voorzitter van de Commissie moet zich niet ondergeschikt laten maken aan de Raad Ecofin. Dat is wat we aan de Europese bevolking moeten laten zien.</p>
    </intervention>
    <intervention id="3-044" speaker_id="28341" name="Mirosław Piotrowski" is_mep="True" mode="spoken">
      <p sl="pl">Mijnheer de Voorzitter, de crisis in de eurozone is een feit. Dat op dit moment zelfs geprobeerd wordt om regels uit het Verdrag van Lissabon te wijzigen, dat met zoveel tegenstand is aangenomen, getuigt van de ernst van de situatie. Het is aan de ene kant begrijpelijk dat landen als Duitsland en Frankrijk niet willen betalen voor de crisis in Griekenland, Ierland en misschien ook in andere landen. Aan de andere kant is het openbreken van het Verdrag van Lissabon een precedent. Dit verdrag moest in principe de werking van de Europese Unie verbeteren. Het tegengestelde blijkt het geval.</p>
      <p sl="pl">Als we dan toch gedwongen zijn om het Verdrag van Lissabon te wijzigen, laat dit dan niet alleen gelden voor vraagstukken met betrekking tot de eurozone, maar ook voor andere gevoelige institutionele mechanismen. Veel economen zijn van mening dat de Griekse crisis niet op Europese schaal had bestaan als dit land had vastgehouden aan zijn eigen munt, waardoor het de koers aanzienlijk had kunnen verlagen. Hieruit blijkt dat nationale valuta’s de Unie meer stabiliteit kunnen geven dan de eurozone tot nu toe heeft gedaan.</p>
    </intervention>
    <intervention id="3-045" speaker_id="4393" name="Mario Mauro" is_mep="True" mode="spoken">
      <p sl="it">Mijnheer de Voorzitter, dames en heren, ik wil een politiek oordeel vellen over wat er tijdens dit debat is gezegd.</p>
      <p sl="it">Wij, vertegenwoordigers van de belangrijkste Europese politieke stromingen, hebben kritiek op de eurosceptici omdat zij niet in Europa geloven. Ik denk echter dat het werkelijke probleem is dat wij zelf misschien niet in Europa geloven, en daarom kunnen wij de eurosceptici niet beschuldigen van iets waar wij verantwoordelijk voor zijn. Wij zijn de belangrijkste Europese politieke stromingen en we hebben altijd grote en sterke Europese idealen gekoesterd. Het is echter ook zo dat de regeringen die uit onze politieke stromingen voortkomen, ons dagelijks hinderen bij het verwezenlijken van deze grote politieke idealen. Men komt dus vaak snel terug op gedane beloften.</p>
      <p sl="it">Daarom moeten wij meer verantwoordelijkheid nemen, want als wij niet in staat zijn om in onze debatten overeenstemming te bereiken over maatregelen, zoals de uitgifte van euro-obligaties, of meer in het bijzonder obligaties van de Europese Unie, dan wordt het wel heel moeilijk voor ons om aan de burgers uit te leggen dat wij tot dezelfde partijen behoren die Europa dagelijks overal de schuld van geven en die zeggen dat we de crisis alleen te boven kunnen komen wanneer Europa minder geld uitgeeft.</p>
      <p sl="it">Ik denk dat dit tot onze kernverantwoordelijkheden behoort en als we hieraan voorbijgaan, verliezen we de achterliggende gedachte van het Europese project uit het oog, verliezen we onze geloofwaardigheid en zullen we beloond worden met lege zalen en lage opkomsten bij verkiezingen, totdat nog maar 40 procent van de kiesgerechtigden komt opdagen.</p>
    </intervention>
    <intervention id="3-046" speaker_id="39317" name="Anni Podimata" is_mep="True" mode="spoken">
      <p sl="el">Mijnheer de Voorzitter, als wij één fundamentele conclusie kunnen trekken uit de besluiten van de laatste Europese Raad, dan is het wel dat men er niet in is geslaagd de markten te overtuigen en gerust te stellen. Nu de markten het voor het zeggen hebben, moeten wij ons afvragen waarom.</p>
      <p sl="el">Is dat misschien omdat de markten – niettegenstaande de strengere regels inzake begrotingsdiscipline – goed in de gaten hebben dat wij de kloof in de economische en politieke samenhang binnen de eurozone niet alleen ongemoeid laten maar zelfs groter maken?</p>
      <p sl="el">Is dat misschien omdat bepaalde landen, door de manier waarop zij het overigens juiste idee om een permanent mechanisme voor crisisbeheer op te richten hebben behandeld, de meerwaarde van een dergelijk mechanisme in de praktijk ongedaan hebben gemaakt en aldus een verkeerde boodschap aan de markten hebben gestuurd, met alle gevaren van dien, namelijk dat wij terechtkomen bij een mechanisme van een zichzelf waarmakende profetie van een beheerst faillissement?</p>
      <p sl="el">Als wij beslist willen dat de particuliere sector erbij wordt betrokken en de lasten worden verdeeld, waarom blijven wij ons dan zo halsstarrig verzetten tegen de invoering van een belasting op financiële transacties op Europees niveau?</p>
      <p sl="el">Waarom zien wij tot slot niet in dat er een groot gat zit tussen enerzijds strengere regels inzake begrotingsdiscipline en anderzijds een permanent mechanisme voor crisisbeheer? Dat gat zouden wij kunnen opvullen door eindelijk serieus te overwegen een mechanisme voor gemeenschappelijk beheer van een deel van de schuld van lidstaten in te voeren en euro-obligaties uit te geven.</p>
    </intervention>
    <intervention id="3-047" speaker_id="96779" name="Danuta Maria Hübner" is_mep="True" mode="spoken">
      <p sl="en">Mijnheer de Voorzitter, om te beginnen wil ik zeggen dat de concurrentieomstandigheden voor de lange termijn in de afzonderlijke lidstaten nog jaren zullen verschillen. Structurele oorzaken van onevenwichtigheid zullen daardoor blijven bestaan, terwijl het economisch bestuur vrij zwak zal blijven zolang het proces nog in uitvoering is.</p>
      <p sl="en">In deze context is het van het allergrootste belang dat de Commissie met spoed, met het eerste jaarlijkse groeionderzoek bij de start van het Europees semester 2011, zo veel mogelijk elementen van nieuw economisch bestuur beproeft, in het bijzonder de relevantie en de operationele mogelijkheden van het scorebord.</p>
      <p sl="en">Ten tweede begrijp ik dat er voor een systeem van volledig automatische sancties een verdragswijziging nodig zou zijn en dat we met het voorgestelde systeem slechts zo ver kunnen gaan als de beperkingen van het Verdrag mogelijk maken. Daarom vertrouw ik erop dat de Commissie en de Raad hun uiterste best zullen doen om extra stadia in de behandeling, die de procedure onnodig zouden vertragen, te vermijden.</p>
      <p sl="en">Ten derde is de economische gezondheid van de EU niet simpelweg de som van de nationale situaties. Bovendien kan, aangezien het systeem is gebaseerd op het signaleren van afzonderlijke lidstaten die zich niet goed gedragen, het rechtzetten van hun slechte gedrag negatieve externe effecten hebben.</p>
      <p sl="en">Met name de aanpak van onevenwichtigheden kan van invloed zijn op de andere lidstaten in de eurozone en de rest van de Unie. Met deze mogelijke effecten moet bij de individuele behandelingen rekening worden gehouden om ervoor te zorgen dat de economische gezondheid van de Unie als geheel verbetert.</p>
      <p sl="en">Tot slot begrijp ik dat een volledige en diepgaande effectbeoordeling van de blauwdruk voor economisch bestuur meer tijd zou vergen dan we hebben. Wat helpt is dat de Commissie in de afgelopen twee jaar substantiële en diepgaande kennis en inzichten heeft verworven met betrekking tot de 27 economieën, dus ik zou willen vragen om twee acties. Zorg voor vergelijkbaarheid van alle elementen van en relaties tussen interne en externe onevenwichtigheden.</p>
      <a text="(Spreekster wordt door de Voorzitter onderbroken)"/>
    </intervention>
  </section>
  <section id="creitem5" title="5. Welkomstwoord">
    <intervention id="3-050" speaker_id="23707" name="De Voorzitter" is_mep="True" mode="spoken">
      <p sl="nl">Collega’s, ik wil de delegatie van de EER-EVA-parlementen, dat wil zeggen onze collega’s uit IJsland, Liechtenstein en Noorwegen, alsmede de waarnemers van de Zwitserse Bondsvergadering op de officiële tribune graag verwelkomen.</p>
      <p sl="nl">Het is mij een genoegen deze delegatie aan het Europees Parlement in Straatsburg welkom te heten, waar zij vandaag en morgen zal deelnemen aan de 35e vergadering van het Gemengd Parlementair Comité van de EER. Ik hoop dat de noeste arbeid van het Gemengd Parlementair Comité van de EER deze week zijn vruchten zal afwerpen en zal bijdragen aan een betere parlementaire samenwerking, en tevens zal zorgen voor democratisch parlementair toezicht binnen de EER. Welkom, collega’s.</p>
    </intervention>
  </section>
  <section id="creitem6" title="6. Conclusies van de Europese Raad over economische governance (28-29 oktober) (voortzetting van het debat)">
    <intervention id="3-052" speaker_id="23707" name="De Voorzitter" is_mep="True" mode="spoken">
      <p sl="nl">Aan de orde is het debat over de conclusies van de Europese Raad over economische governance (28-29 oktober).</p>
    </intervention>
    <intervention id="3-053" speaker_id="5729" name="Kathleen Van Brempt" is_mep="True" mode="spoken">
      <p sl="nl">Voorzitter, als je naar het debat vandaag luistert, dan valt er iets op, met name de grote vraag - die bijna voor alle fracties belangrijk is - om economische governance . De overeenstemming is maar ogenschijnlijk, want er is een bijzonder groot verschil in de manier waarop je economische governance interpreteert. Als je kijkt naar de manier waarop de Raad dat doet - dat zie je ook in de conclusies van de Raad - dan is dat een eenzijdige focus op wat de Raad vindt dat nodig is, met name besparen, besparen en nog eens besparen. Het is bijna een ideologie die verheven wordt tot een economische wetmatigheid: als je maar genoeg bespaart, dan komt alles wel weer goed. Dat is niet de manier waarop wìj economische governance interpreteren. Integendeel. Er zal iets heel anders nodig zijn, en niet alleen onze fractie zegt dat. Kijk naar economen, kijk naar de Financial Economical Times van gisteren, toch niet direct een socialistische propagandakrant, die zegt ‘als je alleen maar bespaart, dan ondermijn je al redelijk zwakker wordende economieën en dat heeft tot gevolg dat het steeds moeilijker wordt om de schuld terug te betalen’. Wat je nodig hebt, is ook investeren. Een heel mooi en voor de hand liggend voorbeeld van wat nodig is, is een toename van de participatiegraad. Dan kun je je schulden terugbetalen. In al onze lidstaten. Maar dan moet je durven investeren in opleiding, moet je durven investeren in de combinatie tussen gezin en arbeid. Als je kijkt naar de besparingen in de verschillende lidstaten, dan wordt er nu net in dat soort investeringen gesneden. Er is een visie nodig, een visie op economisch beleid, en op grond dáárvan zet je de middelen in om dat te doen. Op dat moment kijk je hoe je het best vorm geeft aan het stabiliteitspact. Ik denk dat dat het grote verschil is tussen hoe wij en de Raad kijken naar economic governance .</p>
    </intervention>
    <intervention id="3-054" speaker_id="96903" name="Paulo Rangel" is_mep="True" mode="spoken">
      <p sl="pt">Mijnheer de Voorzitter, mijnheer Van Rompuy, mijnheer Barroso, uiteraard wil ik zeggen dat het standpunt van de Fractie van de Europese Volkspartij (Christendemocraten) duidelijk is: het vinden van een oplossing voor de ernstige crisis waarin Europa terecht is gekomen, is alleen mogelijk door de economische governance en de communautaire methode uit te breiden. We twijfelen er niet aan dat méér communautaire methode, méér economische governance en instrumenten die passen bij een echte gemeenschappelijke munt in de eurozone de enige manier vormen om deze crisis het hoofd te bieden en aan te pakken. Dat betekent echter dat alle instellingen – de Raad, de Commissie en het Parlement – het publiek moeten laten zien dat ze hun verantwoordelijkheden serieus nemen. Het moet worden gezegd dat in elk geval de grootste fracties in het Parlement bereid zijn om openlijk samen te werken door de communautaire methode uit te breiden, economische governance in te voeren en de nodige voorwaarden te scheppen om de gemeenschappelijke munt de crisis in Europa te laten overleven. Vandaag is ook duidelijk geworden dat hetzelfde geldt voor de Commissie en haar voorzitter, die heeft laten zien dat hij niet het schoothondje van de Raad of het Parlement is, maar de Europese belangen behartigt, in tegenstelling tot wat de socialisten en mevrouw Ferreira beweren.</p>
      <p sl="pt">Het is aan de Raad om in december zijn verantwoordelijkheid te nemen. Daar rekenen we op, evenals op een ondubbelzinnige betrokkenheid bij de Europese dialoog, mijnheer Van Rompuy.</p>
    </intervention>
    <intervention id="3-055" speaker_id="1431" name="Marietta Giannakou" is_mep="True" mode="spoken">
      <p sl="el">Mijnheer de Voorzitter, het lijdt geen twijfel dat het permanent steunmechanisme waartoe is besloten een positieve stap vooruit is. Wat echter ontbreekt is een strategische planning, een planning waarin een economische unie en natuurlijk ook economische governance voorkomen.</p>
      <p sl="el">De Europese Unie is ontstaan doordat er destijds sterke regeringen waren. De economische crisis is ontstaan doordat er zwakke regeringen waren, regeringen die toelieten dat de economische automatismen van de economische globalisering de plaats innamen van de politieke besluiten waaraan onze Gemeenschap juist zo’n behoefte heeft om te kunnen blijven functioneren.</p>
      <p sl="el">Europa kent al vijftig jaar welvaart. Wij zijn verplicht om die welvaart voor de burgers voort te zetten en veilig te stellen. Het is dus wel duidelijk dat we moeten blijven groeien. De vraag is echter hoe wij moeten groeien in een tijd waarin alles verandert in het mondiale systeem. Wat is Europa nu? Wat zal het in de toekomst zijn? Moet Europa een ruimte van industrieën, kleine en middelgrote ondernemingen, diensten, kortom een exportkatalysator zijn? Zo ja, dan hebben wij behoefte aan een sterker Europa, en niet aan achterdocht en intergouvernementeel handelen, zoals wij de laatste tijd zo vaak hebben gezien.</p>
      <p sl="el">Het is overduidelijk dat bepaalde landen zich niet hebben gehouden aan het stabiliteitspact. Zoals de heer Reinfeldt vorig jaar december in antwoord op een vraag van mij heeft gezegd, is er maar één land dat het stabiliteitspact naar de letter heeft nageleefd en heeft geen enkel ander land zijn beloften gestand gedaan.</p>
      <p sl="el">Dus moeten wij allen tezamen steun geven aan de landen die op dit moment in de maalstroom van de crisis worden meegesleurd, want waar halen de grote landen als puntje bij paaltje komt hun macht vandaan? Mijns inziens halen ze die uit de gezamenlijke aanwezigheid van de kleine landen in een Europees systeem. Trouwens, niemand onder ons zou de kosten van een ontbrekend Europa kunnen dragen.</p>
    </intervention>
    <intervention id="3-056" speaker_id="28424" name="Tunne Kelam" is_mep="True" mode="spoken">
      <p sl="en">Mijnheer de Voorzitter, de sleutel om de economische crisis te boven te komen ligt in het trekken van bindende conclusies uit die crisis, want deze is allereerst een vertrouwens- en verantwoordelijkheidscrisis. Vertrouwen is gebaseerd op een redelijk evenwicht van inkomsten en uitgaven.</p>
      <p sl="en">Al meer dan twintig jaar is het grootste deel van Europa gewend vandaag te leven en te consumeren ten koste van morgen en zelfs overmorgen – ten koste van de volgende generaties, waarvan de omvang drastisch daalt. Ten tweede zijn we gewend regels op het gebied van stabiliteit op een heel liberale manier te behandelen. Wanneer de grote staten dat kunnen doen als het binnenlands nodig is, is het voor de andere staten eenvoudiger om dat voorbeeld te volgen. Daarom wordt, om het beginsel van de begrotingsdiscipline te versterken en het in alle ernst te herstellen, het streven naar een evenwichtige begroting de test voor de geloofwaardigheid van Europa.</p>
      <p sl="en">Ten derde is er duidelijk behoefte aan teugels en tegenwichten. Ik kan alleen maar blij zijn met de goedkeuring door de Raad van de conclusies over Europees economisch bestuur, de activering van de schuldencriteria en de mogelijkheid van een vroeg interventiemechanisme. Maar wat we echt nodig hebben – en daarin steun ik de conclusies van mijn collega de heer Verhofstadt – is echt economisch bestuur en echt automatische sancties – sancties die aankomen. We kijken uit naar de kadervoorstellen van de Commissie over de toekomstige crisismechanismen volgende maand.</p>
    </intervention>
    <intervention id="3-057" speaker_id="96814" name="Elena Băsescu" is_mep="True" mode="spoken">
      <p sl="ro">Mijnheer de Voorzitter, ik zou het nieuwe pakket maatregelen om de begrotingsdiscipline te versterken en het economisch toezicht te verbreden willen toejuichen. Ik vind dat de voorgestelde maatregelen nodig zijn vanwege de verschillen die tussen de lidstaten zijn opgemerkt met betrekking tot de naleving van het fiscaal beleid en het begrotingsbeleid. Als gevolg daarvan heeft de economische crisis een verontrustende kijk op verschillende landen opgeleverd, waaronder Roemenië.</p>
      <p sl="ro">Ik meen dat de belangrijkste vernieuwing de ontwikkeling van een nieuw macro-economisch toezichtkader is. Hierdoor zullen onevenwichtigheden en risico’s die ontstaan gemakkelijker worden ontdekt.</p>
      <p sl="ro">De aanneming van het verslag over economische governance dat door de taskforce onder leiding van de heer Van Rompuy is opgesteld, betekent een belangrijke stap. De tenuitvoerlegging ervan zal een nieuw en stevig kader voor crisisbeheer scheppen.</p>
      <p sl="ro">Ik zou ook het belang willen noemen van de regelgeving die ervoor moet zorgen dat de nationale begrotingen voldoen aan de fiscale normen van de EU. In de praktijk betekent dit dat de nationale begrotingen niet langer de fiscale regelgeving van de EU uit de weg kunnen gaan.</p>
    </intervention>
    <intervention id="3-058" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Mijnheer de Voorzitter, het aanstaande Hongaarse voorzitterschap staat voor de enorme uitdaging om zo snel mogelijk de wijziging van het Verdrag van Lissabon en de invoering van het economisch bestuur af te ronden. De lidstaten buiten de eurozone slaan verbijsterd gade hoe de eurozone in haar voegen kraakt. We zijn gebonden aan het toetredingsverdrag en onze verdere aansluiting hangt af van de vraag of het rijkere deel van Europa zich stabiliseert en of de communautaire solidariteit het wint van het nationaal egoïsme.</p>
      <p sl="hu">Vol bezorgdheid en medeleven kijken we naar de Ierse crisis en de problemen in Griekenland, Portugal en Spanje. We wachten af of de eurozone ineenstort. De Raad heeft met de gebruikelijke grote vertraging uiteindelijk een goede beslissing genomen. De invoering van economisch bestuur kan een nieuwe fase inluiden in de geschiedenis van de Europese integratie, maar de verwezenlijking daarvan is vol obstakels en complicaties. Ik vertrouw erop dat het Hongaarse voorzitterschap er alles aan zal doen om succes te waarborgen.</p>
    </intervention>
    <intervention id="3-059" speaker_id="4466" name="Ilda Figueiredo" is_mep="True" mode="spoken">
      <p sl="pt">Mijnheer de Voorzitter, in Portugal wordt de grootste algemene staking in twintig jaar gehouden. Dit protest volgt op even grote stakingen in verschillende andere EU-lidstaten, waaronder Griekenland en Frankrijk. Wat is het antwoord van de leiders van de Raad en de Commissie? Ze negeren de protesten tegen hun asociale beleid en blijven maar vasthouden aan het beleid dat ertoe heeft bijgedragen dat we ons in deze situatie bevinden. Ze verbloemen het feit dat de kwetsbaarheid van de euro rechtstreeks het gevolg is van hun beleid: liberalisering van de kapitaalmarkten, onbeperkte financiële speculatie en de eis van nominale convergentie door middel van het stabiliteits- en groeipact. Ondertussen wordt de werkelijke divergentie tussen de verschillende economieën groter, bereiken de werkloosheid en de armoede ondraaglijke niveaus en nemen de sociale spanningen toe. Hoe lang blijven ze zeggen dat we deze route moeten volgen? Wat moet er gebeuren om ervoor te zorgen dat er met dit beleid wordt gebroken en we onze aandacht richten op productie, banen en de waardering van arbeid?</p>
    </intervention>
    <intervention id="3-060" speaker_id="96654" name="Jaroslav Paška" is_mep="True" mode="spoken">
      <p sl="sk">Mijnheer de Voorzitter, de bijeenkomst van de Europese Raad, eind oktober, vond plaats in een moeilijke context. Alle lidstaten zijn bezig hun economisch beleid bij te stellen met als doel het slechte economische tij zo snel mogelijk weer te boven te komen en weer enige economische groei te genereren.</p>
      <p sl="sk">Na Griekenland en Ierland lopen nu ook andere leden van de eurozone het risico in betalingsproblemen te komen. We dienen ons terdege te realiseren dat in een dergelijke penibele situatie regeringsleiders uiterst moeilijk tot besluiten zullen kunnen komen waarmee ze instrumenten om de economie in hun land zelf mede aan te sturen en te reguleren, uit handen geven en tal van bevoegdheden op dit vlak in handen zouden leggen van de Europese instellingen.</p>
      <p sl="sk">Daarom moeten we met de nodige omzichtigheid met elkaar aftasten wat onze ideeën zijn ten aanzien van de manier waarop we Europa op zo veilig en snel mogelijke wijze weer uit de huidige problemen kunnen krijgen. We mogen daarbij de inspanningen van de regeringsleiders om hun land met behulp van hun bevoegdheden en kennis en kunde uit de problemen te helpen, zonder daarbij in conflict te komen met Europese belangen, niet kleineren.</p>
    </intervention>
    <intervention id="3-061" speaker_id="96749" name="Andrew Henry William Brons" is_mep="True" mode="spoken">
      <p sl="en">Mijnheer de Voorzitter, de Europese Raad heeft de versleten kreet herhaald dat alle vormen van protectionisme en alle verschuivingen van de wisselkoers die gericht zijn op concurrentievoordeel moeten worden vermeden.</p>
      <p sl="en">De omarming van het globalisme door de Europese Unie heeft ervoor gezorgd dat de Europese landen het slachtoffer zijn geworden van concurrentie van opkomende economieën, in het bijzonder China, waarmee we niet kunnen concurreren. Deze economieën lappen internationale octrooien en auteursrechten aan hun laars en laten hun werknemers werken voor minimale lonen en gebruiken soms zelfs slavenarbeid. China houdt de waarde van zijn valuta kunstmatig laag om zijn goederen nog goedkoper te maken.</p>
      <p sl="en">Europese landen moeten individueel – dat heeft mijn voorkeur – of collectief hun werkgevers en werknemers beschermen tegen deze oneerlijke concurrentie. De wisselkoersen moeten niet kunstmatig worden verlaagd om een concurrentievoordeel te behalen en ze moeten ook niet kunstmatig op hetzelfde niveau – de euro – worden gehouden tot collectief nadeel van de landen in de eurozone. Als de waarde van de valuta’s van noodlijdende landen had mogen dalen, zou er herstel zijn gevolgd.</p>
    </intervention>
    <intervention id="3-062" speaker_id="33775" name="Jean-Pierre Audy" is_mep="True" mode="spoken">
      <p sl="fr">Mijnheer de Voorzitter, mijnheer Van Rompuy, mijnheer Barroso, ik wil om te beginnen het probleem van de overheidsuitgaven op Europees niveau aansnijden.</p>
      <p sl="fr">Ik vraag me af of het gezien de grote uitdagingen waarvoor wij staan, niet tijd wordt voor een uitvoerig debat tussen onze nationale collega’s en het Europees Parlement over het communautariseren en samenbrengen van onze overheidsuitgaven. Ik noem het voorbeeld van de heer Lamassoure: wij hebben 27 legers en geen vijanden, één douane-unie en 27 administraties, onderzoeksprogramma’s die 15 tot 20 keer zijn gefinancierd zonder coördinatie, trans-Europese netwerken die met elkaar verbonden dienen te worden, energienetwerken, en de lijst is nog veel langer.</p>
      <p sl="fr">Ik stel voor dat wij een onafhankelijke instantie belasten met de controle van de overheidsuitgaven op de volgende drie niveaus: Europees, nationaal en lokaal uitvoeren. Het resultaat van die controle zou aan de leden van nationale parlementen en het Europees Parlement gepresenteerd kunnen worden met het oog op een uitvoerig debat over de overheidsuitgaven, en de Europese Rekenkamer en de 27 nationale rekenkamers zouden hiermee belast kunnen worden.</p>
      <p sl="fr">Dit idee wilde ik opperen om ervoor te zorgen dat onze overheidsuitgaven op Europees niveau beter worden geanalyseerd en beheerd.</p>
    </intervention>
    <intervention id="3-063" speaker_id="23868" name="Monika Flašíková Beňová" is_mep="True" mode="spoken">
      <p sl="sk">Mijnheer de Voorzitter, er werd vol verwachting uitgezien naar de Europese Raad en de manier waarop de Europese regeringsleiders de problemen als gevolg van de economische crisis zouden aanpakken. Zoals ik reeds meerdere malen heb benadrukt, dient er niet uitsluitend gekeken te worden naar de begrotingen. De structurele onevenwichtigheden die alleen maar ernstiger zijn geworden door de crisis, betreffen niet alleen schulden. Indien we een mechanisme tot stand brengen waarmee niet ook de overige aspecten worden aangepakt, hoeven we er niet bijster veel van te verwachten.</p>
      <p sl="sk">Verder werd er gesproken over de vraag of de begrotingstekorten als gevolg van de pensioenhervormingen wel opgenomen moeten worden in het totale tekort. We spreken hier over aanscherping en systematisering van de regels, maar hebben het tegelijkertijd meteen weer over uitzonderingen daarop. Zelfs al waren de pensioenhervormingen zo hard nodig – ikzelf denk van niet – als wordt beweerd, ook dan zouden er nog andere voorbeelden van succesvolle ingrepen kunnen worden gevonden. Wie moet dan beoordelen wat belangrijker en minder belangrijk is, en waarom?</p>
      <p sl="sk">Ik geloof beslist dat we geen debat over uitzonderingen moeten beginnen terwijl we nog praten over stelselwijzigingen.</p>
    </intervention>
    <intervention id="3-064" speaker_id="96798" name="John Bufton" is_mep="True" mode="spoken">
      <p sl="en">Mijnheer de Voorzitter, ik wil alleen een paar opmerkingen maken met betrekking tot wat er vanochtend is gezegd door voorzitter Van Rompuy en voorzitter Barroso. Het lijkt erop dat ze allebei in een ontkenningsfase verkeren – ze ontkennen het feit dat de eurozone in crisis is en dat we op de rand van de afgrond staan. Heel veel mensen daar ontkennen dat. Word toch in vredesnaam eens wakker.</p>
      <p sl="en">De mensen zien dit vanuit hun thuisland en ze beseffen dat er niet zo veel mensen in deze zaal zijn. Dit is de grootste crisis die u ooit hebt meegemaakt en ik zeg u dat dit ernstig is. Ik vraag de heer Barroso en de heer Van Rompuy: zeg mij, als u over een paar minuten zult spreken, wat uw plan B is. Er moet een plan B zijn, of laat u de zaak gewoon op haar beloop tot alles verloren is? Ik denk dat dit de grootste crisis is die we ooit hebben gehad. In het hele spectrum zijn de lidstaten getroffen. U bent het de mensen verschuldigd om een plan B te hebben. Zeg alstublieft dat u dat hebt.</p>
    </intervention>
    <intervention id="3-065" speaker_id="102886" name="Ildikó Gáll-Pelcz" is_mep="True" mode="spoken">
      <p sl="hu">Mijnheer de Voorzitter, dames en heren, graag spreek ik mijn vreugde uit over het feit dat tijdens het overleg het belang van stelselmatige pensioenhervormingen is erkend. Binnen de kaders van het stabiliteits- en groeipact worden echter niet alle spelers gelijke kansen geboden.</p>
      <p sl="hu">Ook Hongarije protesteert tegen discriminatie en heeft de Europese Unie opgeroepen de kosten van pensioenhervormingen in aanmerking te nemen bij de berekening van staatstekorten. Tenzij men landen met keuzevrijheid wil discrimineren, moeten mijns inziens de betalingen aan particuliere pensioenfondsen in aanmerking worden genomen bij de vaststelling van het begrotingstekort. Deze kwestie vraagt dringend om een oplossing. Het is goed nieuws dat er al tijdens de vergadering van de Raad in december een mogelijkheid wordt geboden om dit bevredigend te regelen. Ik wil u vragen een non-discriminatoir politiek besluit te nemen en dit zo snel mogelijk naar de Commissie te sturen, zodat het wetgevingsproces zo spoedig mogelijk kan beginnen en vervolgens op voor iedereen geruststellende wijze kan worden afgerond.</p>
    </intervention>
    <intervention id="3-066" speaker_id="97050" name="Antigoni Papadopoulou" is_mep="True" mode="spoken">
      <p sl="el">Mijnheer de Voorzitter, Griekenland, Ierland, Portugal en Spanje ondergaan de gevolgen van de economische crisis. Het hek is van de dam en er is maar één uitweg, namelijk maatregelen. Met achterdocht en euroscepsis draag men niet bij aan het overwinnen van de internationale economische crisis.</p>
      <p sl="el">Integendeel, wat wij nu juist nodig hebben is communautaire solidariteit, politieke wil, visie, vertrouwen in de dynamiek van Europa en vooral gecoördineerd optreden, maatregelen voor veranderingen op nationaal maar ook communautair niveau, meer werkgelegenheid, meer groei, fast-tracking, meer banen, de verwezenlijking van de EU-strategie, stroomlijning en sanering van het vennootschapsbestuur, transparantie in het economisch bestuur, controle op de nationale statistieken, een permanent mechanisme voor crisisbeheer in de Europese Unie, ten behoeve van de Europese burgers wel te verstaan!</p>
      <p sl="el">De crisis gaat ons allen aan, niet enkel de daardoor getroffen landen. Waar wij nu behoefte aan hebben is communautaire solidariteit en gecoördineerd optreden.</p>
    </intervention>
    <intervention id="3-067" speaker_id="96904" name="Barry Madlener" is_mep="True" mode="spoken">
      <p sl="nl">Voorzitter, de eurozone is nu aan het instorten, en meneer Barroso moet die instorting begeleiden. Want het jarenlang geven van miljarden steun aan landen als Griekenland, Spanje, Portugal en Ierland heeft er niet toe geleid dat die zwakke economieën kunnen concurreren met de sterke economieën van Duitsland en Nederland. Die miljarden aan steun heeft geleid tot onacceptabel gedrag van socialisten. Zo is een derde van de Griekse beroepsbevolking ambtenaar; de tsunami van niet-westerse immigranten naar Europa heeft ieder land ook miljarden gekost, en die immigranten zitten nu werkloos thuis. Het gedrag van vooral socialisten. Weet u nog? Spanje dat een paar jaar geleden een miljoen illegalen heeft gelegaliseerd, zit nu met een werkloosheid van 20%. Nu opnieuw moeten wij, de sterkere economieën, miljarden steun bieden aan deze landen, maar dat is slechts een pleister voor de korte termijn. Voor de lange termijn zal de vraag zijn of wij bereid zijn om de zwakke landen structureel te blijven steunen met miljarden belastinggeld. Het antwoord daarop is nee. Dus ik wil meneer Barroso vragen: is niet het herinvoeren van de eigen munt, de Griekse drachme, en ook voor Ierland, de enige langetermijnoplossing waarmee wij uit de problemen kunnen komen? Wordt deze oplossing ook serieus besproken met die landen?</p>
    </intervention>
    <intervention id="3-068" speaker_id="96668" name="Seán Kelly" is_mep="True" mode="spoken">
      <p sl="en">Mijnheer de Voorzitter, als Iers EP-lid vind ik het niet prettig om hier vanochtend te zijn en bijna elke spreker naar Ierland te horen verwijzen vanwege onze economische situatie, vooral omdat we een paar jaar geleden nog zo ongeveer werden gezien als het uithangbord van economisch succes in de Europese Unie.</p>
      <p sl="en">Toch denk ik dat er in Ierland vastbeslotenheid bestaat om de zaken op te lossen en ik denk dat de grote meerderheid van de mensen de steun van onze Europese vrienden en collega’s zou verwelkomen.</p>
      <p sl="en">We kunnen hier een paar dingen van leren. Ik denk dat de heer Farage er niet ver naast zat toen hij zei dat het te wijten was aan de domheid en hebzucht van de Ierse politici, die deel uitmaakten van het kapitalisme en de vriendjespolitiek met de banken en regelgevende instanties die dit voor een groot deel hebben veroorzaakt. We moeten lessen leren. Maar iets anders wat heel belangrijk zal worden, is dat de toezichtarchitectuur die op 1 januari wordt ingesteld moet werken, zodat de stresstests en dergelijke voldoende zijn om in de toekomst te signaleren wat er gebeurt en om de mensen te stoppen als ze te ver gaan.</p>
    </intervention>
    <intervention id="3-069" speaker_id="96680" name="Zigmantas Balčytis" is_mep="True" mode="spoken">
      <p sl="lt">Mijnheer de Voorzitter, het is heel goed dat we nu beginnen te praten over een belangrijk thema, namelijk het gezamenlijk beheer van de economie van de toekomst. Ik geloof dat we binnenkort ook een mogelijk gemeenschappelijk belastingsysteem zullen bespreken. Bovendien kunnen we nu zien wat de negatieve gevolgen zijn van een sterkere wisselkoers van de euro en diverse andere factoren. Ik was vandaag nogal teleurgesteld over het feit dat zes maanden geleden een bankentest is uitgevoerd en dat de resultaten daarvan nog niet bevestigd zijn. Dit laat eens te meer zien dat wij in de Europese Unie niet over betrouwbare informatie beschikken. Zonder betrouwbare informatie zullen we echter ook geen manieren vinden om uit deze behoorlijk complexe situatie te komen. Ik wil de Europese Commissie daarom verzoeken haar voorstellen in de toekomst actiever te presenteren, omdat de situatie complex is en enorme inspanningen en financiële middelen zal vergen en misschien ook wel een totaal ander begrip van economische, financiële en andere vormen van toezicht.</p>
    </intervention>
    <intervention id="3-070" speaker_id="96933" name="Milan Zver" is_mep="True" mode="spoken">
      <p sl="sl">Mijnheer de Voorzitter, mijnheer Van Rompuy, mijnheer Barroso, ik wil graag kort iets zeggen. Voor mij is de situatie vrij duidelijk: wie heeft schuld aan de enorme crisis waar we mee kampen? Het deel van de banksector dat zaken deed zonder reële dekking en dat te veel risico’s nam. Maar ook anderen hebben schuld. Denk aan bepaalde Europese regeringen die overconsumptie en een soort verdelende mentaliteit onder hun burgers hebben bevorderd.</p>
      <p sl="sl">We hebben vandaag twee redeneringen gehoord. Er zijn leden die oproepen tot meer solidariteit, alsof ze zeggen “help ons, alstublieft!”, en we hebben degenen die met name oproepen tot meer verantwoordelijkheid, nu we langzaam uit de crisis komen. Het zou niet juist zijn als degenen die deze enorme crisis hebben veroorzaakt nu zoeken naar formules om deze op te lossen. Degenen die kritiek hebben op aanzienlijke bezuinigingen zijn duidelijk op de verkeerde weg.</p>
      <p sl="sl">Onder deze omstandigheden is het alleen maar terecht dat belastingbetalers uit die landen die met de huidige situatie worden geconfronteerd, hun stem mogen laten horen.</p>
    </intervention>
    <intervention id="3-071" speaker_id="96823" name="Petru Constantin Luhan" is_mep="True" mode="spoken">
      <p sl="ro">Mijnheer de Voorzitter, ik juich het feit toe dat het verslag over economische governance een nieuwe grondslag biedt voor het opzetten van een levensvatbaar systeem voor de wijze waarop we in dit opzicht functioneren.</p>
      <p sl="ro">Ik meen dat de aanbevelingen die in het verslag worden gedaan over robuustere instellingen voor een veel effectievere economische governance, zoals de oprichting van nationale openbare instellingen die onafhankelijke analyses, beoordelingen en voorspellingen met betrekking tot interne kwesties op het gebied van het begrotingsbeleid verschaffen, de grondslag vormen voor de ontwikkeling van een transparant Europees systeem.</p>
      <p sl="ro">Ik acht het van essentieel belang dat elke lidstaat de kans wordt geboden om aan te tonen op welke grondslag alle voorgestelde binnenlandse begrotingsmaatregelen worden geanalyseerd en beoordeeld, zodat er geleidelijk een aanpak ontstaat die op vertrouwen en wederzijds begrip is gebaseerd.</p>
      <p sl="ro">Ik bevestig nog eens de noodzaak om specifieke maatregelen te nemen die economische governance gemakkelijker maken en gebaseerd zijn op gedegen, transparante kennis en een open debat over alle in de lidstaten genomen binnenlandse maatregelen die gevolgen kunnen hebben op EU-niveau.</p>
    </intervention>
    <intervention id="3-072" speaker_id="28308" name="Elisa Ferreira" is_mep="True" mode="spoken">
      <p sl="pt">(vraag aan de heer Rangel volgens de “blauwe kaart”-procedure, artikel 149, lid 8, van het Reglement) – Mijnheer de Voorzitter, dank u dat u mij het woord geeft, maar ik heb een beroep gedaan op de “blauwe kaart”-procedure omdat ik door de heer Rangel rechtstreeks werd uitgedaagd, en daarom had ik graag eerder het woord gehad.</p>
      <p sl="pt">Ik wil van deze gelegenheid gebruikmaken om de heer Rangel te vragen om ons allemaal uit te leggen welke concrete verschillen hij met betrekking tot het beheer van de staatsschulden ziet tussen het voorstel van kanselier Merkel en de voorstellen van de Commissie, en ons te vertellen waarom het eerste voorstel van de Commissie inzake het beheer van de staatsschulden, dat een echt Europees voorstel was, zonder enige discussie of openbaar debat terzijde werd geschoven toen het besef doordrong dat het niet overeenkwam met de belangen van Duitsland.</p>
    </intervention>
    <intervention id="3-073" speaker_id="96903" name="Paulo Rangel" is_mep="True" mode="spoken">
      <p sl="pt">(antwoord op de vraag van mevrouw Ferreira volgens de “blauwe kaart”-procedure, artikel 149, lid 8, van het Reglement) – Mijnheer de Voorzitter, ik wil heel kort opmerken dat er geen enkele twijfel bestaat over het feit dat er in het Europese proces natuurlijk voortdurend onderhandelingen plaatsvinden tussen de instellingen, maar dat de Commissie altijd op het standpunt heeft gestaan dat de communautaire methode in ere moet worden gehouden en de eenheidsmunt moet worden versterkt. Er zijn natuurlijk altijd leden die in het Parlement nationale politiek willen bedrijven, zoals mevrouw Ferreira.</p>
    </intervention>
    <intervention id="3-074" speaker_id="96977" name="Diogo Feio" is_mep="True" mode="spoken">
      <p sl="pt">Mijnheer de Voorzitter, de Europese Unie staat voor belangrijke hervormingen. Daarom moet er een antwoord op de crisis worden gegeven en moet de gemeenschappelijke munt in stand worden gehouden, met eigen regels die van toepassing zijn op alle lidstaten. Het Parlement heeft al een leidende rol op zich genomen met betrekking tot de economische governance, waarbij het pleit voor nauwere samenwerking tussen de 27 lidstaten om de groei te bevorderen, en heeft een duidelijk standpunt over de uitvoering van het stabiliteits- en groeipact en de solidariteit tussen de lidstaten. Als zodanig is het Parlement de eerste instelling die wijst op de noodzaak om een fonds op te richten voor de schulden van de verschillende landen die de EU uitmaken. We zullen daarom blijven samenwerken met de Commissie – waarvan we de voorzitter welkom heten – en we hopen ook te blijven samenwerken met de Raad. Op dit moment worden er zes verslagen besproken en we zullen daarover een heel duidelijk standpunt innemen.</p>
    </intervention>
    <intervention id="3-075" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, ik zal twee concrete vragen beantwoorden en ook een algemene opmerking maken na het debat dat vanochtend heeft plaatsgevonden.</p>
      <p sl="en">Allereerst een vraag die is gesteld door de heer Schulz: een belangrijke vraag over de Ierse stresstests. Ik wil het volgende zeggen. De gemeenschappelijke methodologie van de stresstests is op Europees niveau afgesproken; deze was zeer rigoureus, met negatieve macro-economische scenario’s. De tenuitvoerlegging van de tests was echter de verantwoordelijkheid van de nationale toezichtautoriteiten. Deze werd op het niveau van de Europese Unie gecoördineerd door het CEBT, maar de Europese Unie had daar geen bevoegdheden voor. Ik wil onderstrepen dat de Europese Unie als zodanig zo’n verantwoordelijkheid tot nu toe niet had. Dat gaat in januari veranderen. De nieuwe architectuur van financiële regulering en financieel toezicht zal dan operationeel zijn, na voorstellen van de Commissie en overeenstemming met de Raad en het Parlement.</p>
      <p sl="en">We krijgen de drie Europese instanties voor microprudentieel toezicht, voor bankzaken, effecten en verzekeringen, en het Europees Comité voor systeemrisico’s voor macrofinanciële stabiliteit en de daaraan verbonden risico’s. Dat zal ons veel sterkere hulpmiddelen en een betere infrastructuur opleveren om deze tests de volgende keer op een meer uniforme, rigoureuze en coherente manier uit te voeren. Daarom wil ik dit punt onderstrepen. Voor de crisis beschikten we nog niet over de instrumenten die we nu aan het maken zijn.</p>
      <p sl="en">Dan kom ik bij het tweede onderwerp met betrekking tot de manier waarop we nu omgaan met enkele gevoelige kwesties zoals het permanente crisismechanisme. Ik wil duidelijk maken dat het niet mijn bedoeling was dit punt ter sprake te brengen, maar aangezien er een concrete vraag was, moet ik die beantwoorden.</p>
      <p sl="en">De staatshoofden en regeringsleiders hebben met eenparigheid van stemmen – ik herhaal: met eenparigheid van stemmen – besloten te vragen om een permanent crisismechanisme met interventie van de particuliere sector. Ik was een van degenen die de Europese Raad hebben gewaarschuwd voor de risico’s van het ter sprake brengen van deze kwestie zonder de juiste voorbereiding en communicatie. Maar de kwestie is ter sprake gebracht en er is een besluit over genomen en nu moeten we daar zo verantwoordelijk mogelijk mee omgaan. Daarom ben ik van mening dat enkele van de opmerkingen die hier vandaag zijn gemaakt echt niet helpen.</p>
      <p sl="en">We leven nog steeds in zeer moeilijke omstandigheden. Wat we naar mijn mening nodig hebben, is actie, niet nog meer opmerkingen. We hebben te maken met zeer gevoelige wereldwijde financiële markten. Sommige opmerkingen kunnen het effect van een zichzelf vervullende voorspelling hebben. Het helpt daarom niet om te gaan speculeren over landen die mogelijk in gevaar zijn. Wat we die landen moeten vragen, is het ten uitvoer leggen van alle maatregelen die nodig zijn om financiële en begrotingsstabiliteit tot stand te brengen.</p>
      <p sl="en">Daarom ga ik niet speculeren over een plan B. We doen, samen met voorzitter Van Rompuy, ons werk, we bespreken de kwesties op verantwoordelijke wijze met de lidstaten. Met betrekking tot de rol van de Commissie wil ik nogmaals heel duidelijk zijn. De Commissie – en dat hebben de meesten van u erkend – heeft altijd ambitieuze voorstellen ingediend. Wij zijn voorstanders van ambitieus economisch bestuur voor Europa.</p>
      <p sl="en">Maar uiteindelijk moeten we realistisch zijn. Samen kunnen we niet verder gaan dat wat er gezamenlijk is overeengekomen met onze lidstaten. Als er een overeenkomst is – een overeenkomst die in elk geval een vooruitgang betekent in vergelijking met de eerdere situatie – helpt het niet om te spreken over ideale oplossingen waarvan u heel goed weet dat ze geen werkelijkheid zullen worden.</p>
      <p sl="en">De Commissie vervult dus haar rol en zal haar rol blijven vervullen door te vragen om meer ambitie als het gaat om een gemeenschappelijk doel, economisch bestuur, stabiliteit van het eurogebied – en niet alleen van het eurogebied.</p>
      <p sl="en">Ik wil dat punt heel duidelijk stellen, want ik denk dat het nog niet gezegd is tijdens het debat van vandaag. Sommigen van u zeiden dat de problemen in het eurogebied liggen. Het spijt me, maar ze liggen niet alleen in het eurogebied. De euro was het probleem niet. Ik ben er absoluut van overtuigd dat de situatie veel erger zou zijn geweest als we de euro niet hadden gehad.</p>
      <a text="(Applaus)"/>
      <p sl="en">Sommigen van u vergeten nog wel eens dat bepaalde landen buiten het eurogebied precies dezelfde problemen hebben, in sommige gevallen zelfs ergere problemen op het gebied van staatsschuld, en dat een land dat niet eens deel uitmaakt van de Europese Unie en dat nu wil toetreden tot de Europese Unie – IJsland – failliet is gegaan, terwijl men daar de euro niet heeft. De realiteit is dat de euro niet de oorzaak was van het probleem. Het is intellectueel en politiek oneerlijk om te suggereren dat het probleem bij de euro ligt.</p>
      <a text="(Applaus)"/>
      <p sl="en">Wat we nu moeten doen, is de specifieke aspecten van de situatie in het eurogebied erkennen om de problemen aan te pakken en alle lidstaten vragen zich in te spannen om samen te werken: de landen binnen het eurogebied en de landen daarbuiten. Ik denk dat ze allemaal hebben begrepen dat er een gemeenschappelijk belang ligt in een gemeenschappelijke aanpak om deze crisis op te lossen. Dat zal de Commissie doen, op een verantwoordelijke manier, waarbij zij zal aandringen op zo groot mogelijke ambities, maar uiteindelijk zal handelen in goede, trouwe samenwerking met alle instellingen, met dit Parlement, zoals we ook in het verleden hebben gedaan, met de Raad en met de Europese Raad. Dat is de verantwoordelijke werkwijze die we moeten volgen.</p>
      <p sl="en">In een periode waarin de markten zeer gespannen zijn, moeten we het hoofd koel houden en een sterk gevoel van verantwoordelijkheid behouden en natuurlijk ook het gemeenschappelijke Europese doel sterk voor ogen houden.</p>
      <a text="(Applaus)"/>
    </intervention>
    <intervention id="3-076" speaker_id="photo_generic" name="Herman Van Rompuy" is_mep="True" mode="spoken">
      <p sl="fr">voorzitter van de Europese Raad. – Mijnheer de Voorzitter, geachte afgevaardigden, zojuist zei iemand dat de analyse van de voorzitter van de Commissie en die van mij van elkaar verschillen. Het is echter de eerste keer, mijnheer Schulz, dat men mij ervan beschuldigt te doen alsof er niets aan de hand is. Het is de allereerste keer in mijn carrière!</p>
      <p sl="fr">Ik kan u verzekeren dat ik de crisis geenszins onderschat en dat wij moeilijke uren doormaken. Ik ben een heel voorzichtig iemand, tenzij men mijn woorden uit hun context wil halen, en ik ben van mening dat er in de Europese context veel te veel verklaringen, opruiende of niet-opruiende verklaringen, worden afgelegd, zij het dan niet hier. Wij moeten nu tot bedaren komen. Wij hoeven niet telkens weer te herhalen hoe diep de crisis is. Dat weten we onderhand wel. Het is nu tijd om over te gaan tot daden.</p>
      <p sl="fr">Enkelen onder u hebben gezegd dat wij lessen moeten leren. Een Frans spreekwoord zegt: “Onze daden volgen ons.” Geachte afgevaardigden, toen ik deze functie op mij nam, was er een stabiliteits- en groeipact dat weliswaar enkele jaren geleden iets werd versoepeld maar dat niet werd toegepast. Toen ik deze functie op mij nam, kreeg ik als erfenis het Verdrag van Lissabon mee, dat voorziet in bepaalde procedures, bijvoorbeeld voor sancties of voor het geval besloten moet worden wanneer een land opgenomen moet worden in de procedure bij buitensporig tekort. Volgens het Verdrag van Lissabon is het de Raad die daarover besluit. Toen ik deze functie op mij nam was er geen crisismechanisme. En voor dit alles moest een oplossing worden gevonden.</p>
      <p sl="fr">Wij gaan dus het stabiliteits- en groeipact versterken en voor het eerst een systeem voor macro-economisch toezicht invoeren. Ik kan u verzekeren dat als wij dit mechanisme enkele jaren geleden hadden gehad, bepaalde problemen in bepaalde landen zich nooit hadden voorgedaan. Dan had men de vastgoedbel tijdig ontdekt. Dan had men de mededingingsproblemen van bepaalde landen tijdig ontdekt. Wij gaan dat mechanisme nu invoeren, en dat is iets nieuws, een novum. Wij trekken al onze lessen uit de crisis.</p>
      <p sl="fr">Wat betreft het Verdrag van Lissabon: wij gaan dit wijzigen of zijn voornemens dit te wijzigen om, gelet op bepaalde grondwettelijke vereisten, een rechtsgrondslag te verkrijgen voor het permanent crisismechanisme. Dat is de enige reden. Ik hoop niet dat men het risico wil lopen om opnieuw een groot debat te ontketenen over de instellingen, want dat zou mijns inziens in de huidige context nergens toe leiden en onze aandacht alleen maar nog verder afleiden van de noodzaak de crisis te lijf te gaan.</p>
      <p sl="fr">Er was geen crisismechanisme. Toen wij werden geconfronteerd met het probleem in Griekenland, moesten wij een mechanisme uitvinden want er was geen mechanisme. Toen wij een andere maatregel namen, een reddingspakket van 750 miljard euro, moesten wij het Verdrag van Lissabon op een creatieve manier uitleggen om die maatregel daadwerkelijk te kunnen invoeren.</p>
      <p sl="fr">Wij trekken dus lessen uit de crisis en, nogmaals, onze daden volgen ons. Wij hadden een zwak stabiliteitspact dat niet werd toegepast maar wij hadden niets voor macro-economisch toezicht en wij hadden ook geen crisismechanisme.</p>
      <p sl="fr">Hebben de lidstaten hun verantwoordelijkheid genomen? Vele lidstaten hebben dat gedaan en hebben hervormingen op gang gebracht, vaak tegen de wil van hun publieke opinie in. Zij nemen vaak heel moedige maatregelen, en dan heb ik het niet alleen over de landen waar zich de problemen voordoen, maar ook over de andere landen. Wij nemen onze verantwoordelijkheid.</p>
      <p sl="fr">Geachte afgevaardigden, laten wij niet steeds op de verkeerde vijand schieten. Ik heb vaak de indruk dat we ons te zeer op de regeringen en de parlementen van de lidstaten concentreren. Wij moeten oppassen dat wij niet de verkeerde voor onze vijand aanzien.</p>
      <p sl="fr">Nu wordt er niet alleen gesproken over Ierland, maar ook over Portugal. Welnu, laat ik enkele cijfers noemen: het overheidstekort in Portugal was in 2009 9,3 procent; in 2010 zal dat 7,3 procent en in 2011 4,6 procent zijn. De rente op de Portugese overheidsschuld is gemiddeld 3,6 procent. Dat is uiterst laag. Het land heeft niet te lijden onder een vastgoedcrisis of -zeepbel. Zijn financiële sector is niet te groot voor de omvang van het land. Zijn banken hebben voldoende kapitaal. Dus laten wij niet op de verkeerde vijand schieten. Als gezegd wordt dat er besmettingsgevaar bestaat, dan is daar geen enkele economische rechtvaardiging voor; dan is daar geen enkele rationele basis voor. Dat wil ik u duidelijk maken. Laten wij niet op de verkeerde vijand schieten.</p>
      <p sl="fr">Er zijn er die pleiten voor meer samenwerking tussen de instellingen. Ik kan u verzekeren dat wij als voorzitters ons uiterste best doen om samen te werken. Het verslag van de taskforce is door de leden ervan, evenals door het bevoegde lid van de Commissie, commissaris Rehn, goedgekeurd. Ook op andere gebieden, bij het permanent mechanisme voor crisisbeheer, werken wij schouder aan schouder.</p>
      <p sl="fr">Ik hoop dat wij dezelfde geest zullen terugvinden in de werkzaamheden voor de opstelling van de begroting 2011. Ik vind het jammer dat wij er niet in geslaagd zijn om tot een akkoord te komen.</p>
      <p sl="fr">Als men spreekt over samenwerking, moet ik met uw permissie toch een opmerking maken. U bent allen lid van het Europees Parlement en behoort tot bepaalde politieke families. Ik stel soms vast dat er een groot verschil is tussen hetgeen ik in de Europese Raad hoor, van de eerste ministers en de diverse betrokkenen, en hetgeen ik in deze zaal hoor van leden van diezelfde politieke families. Ik verwijt niemand wat, want men hoeft het niet honderd procent eens te zijn met de partij; in mijn carrière heb ik vaak confrontaties in mijn eigen partij meegemaakt. Maar als men spreekt over coherentie en samenwerking tussen de instellingen, dan wil ik u verzekeren dat ik mij tot het uiterste inspan voor een dergelijke samenwerking. Er moet echter ook worden samengewerkt op de diverse politieke niveaus om een standpunt te verkrijgen dat coherenter is dan wat wij nu hebben.</p>
      <p sl="fr">Ik ben het eens met degenen die zeggen dat er weliswaar een bezuinigingsbeleid is maar dat een bezuinigingsbeleid niet volstaat om uit de crisis te geraken. Dat klopt, maar zonder een bezuinigingsbeleid gaat het helemaal niet. Als men voorzichtiger was geweest op zowel macro-economisch als budgettair vlak, dan was het nooit zover gekomen. Maar er is inderdaad ook een positief beleid nodig, een groei- en werkgelegenheidsbeleid. Ondanks al het negatieve ben ik toch blij dat na ongeveer elf maanden van recessie de economische groei is teruggekeerd in Europa. Ik heb al eens eerder, ook in dit Parlement, gezegd dat de crisis van de jaren dertig, die begon met een financiële crisis, in feite nooit is opgelost.</p>
      <p sl="fr">Elf maanden na de losbarsting van de financiële crisis zijn wij teruggekeerd tot een positieve groei. Wij zullen dit jaar een groei hebben van gemiddeld 1,5 procent. In bepaalde landen – en niet in de landen die met de bekende problemen te kampen hebben – zal de groei ongeveer 2 procent bedragen en in sommige landen zelfs 3 à 3,5 procent. In de Unie zal de werkgelegenheid gemiddeld weer toenemen met ingang van 2011. Natuurlijk is het werkloosheidsniveau te hoog, maar ik ben blij dat in vergelijking met zes maanden geleden onze groeiprognoses veel hoger zijn dan verwacht en dat de groei evenwichtiger is dan verwacht. Het gaat niet alleen om een op herbevoorrading, herstelprogramma’s of export gebaseerde groei maar ook om een groei die wordt gestimuleerd door de interne vraag.</p>
      <p sl="fr">Mijn laatste opmerking is dat ik, ondanks de problemen in bepaalde landen, ervan overtuigd ben dat wij ook de huidige crisis te boven zullen komen.</p>
    </intervention>
    <intervention id="3-077" speaker_id="23707" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-078" speaker_id="1164" name="Bruno Gollnisch" is_mep="True" mode="written">
      <p sl="nl">De Europese Raad van 28-29 oktober 2010 heeft een nieuwe stap gezet naar onderwerping van de naties, die geleidelijk aan worden beroofd van hun soevereiniteit. Ten eerste wordt een zogenaamde economische governance opgelegd, die in feite economisch voogdijschap betekent. De lidstaten worden namelijk verplicht om hun begroting op voorhand goed te laten keuren door ambtenaren in Brussel. Ook wordt hun economisch beleid onder toezicht geplaatst, worden automatisch preventieve sancties opgelegd, zelfs nog voordat het voor uitgaven en tekorten toegestane plafond is bereikt, en wordt het stemrecht van de in gebreke blijvende lidstaat eventueel opgeschort. Dit alles wordt Duitsland gegeven in ruil voor een permanent fonds voor financiële stabiliteit. Dat mechanisme geeft de lidstaten en de Commissie in Brussel echter het recht om schulden aan te gaan of om garanties te geven voor leningen van lidstaten die in moeilijkheden zijn komen te verkeren omdat ze het slachtoffer zijn geworden van de met hun overheidsschulden speculerende markten en omdat ze, let wel, lid zijn van de eurozone. Het is te gek voor woorden! Bovendien heeft de Europese Raad besloten om met het oog op de uitvoering van het mechanisme voor crisisbeheer het Verdrag te wijzigen. Voor het eerst zal hiervoor de vereenvoudigde procedure worden gevolgd. Dit is echter een antidemocratische methode die voorziet in geen enkel parlementair debat. Dit is geen governance maar totalitarisme.</p>
    </intervention>
    <intervention id="3-079" speaker_id="28255" name="Andreas Mölzer" is_mep="True" mode="written">
      <p sl="de">Tot 2007 verbaasde de rest van Europa zich over de economische ontwikkeling van Ierland, de ‘Keltische tijger’, die met lage belastingen voor bedrijven en geringe regulering schitterende economische cijfers kon voorleggen. Nu heeft de realiteit het land ingehaald. De Keltische tijger blijkt een lamme eend te zijn die door de rest van Europa een handje of vleugeltje moet worden geholpen. Er moet nu 90 miljard uit het Europese vangnet, dat is 300 euro per Oostenrijker, naar Ierland toe. Dat zijn niet alleen theoretische staatsgaranties die na het zwarte schaap Griekenland nu naar Ierland en misschien binnenkort naar Spanje en Portugal gaan, dat is keihard belastinggeld. Hiermee zet de Europese monetaire unie wederom een stap in de richting van een transferunie waarbij de eurolanden die hun begroting op orde hebben, hun portemonnee moeten trekken voor het wanbeleid van de andere eurolanden. De EU is hier veel te laat in actie gekomen, en we moeten nog maar zien of op de besluiten van de Europese Raad ook daden volgen. De miljarden aan belastinggeld mogen niet langer belanden in de zakken van landen die maar wat aanmodderen en in die van speculerende banken. Er moet een einde komen aan de transferunie. We hebben een mechanisme nodig waarmee insolventie mogelijk is voor landen die bankroet zijn en waarmee we deze landen dan uit de eurozone kunnen zetten. We kunnen geen noodverbanden blijven aanleggen bij een zieke monetaire unie. In plaats daarvan moeten we die Europese monetaire unie terugbrengen tot een sterke harde kern.</p>
    </intervention>
    <intervention id="3-080" speaker_id="97197" name="Alfredo Pallone" is_mep="True" mode="written">
      <p sl="it">Griekenland en Ierland hebben gebruik moeten maken van steun van de EU. We moeten deze landen echter wel verschillend beoordelen. Het Ierse tekort is enorm opgelopen omdat het land de bankensector te hulp moest schieten, die in moeilijkheden was geraakt door de wereldwijde financiële crisis en door de ineenstorting van de huizenmarkt. Door de hulp aan de bankensector in deze tijd van structurele crisis werd de positie van de Ierse overheidsfinanciën onhoudbaar. De hulp aan Griekenland was echter het gevolg van roekeloos beheer van de overheidsfinanciën, waardoor het land aan geld moest komen via de uitgifte van staatsobligaties. Daarom moet de volgende opmerking worden gemaakt in het licht van de hervorming van de economische governance. We moeten absoluut een rigoureus begrotingsbeleid voeren om de situatie in de gaten te kunnen houden en te voorkomen dat dergelijke situaties zich in de toekomst nog eens voordoen. Deze twee gevallen leren ons in elk geval dat het essentieel is om rekening te houden met alle factoren die van invloed zijn op de financiën en de soliditeit van een land, niet enkel met de gestructureerde overheidsschuld. De hoogte van die schuld kan wel als gegeven worden gebruikt, maar we moeten de onderliggende elementen en oorzaken ervan onderzoeken, en erachter zien te komen hoe het zo ver heeft kunnen komen.</p>
    </intervention>
    <intervention id="3-081" speaker_id="96655" name="Monika Smolková" is_mep="True" mode="written">
      <p sl="sk">Het groei- en stabiliteitspact omvat nog altijd sancties waarvoor de instemming nodig is van tweederde van de ministers van Financiën, maar waarvoor nog nooit enige politieke wil aanwezig is geweest. Ik ben dan ook sceptisch ten aanzien van het anticrisismechanisme. Voorzitter Van Rompuy van de Raad zou artikel 125 van het Verdrag van Lissabon, waarin staat dat elke lidstaat aansprakelijk is voor zijn eigen verplichtingen, niet moeten wijzigen. Wat hij wel zou moeten doen, is nadenken over mogelijke uitbreiding van artikel 122, dat over solidariteit gaat en waarin de onderlinge hulp in geval van natuurrampen of energiecrises is vastgelegd. Wijziging van het artikel zou een fundamenteel beginsel van de werking van de EU, solidariteit, wel eens op de tocht kunnen zetten en aldus kunnen leiden tot gebrek aan solidariteit. In een anticrisismechanisme op grond van artikel 122 inzake de verstrekking van financiële middelen aan de lidstaten, zou de Raad op voorstel van de Commissie het besluit nemen en het Europees Parlement slechts worden geïnformeerd. We dreigen in een situatie terecht te komen waarin de lidstaten die zich wel verantwoordelijk gedragen hebben, moeten opdraaien voor het onverantwoordelijke gedrag van sommige andere lidstaten.</p>
    </intervention>
  </section>
  <section id="creitem7" title="7. Resultaten van de Top van de G20 (debat)">
    <intervention id="3-083" speaker_id="23707" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Raad en de Commissie over de resultaten van de Top van de G20.</p>
    </intervention>
    <intervention id="3-084" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad . − Mijnheer de Voorzitter, geachte afgevaardigden, het voorzitterschap van de Raad en het Parlement hebben reeds op 20 oktober 2010 de gelegenheid gehad een debat te voeren over de G20, toen wij aan de vooravond van de ministeriële bijeenkomst van de G20 stonden en zaten te wachten op hetgeen in Seoul zou gebeuren.</p>
      <p sl="fr">Wij Europeanen hadden ons goed voorbereid op deze ontmoetingen, zowel op het niveau van de ministers als op dat van de staatshoofden en regeringsleiders. Wij zagen in dat een gebrek aan samenhang onder de Europeanen de geloofwaardigheid van de Europese Unie op het internationale toneel snel ongedaan zou maken. Gezegd moet worden dat de Top van Seoul in de wereld gemengde reacties opriep. Ik ben van mening dat wij blijk moeten blijven geven van optimisme, ook al waren de resultaten niet zo geweldig als wij hadden gewild.</p>
      <p sl="fr">Vóór Seoul waren wij ervan overtuigd dat de moeilijkste en belangrijkste opgave zou zijn om de vaart erin te houden. Wij mogen niet de fout maken te denken dat wij geen behoefte meer hebben aan coördinatie op wereldvlak omdat wij niet meer in dezelfde kritieke situatie verkeren als anderhalf jaar of zelfs zes maanden geleden. Men denkt altijd dat de verantwoordelijkheid voor de besluiten bij de politieke leiders ligt. Dat is ook zo, en dat is ook de kern van de politiek, maar mijns inziens hebben de politieke leiders ook een andere, nog belangrijker verantwoordelijkheid: zij moeten ervoor zorgen dat de besluiten geen dode letter blijven maar concrete resultaten opleveren en volledig worden uitgevoerd.</p>
      <p sl="fr">De Top van Seoul heeft nu aangetoond wat de werkelijke uitdaging is voor de G20 en dus voor ons: we moeten nagaan hoe wij de uitvoering kunnen voortzetten en zelfs versnellen. Men moet van goede voornemens overstappen op concrete resultaten, en dat is belangrijk om ten minste twee redenen. Ten eerste nemen de markten geen genoegen met verklaringen. Zij houden de concrete ontwikkelingen in de gaten die zich twee, tien, dertig dagen na de top voordoen, wanneer de mediacamera’s van het toneel zijn verdwenen. De toestand van de Europese economie moet in zijn geheel worden beschouwd. Deze wordt niet bepaald door de voortgang tijdens tweedaagse topbijeenkomsten. De vooruitgang waar wij naar streven is trouwens alleen mogelijk als daar continu, dagelijks aan wordt gewerkt, en als leden van het Europees Parlement weet u dat beter dan wie ook.</p>
      <p sl="fr">De tweede reden is net zo belangrijk als de eerste en gaat u rechtstreeks aan. Mijns inziens kunnen het Europees Parlement en de nationale parlementen een rol spelen, niet alleen wanneer het gaat om controle maar ook wanneer een politieke impuls moet worden gegeven aan de Europese en internationale economische agenda. Zij moeten namelijk verzekeren dat de besluiten in de tijd tussen de ene top en de andere goed worden uitgevoerd en dat de G20 een echt proces wordt en niet enkel een reeks ontmoetingen blijft.</p>
      <p sl="fr">Inhoudelijk gezien is nu wel duidelijk welke bijdrage de Unie kan leveren aan een sterke, duurzame en evenwichtige groei, aan een groei die gebaseerd is op een aantal principes, te weten: plannen voor financiële consolidering gericht op duurzame en gedifferentieerde groei, de EU 2020-strategie voor de hervormingen die noodzakelijk zijn om met name steun te kunnen geven aan het scheppen van banen, het programma voor de hervorming van de financiële sector en markten, en tot slot de versterking van de economische governance van de Unie. Ik voeg hieraan toe dat de Unie heel veel belangstelling heeft voor het peer review -proces dat zich in het kader van de G20 voltrekt. Als Europeanen zijn wij daaraan gewend en weten wij maar al te goed hoe nuttig een dergelijke exercitie kan zijn. Natuurlijk moet iedereen zich van zijn taken kwijten en blijk geven van een nieuwe wil om bij te dragen aan het stimuleren van groei.</p>
      <p sl="fr">Ik wil nogmaals, in dezelfde geest als mijn eerdere opmerkingen, duidelijk maken dat de strijd tegen protectionisme niet nu in één keer gewonnen kan worden, maar alleen door dag in dag uit wereldwijd voldoende waakzaam te blijven.</p>
      <p sl="fr">Ik wil verder nog drie belangrijke ontwikkelingen van de afgelopen maand onderstrepen. Ten eerste de hervorming van het Internationaal Monetair Fonds, daar de Europeanen duidelijk hebben aangetoond bereid te zijn te doen wat zij moeten doen om ervoor te zorgen dat het nieuwe IMF representatiever wordt en de nieuwe internationale economische realiteit beter weergeeft, zodat de opkomende economieën hun stem kunnen laten horen en een grotere rol kunnen spelen. Wij hebben ingestemd met een vermindering van onze aanwezigheid in het uitvoerend comité van het IMF, en wij hebben belangrijke concessies gedaan wat onze aandelen in het kapitaal betreft. Ik denk dat wij daarnaast hebben behouden wat ons het meest na aan het hart lag, en dat meer in het algemeen de internationale gemeenschap er uiteindelijk bij gewonnen heeft.</p>
      <p sl="fr">De tweede ontwikkeling betreft de overeenkomst Basel III. Wat de kapitaalvereisten van banken betreft gaan wij momenteel in de juiste richting, en het is natuurlijk zeer belangrijk dat de toezegging om Basel III uit te voeren ook inderdaad wordt nagekomen door de betrokken landen. Het is wat dat betreft duidelijk dat het uitvoeringsvraagstuk op de politieke agenda van zowel de Unie als de G20 zal blijven staan.</p>
      <p sl="fr">Als ik tot slot kijk naar hetgeen de afgelopen weken is gebeurd in verband met de zogenaamde valutaoorlog, denk ik dat de Europese Unie goed werk heeft verricht en een evenwichtig standpunt heeft weten te verdedigen, een standpunt dat inhoudt dat de wisselkoersen de fundamentele parameters van een economie moeten weergeven en dat geen toevlucht mag worden genomen tot devaluatie uit concurrentieoverwegingen.</p>
      <p sl="fr">Frankrijk heeft sinds Seoul de verantwoordelijkheid voor het voorzitterschap van de G20, en ik denk dat dit een unieke kans is voor de Europeanen en voor de Europese Unie als zodanig. Het zal zeer belangrijk zijn dat wij op gecoördineerde wijze samen werken teneinde ervoor te zorgen dat de G20 gedurende het hele komende jaar, in de aanloop naar de Top van Cannes van november 2011, maar ook daarna, in staat is aan de gewekte verwachtingen te voldoen.</p>
      <p sl="fr">De werkelijke uitdaging waar wij voor staan, is om aan te tonen dat het forum dat in het leven werd geroepen om het hoofd te bieden aan de crisis, ook in staat is de noodzakelijke bijdrage en impuls te geven aan de verwezenlijking van de doelstellingen op middellange termijn, zoals sterkere, meer duurzame en evenwichtiger groei in de wereld, duidelijke en billijke regels voor de internationale financiële markt, en internationale organisaties die representatiever zijn voor de wereld van vandaag en beter in staat zijn om de nationale regeringen en de Europese instellingen te helpen bij het beheersen van de globalisering. Mijnheer de Voorzitter, het is mijns inziens aan de G20 om in de komende jaren aan te tonen dat het niet alleen gaat om economische maar eerst en vooral ook om politieke globalisering.</p>
    </intervention>
    <intervention id="3-085" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mijnheer de Voorzitter, voor de Top van Seoul van deze maand was er bezorgdheid dat de G20, zodra de druk van de crisis die de G20-landen bij elkaar had gebracht afnam, onmogelijk nog zijn rol zou kunnen spelen als het primaire forum voor wereldwijde economische coördinatie. Na de Top van Seoul van deze maand kan ik u geruststellen dat dat negatieve scenario niet is bevestigd. We hebben de G20 zien verschuiven van een crisisinstelling naar een stabielere benadering van wereldwijd bestuur.</p>
      <p sl="en">Ondanks de lastige kwesties die zijn besproken en het feit dat over sommige andere kwesties, zoals belasting voor de financiële sector, geen overeenstemming is bereikt, heeft de G20 wederom een belangrijke boodschap van wereldwijde vastbeslotenheid afgegeven; er is werkelijke en gestage vooruitgang geboekt als het gaat om het aanpakken van wereldwijde economische uitdagingen. Ik weet dat de resultaten met enige scepsis zijn ontvangen, want er was geen spectaculaire doorbraak op het laatste moment, perfect getimed voor het achtuurjournaal. Maar wat de sceptici niet begrijpen, is dat het proces van de G20 zelf spectaculair nieuws is; het is niet zoals ons Europese, meer geïntegreerde proces waarin iedereen aan tafel een gemeenschappelijke cultuur van onderhandeling en compromis gewend is.</p>
      <p sl="en">Buiten de Europese Unie en enkele van haar lidstaten omvat de G20 uiteenlopende landen als de VS, China, Rusland, Brazilië, Japan, Argentinië, Saudi-Arabië, Korea en Zuid-Afrika. Het feit alleen al dat zij zich bezighouden met een gezamenlijk proces om wereldwijde onevenwichtigheden aan te pakken en bijvoorbeeld afspraken te maken over financiële regulering, moet worden gezien als wat het is: een enorme vooruitgang die een paar jaar geleden nog niet mogelijk zou zijn geweest. De Top van Seoul was een belangrijke volgende stap voor dat proces en voor het presenteren van een nieuwe agenda, geen eenmalige spectaculaire gebeurtenis.</p>
      <p sl="en">Dus ja, het was een succes en ik denk dat de Europese Unie, die werd vertegenwoordigd door de voorzitter van de Europese Raad en mijzelf, tevreden kan zijn met de conclusies van de Top. We hebben ook een zeer belangrijke bijdrage geleverd op het niveau van de ministers van Financiën, waar de Europese Unie werd vertegenwoordigd door Olli Rehn, de commissaris die verantwoordelijk is voor die portefeuille. In het geheel genomen weerspiegelen de conclusies de prioriteiten die de Europese Unie in de aanloop naar Seoul had vastgesteld en de Europese Unie mag trots zijn op de zeer belangrijke bijdrage die zij levert aan dit proces.</p>
      <p sl="en">Ik zal enkele van de belangrijkste resultaten belichten. Allereerst wilde de Europese Unie dat deze Top vooruitgang zou boeken op het gebied van gezamenlijk optreden ter bevordering van de wereldwijde groei en werkgelegenheid en om oplossingen te vinden voor het aanpakken van wereldwijde onevenwichtigheden en valutaspanningen. We wisten allemaal dat het moeilijk zou worden om het eens te worden over een manier om wereldwijde onevenwichtigheden aan te pakken, maar na lange, zware onderhandelingen heeft de G20 gekozen voor een coöperatieve oplossing door de instelling van een mechanisme en een tijdlijn om onze economieën nader tot elkaar te brengen en deze kwestie aan te pakken.</p>
      <p sl="en">De G20-partners hebben afgesproken de buitensporige onevenwichtigheden te verkleinen en de huidige financiële onevenwichtigheden op een aanvaardbaar niveau te houden. Onderschat niet hoe belangrijk dat is. De discussie van de G20 over het aanpakken van onevenwichtigheden liet zien dat de EU voorop loopt. De resultaten van ons eigen denken over interne onevenwichtigheden in de Europese Unie hebben de leiders van de G20 geïnspireerd als de beste manier om de wereldwijde onevenwichtigheden aan te pakken. Onze methode met het gebruik van indicatoren die aanleiding geven tot een beoordeling van macro-economische onevenwichtigheden en de hoofdoorzaken daarvan, vormt de basis voor het nieuwe mechanisme van de G20. Het zal halverwege 2011 worden ingesteld en de eerste beoordeling zal plaatsvinden voor de volgende top in november 2011.</p>
      <p sl="en">Wij zullen ons nu concentreren op het zo veel mogelijk versterken van dit mechanisme en het waarborgen van de correcte toepassing ervan tijdens het Franse voorzitterschap van de G20 in 2011. De conclusies waren dus belangrijk, maar ik ben het ermee eens dat we nu moeten afwachten hoe ze ten uitvoer worden gelegd.</p>
      <p sl="en">Het tweede dat we hebben bereikt, heeft betrekking op de valutakoersen. Het opnieuw in evenwicht brengen van de groei kan niet slagen zonder dat de valutaspanningen worden aangepakt. Ook hier heeft de Europese Unie geholpen consensus binnen de G20 te bereiken over coöperatieve oplossingen. We hebben afgesproken om te gaan werken aan meer door de markt bepaalde wisselkoerssystemen waarin de onderliggende economische parameters tot uitdrukking komen. We hebben ook afgesproken de evaluaties niet te zullen vergelijken en op te passen voor overmatige volatiliteit en ongeregelde bewegingen in de wisselkoersen.</p>
      <p sl="en">Dit besluit biedt een politieke impuls voor het Franse voorzitterschap van de G20, dat een uitgebreide hervorming van het internationale monetaire stelsel zal ondernemen. Ik ben ook blij om te zien dat de G20-top de historische hervorming van het IMF heeft gesteund. We hebben de verwachtingen van Pittsburgh met betrekking tot de quotumverschuiving en de vertegenwoordiging van opkomende economieën zelfs overtroffen. Dankzij de open en coöperatieve aanpak van de EU-lidstaten, onze aanzienlijke concessies en ons vermogen om de verantwoordelijkheid te delen, heeft het fonds nu de legitimiteit die het nodig heeft om de uitdagingen van de toekomst het hoofd te kunnen bieden, vooral als het gaat om het aanpakken van de onevenwichtigheden en de valutaspanningen. De opkomende economieën moeten nu bewijzen dat ze in ruil voor meer vertegenwoordiging bereid zijn meer verantwoordelijkheid voor het mondiale economische bestuur op zich te nemen.</p>
      <p sl="en">Een vierde wapenfeit van de Top was het vasthouden van de impuls voor wereldwijde hervorming van de financiële regelgeving, met een duidelijke nadruk op de tenuitvoerlegging. We zijn blij met de steun voor de Basel III-hervorming en het feit dat de G20 zal blijven werken aan systeemrelevante financiële instellingen. De financiële hervormingsinspanningen van de G20 zullen worden voortgezet op gebieden als macroprudentiële beleidskaders, schaduwbanken, van grondstoffen afgeleide markten en marktintegriteit en -efficiëntie.</p>
      <p sl="en">De Europese Unie loopt bij veel van deze punten voorop en ons interne werk zal terugkomen in het G20-proces. Het is nu belangrijk om te zorgen voor strikte en consistente tenuitvoerlegging van al deze beloften volgens het overeengekomen tijdschema om wereldwijd een gelijk speelveld te garanderen. We hebben van de Verenigde Staten sterke garanties gekregen dat zij daar even veel waarde aan hechten als wij. De Top van Seoul heeft ook een nieuwe impuls gecreëerd om de Doha-ronde af te ronden en heeft het streven van de G20 om protectionisme in al zijn vormen te bestrijden, opnieuw benadrukt.</p>
      <p sl="en">Een prestatie die mij persoonlijk voldoening schenkt, is dat we met de Consensus van Seoul inzake ontwikkeling, waarin ontwikkeling, handel en investering nauw met elkaar samenhangen, het onderwerp ontwikkeling stevig op de agenda van de G20 hebben gezet. Deze nieuwe groeigerichte aanpak zal een aanvulling vormen op de bestaande donorgerichte activiteiten en het stelsel van de Verenigde Naties. Hij zal onze inspanningen voor het bereiken van de millenniumdoelstellingen voor ontwikkeling bevorderen en is volmaakt in overeenstemming met de recente voorstellen van de Commissie in haar groenboek over de toekomst van het ontwikkelingsbeleid. Dit groenboek is nu beschikbaar voor raadpleging en ik kijk uit naar commentaar vanuit dit Huis.</p>
      <p sl="en">Tot slot ben ik erg blij met de inzet van de G20 als het gaat om het actieplan van de G20 tegen corruptie, toekomstig werk aan energiezaken en grote inspanningen voor het bereiken van een evenwichtige en succesvolle uitkomst van de klimaatonderhandelingen in Cancún.</p>
      <p sl="fr">Mijnheer de Voorzitter, geachte afgevaardigden, de groeiende belangstelling onder ondernemings- en vakbondsvertegenwoordigers toont aan dat het G20-proces nu is uitgegroeid tot het belangrijkste forum voor economische coördinatie op wereldniveau. Ik heb ook deelgenomen aan de G20 Business Summit , waar ik heb gewezen op het belang van de sociale verantwoordelijkheid van ondernemingen. Ik heb tevens een delegatie van Europese, Noord-Amerikaanse en Zuid-Aziatische vakbonden ontvangen. Ik heb met deze delegatie, die werd begeleid door het Europees Verbond van Vakverenigingen, afgesproken dat werkgelegenheid de prioriteit is, en ik heb daarbij onderstreept dat Europa inderdaad heeft voorgesteld om de werkgelegenheid en de sociale dimensie op te nemen in de conclusies.</p>
      <p sl="fr">Na Seoul hebben wij onze blik gericht op het volgende G20-voorzitterschap en op de Top van Cannes in november 2011. Nu wij een van onze lidstaten in de cockpit hebben zitten, krijgen wij een kans die wij niet mogen missen. Wij zullen onverwijld een standpunt moeten innemen en op actieve en gecoördineerde wijze moeten bijdragen aan de vaststelling van de agenda van de G20.</p>
      <p sl="fr">De Commissie staat klaar om het Franse voorzitterschap steun te geven bij al zijn prioriteiten. Een daarvan betreft de hervorming van het internationaal monetair stelsel, waarvoor wij een reeks coherente voorstellen moeten doen, met name voor de verbetering van de stabiliteit en de vermindering van de volatiliteit van wisselkoersen.</p>
      <p sl="fr">Een andere prioriteit betreft de volatiliteit van grondstofprijzen. De Commissie zal in de komende maanden een bijdrage leveren met betrekking tot de primaire markten van alle grondstoffen.</p>
      <p sl="fr">Laten wij het Franse voorzitterschap als een unieke kans zien, als een kans die wij moeten grijpen om Europa in staat te stellen zijn stempel te drukken op de mondiale agenda. Als Europa eensgezind optreedt in de G20 zal het zijn positie in het brandpunt van het economisch en financieel debat in de wereld kunnen consolideren en een sleutelrol in de respons op de wereldwijde uitdagingen kunnen spelen.</p>
    </intervention>
    <intervention id="3-087" speaker_id="28193" name="Jean-Paul Gauzès" is_mep="True" mode="spoken">
      <p sl="fr">namens de PPE-Fractie. – Mijnheer de Voorzitter, als mijn informatie klopt, heb ik één minuut.</p>
      <p sl="fr">Mijnheer de vertegenwoordiger van het Belgisch voorzitterschap, mijnheer de voorzitter van de Commissie, dames en heren, ik wil allereerst tegen u, minister, zeggen dat ik enorme waardering heb voor uw nuchtere oordeel over de laatste G20 en het roerend eens ben met uw voorstellen voor de toekomst.</p>
      <p sl="fr">Mijns inziens kunnen wij niet anders dan vaststellen dat ondanks de goedkeuring van Basel III en de hervorming van het IMF, de resultaten niet om over naar huis te schrijven zijn. We kunnen, net als de voorzitter van de Commissie, alleen maar hopen dat de top van Seoul de weg vrijmaakt voor de tenuitvoerlegging van de ambitieuze voorstellen van het Franse voorzitterschap. Deze voorstellen zijn gerechtvaardigd, want er is spoed geboden en de situatie blijft moeilijk. Er moet samenhang zijn in de Europese Unie als wij willen dat zij gewicht in de schaal legt.</p>
      <p sl="fr">Er is behoefte aan concrete resultaten, en ik ben het met u eens, mijnheer de voorzitter van de Commissie, wanneer u zegt dat onze medeburgers op daden wachten en niet op woorden of verklaringen. De economische en financiële globalisering vereist echte vooruitgang bij de internationale harmonisatie van regelgeving. De markten reageren veel sneller dan de politici. Europa mag niet naïef zijn en moet wederkerigheid waarborgen.</p>
    </intervention>
    <intervention id="3-088" speaker_id="4267" name="Udo Bullmann" is_mep="True" mode="spoken">
      <p sl="de">namens de S&amp;D-Fractie . – Mijnheer de Voorzitter, dames en heren, mevrouw Harms heeft vanochtend in het debat de vraag gesteld waarom de vonk niet meer overspringt van de toppen naar de bevolking, waarom er niet nieuwe moed, geen nieuw optimisme uitgaat van de discussies tijdens de topconferenties. Nu ik u vanochtend en ook nu heb gehoord, mijnheer Barroso, en ook de heer Van Rompuy of de Raad, begin ik een idee te krijgen waarom de vonk niet overspringt. De vonk springt niet eens hier in de zaal over, kijk maar om u heen. Natuurlijk is het belangrijk dat er meer collega’s aanwezig zijn. Waarom zijn ze er niet? Het is niet goed dat ze er niet zijn. Maar ze krijgen ook niet echt iets nieuws te horen. U vertelt ons dingen die al twintig keer in de krant hebben gestaan, en u geeft geen antwoord op de scherpe vragen die gesteld zijn. Hoe zit het nu met de belasting op financiële transacties? De heer Schulz heeft hier meermaals naar gevraagd. Waar blijft het antwoord? Het staat niet op de agenda van de G20-top in Seoel. Ik wil een verklaring.</p>
      <p sl="de">Ik wil ook weten waarom de Europese Raad, bij monde van het Belgisch voorzitterschap, zegt dat hij ervoor is, waarom de Europese Raad het er bij de laatste drie toppen alleen maar over heeft gehad en een haalbaarheidsstudie op mondiaal niveau adviseert en niet een op Europees niveau. Waarom eigenlijk niet? Merkt u in de Raad niet in welke impasse u dit onderwerp manoeuvreert? Dus nogmaals, mijnheer Barroso: wanneer komt de heer Šemeta voldoen aan de eis die het Parlement begin dit jaar gesteld heeft, namelijk dat wij de haalbaarheidsstudie ook voor Europa willen? Als u een mening over dit onderwerp uitdraagt, is deze zaal ook vol en luisteren wij naar u. Maar stop met deze uitwijkmanoeuvres. Alleen voor Europa hebben we het al over 200 miljard euro per jaar. Vraagt u eens aan mijn collega’s in de Begrotingscommissie over welke kruimels ze op dit moment strijd leveren met de Raad, om welke kleine bedragen het gaat. Met een initiatief zouden we vooruitgang kunnen boeken. Je moet gepassioneerd blijven, dan springt de vonk weer over. Dat verwachten we van u.</p>
    </intervention>
    <intervention id="3-089" speaker_id="4335" name="Marielle De Sarnez" is_mep="True" mode="spoken">
      <p sl="fr">namens de ALDE-Fractie. – Mijnheer de Voorzitter, men kan net zoveel toppen en vergaderingen beleggen als men wil, maar als Europa geen offensieve gemeenschappelijke visie heeft, zal het geen gewicht in de schaal kunnen leggen en zal de komende G20 een onderonsje worden tussen China en de Verenigde Staten en zullen wij onvermijdelijk aan het kortste eind trekken. En toch is er genoeg werk aan de winkel!</p>
      <p sl="fr">De eurozone heeft zo haar eigen moeilijkheden, waarop intern krachtig moet worden gereageerd; het internationaal monetair systeem maakt een kritieke tijd door waardoor onze problemen alleen maar groter worden en een zowel destabiliserende als onrechtvaardige concurrentie voor Europa ontstaat. Dat was mijn eerste opmerking. De Europeanen moeten tijdens de G20 een voorstel doen voor een nieuwe internationale monetaire orde in de wereld, die berust op een rekeneenheid bestaande uit een mandje van munten waaronder met name de dollar, de euro en de yuan.</p>
      <p sl="fr">Ook moeten wij opnieuw de problematiek van de financiële regelgeving oppakken. De toezeggingen in verband met de strijd tegen belastingparadijzen hebben nog steeds geen concrete vorm gekregen en er is ook nog steeds geen kader voor de activiteiten van ratingbureaus. Dat is zeer betreurenswaardig, vooral omdat ook andere uitdagingen de kop op steken, zoals de regelgeving voor de markt van grondstoffen, van fossiele, minerale of landbouwgrondstoffen. Wat dat betreft wil ik een suggestie doen. Mijns inziens moeten de Europeanen in dit verband voorstellen een wereldgrondstoffenorganisatie op te richten.</p>
      <p sl="fr">De wereldeconomie heeft namelijk te kampen met een daadwerkelijk gevaar, het gevaar van een door bepaalde productielanden – en ik denk daarbij vooral aan China – veroorzaakt tekort en van speculatie met landbouwgrondstoffen die absoluut immoreel is omdat daardoor, naast klimaatproblemen, een verhoogde kans op hongersnood in ontwikkelingslanden ontstaat.</p>
      <p sl="fr">Ten aanzien van al deze grote vraagstukken, die onmiskenbaar het evenwicht in de wereld betreffen, ben ik de overtuiging toegedaan dat het Franse voorzitterschap pas echt nuttig zal zijn als het zich van meet af aan in een Europees kader plaatst.</p>
    </intervention>
    <intervention id="3-090" speaker_id="96735" name="Patrick Le Hyaric" is_mep="True" mode="spoken">
      <p sl="fr">namens de GUE/NGL-Fractie. – Mijnheer de Voorzitter, dames en heren, de omvang van de mondiale crisis en de noden op sociaal en milieugebied vragen om resoluut optreden van de Europese Unie in de G20, om een optreden dat verder gaat dan het afleggen van intentieverklaringen over de regulering van de internationale financiën.</p>
      <p sl="fr">Allereerst mogen de onderhandelingen in de Wereldhandelsorganisatie de wereld niet veranderen in een kapitalistische jungle, maar moeten ze ervoor zorgen dat de sociale en milieunormen worden toegepast en er nieuwe banen worden geschapen in het handelssysteem. Daarin moet de plaag van de werkloosheid worden aangepakt, die meer dan 250 miljoen mensen op deze planeet treft, en een eind worden gemaakt aan het huidige bezuinigingsbeleid.</p>
      <p sl="fr">Aan de andere kant moeten de belastingparadijzen worden gesloten. Er moet een mechanisme worden uitgevonden om kapitaalbewegingen te belasten, en er moet een wereldfonds worden opgericht voor de stabilisering van de grondstofprijzen, om te beginnen de prijzen van landbouwgrondstoffen. Ook moet het internationaal monetair systeem grondig worden hervormd en het Internationaal Monetair Fonds een andere rol worden gegeven, een rol die is gericht op het creëren van werkgelegenheid en op duurzame menselijke ontwikkeling, en er moet een universele wereldmunt worden ingevoerd om de overheersing van de dollar aan te tasten.</p>
      <p sl="fr">Ook moeten we nu korte metten maken met het schandaal van de ratingbureaus die rechter en partij zijn en enkel in dienst staan van de banken. De mensen moeten een stem in het kapittel hebben bij al deze vraagstukken, die hen raken.</p>
    </intervention>
    <intervention id="3-091" speaker_id="96900" name="Georgios Papanikolaou" is_mep="True" mode="spoken">
      <p sl="el">Mijnheer de Voorzitter, het lijdt geen twijfel dat de verklaring over de resultaten van de G20-bijeenkomst belangrijk was, maar bij tweede lezing rijst er toch een aantal belangrijke vragen over bepaalde punten.</p>
      <p sl="el">Zo hebben de twintig ontwikkelde landen een strenge waarschuwing gericht tot de landen die een ongecoördineerd economisch beleid toepassen. Maar is het niet zo dat op dit moment de VS een op meer liquiditeit gericht economisch beleid voert, de lidstaten van de Europese Unie kiezen voor bezuinigingen en China de waarde van zijn munt laag houdt?</p>
      <p sl="el">Daarom probeer ik erachter te komen wat voor zin een dergelijke verklaring heeft en tot wie deze eigenlijk is gericht. Het wil er bij mij niet in dat deze boodschap is gericht tot landen die van weinig belang zijn voor de wereldeconomie. Als de G20 een dergelijke verklaring echter ten eigen bate heeft afgelegd, dan moeten wij wel beseffen dat er een groot politiek complotprobleem bestaat op een moment waarop juist een onmiddellijk reactie is vereist.</p>
    </intervention>
    <intervention id="3-092" speaker_id="840" name="Charles Goerens" is_mep="True" mode="spoken">
      <p sl="fr">Mijnheer de Voorzitter, de vraag die ik wilde stellen was eigenlijk bedoeld voor de heer Barroso, maar aangezien hij er niet is, zal ik haar tot het Belgische voorzitterschap richten.</p>
      <p sl="fr">In deze tijd kan men handelsdumping bedrijven zonder de antidumpingregels van de WTO te overtreden. Met een chronisch ondergewaardeerde munt komt men namelijk op hetzelfde resultaat uit. Het vraagstuk van de concurrentiële devaluatie wordt nu weliswaar, zij het schoorvoetend, aangepakt, maar de vraag blijft wat aanvaardbaar is voor de Europese Unie.</p>
      <p sl="fr">Mijn vraag aan het Belgische voorzitterschap luidt als volgt: als de G20 er niet in slaagt een einde te maken aan de monetaire wanorde, denkt u dan dat de WTO-onderhandelingen er ongedeerd uit zullen komen?</p>
    </intervention>
    <intervention id="3-093" speaker_id="99416" name="Nikolaos Salavrakos" is_mep="True" mode="spoken">
      <p sl="el">Mijnheer de Voorzitter, de G20-bijeenkomst van november heeft mijns inziens geen echte resultaten opgeleverd. Eens te meer is gebleken dat de Verenigde Staten de scepter zwaaien en dat China probeert een plaats te verwerven op het internationale toneel.</p>
      <p sl="el">Zoals bekend is de economische crisis in de wereld begonnen in 2007 toen in de Verenigde Staten de ene investeringsbank na de andere liquiditeitsproblemen kreeg. Naar het schijnt – en iedereen weet dat dat zo is – werd de Amerikaanse regering daardoor gedwongen geld te drukken. Aanvankelijk ging het om 700 miljard dollar, maar onlangs moest nog eens 600 miljard dollar worden gedrukt.</p>
      <p sl="el">In tegenstelling tot de Verenigde Staten bleef Europa, en met name de eurozone, wat het monetaire vraagstuk betreft vasthouden aan het beginsel van begrotingsdiscipline en aan een streng gecontroleerd monetair beleid. Daardoor kregen de markten alle ruimte om speculatieve spelletjes te spelen ten koste van de minst weerbare economieën van Europa en van met name de eurozone.</p>
      <p sl="el">Daarom wil ik voorstellen om te overwegen nieuw geld te drukken in Europa, hetzij in de vorm van bankbiljetten, hetzij in de vorm van euro-obligaties.</p>
    </intervention>
    <intervention id="3-094" speaker_id="97296" name="Michel Dantin" is_mep="True" mode="spoken">
      <p sl="fr">Mijnheer de Voorzitter, onze medeburgers hebben verwachtingen van ons. Zij hebben verwachtingen van Europa wat het vraagstuk van de mondiale governance betreft. Wij moeten met voorstellen komen en wij moeten besluiten nemen. Meerdere sprekers hebben vanmorgen onderstreept dat het Franse voorzitterschap van de G20 een kans kan zijn voor Europa. Ik ben het daar natuurlijk mee eens en ik geloof dat het goed zou zijn indien ons Parlement regelmatig zou worden geïnformeerd over de vorderingen in de werkzaamheden van de G20 door het voorzitterschap zelf. Als ik het wel heb, is de president van de Franse republiek ook bereid om naar ons toe te komen en daarover met ons te spreken. Mijns inziens zou u, mijnheer de Voorzitter, hem daartoe moeten uitnodigen.</p>
    </intervention>
    <intervention id="3-095" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mijnheer de Voorzitter, de G20 is een erg bijzondere organisatie, waarin alle besluiten door middel van consensus moeten worden genomen. Maar zoals onze voorzitter van de Commissie en de Belgische voorzitter hebben benadrukt, is het proces in voortgang. Ik zal slechts een van de onderwerpen bespreken, namelijk de belasting van de financiële sector.</p>
      <p sl="en">Er is dan misschien geen doorbraak bereikt, maar er is wel afgesproken verder te werken aan innovatieve financiering onder het Franse voorzitterschap. De Europese Unie staat klaar om het werk in de G20 voor het onderzoeken en ontwikkelen van een belasting op financiële transacties op wereldwijd niveau te ondersteunen. Zoals ik al zei, werkt de G20 met consensus en veel G20-partners delen in dit stadium ons standpunt over dit onderwerp niet, maar we zullen blijven werken aan een consensus.</p>
      <p sl="en">In de tussentijd moeten we werken aan andere manieren om ervoor te zorgen dat de financiële sector een billijke bijdrage levert door middel van maatregelen zoals de belasting op financiële activiteiten. Op 7 oktober 2010 heeft de Commissie haar standpunt over deze kwestie uiteengezet en zij zal de volgende doelstellingen blijven nastreven. Ten eerste moeten we ervoor zorgen dat de financiële sector een eerlijke bijdrage levert aan de overheidsfinanciën. Dat is vooral belangrijk in het licht van de steun die de sector heeft ontvangen tijdens de crisis. Ten tweede moeten we ervoor zorgen dat een eventuele belasting die we instellen echte voordelen oplevert en aanzienlijke inkomsten zal genereren zonder het concurrentievermogen van de EU te ondermijnen. Ten derde moeten we ervoor zorgen dat de lappendeken van uiteenlopende nationale belastingen voor de financiële sector geen nieuwe belemmeringen vormt voor de eengemaakte markt.</p>
      <p sl="en">Op basis daarvan heeft de Commissie een tweeledige benadering van de belasting voor de financiële sector ontwikkeld. Een belasting op financiële activiteiten lijkt de beste manier om deze kwestie in de EU aan te pakken. Het belasten van de winsten en lonen in de financiële sector kan ervoor zorgen dat de belasting eerlijk is, terwijl tegelijkertijd de broodnodige inkomsten worden gegenereerd. Daarnaast levert een belasting op financiële activiteiten minder risico’s op voor het concurrentievermogen van de EU dan andere belastingmiddelen zouden opleveren als ze unilateraal werden ingevoerd.</p>
      <p sl="en">Een belasting op financiële transacties moet op wereldwijd niveau worden bevorderd. Een internationale transactiebelasting voor de wereldwijde financiële sector is de beste manier om de internationale doelstellingen op het gebied van onder meer ontwikkelingshulp en klimaatverandering te financieren. Met een goed gekozen belasting en een correcte tenuitvoerlegging daarvan kunnen we een belangrijke nieuwe inkomstenbron scheppen en tegelijkertijd ons concurrentievermogen behouden.</p>
      <p sl="en">De Commissie wil blijven werken aan deze mogelijkheden teneinde in 2011 beleidsinitiatieven te presenteren. De eerste stap wordt een effectbeoordeling van het belasten van de financiële sector volgens de ideeën die we hebben ontwikkeld. In dat verband zullen we ook rekening houden met de analyses van de lidstaten. Het is belangrijk dat het cumulatieve effect van de nieuwe regelgeving, mogelijke bankenheffingen en belastingen op de instellingen in de financiële sector, wordt beoordeeld voordat er een voorstel wordt gepresenteerd.</p>
      <p sl="en">Ik wil persoonlijk ook iets noemen wat heel belangrijk is: de G20 heeft heel duidelijke doelstellingen voor ontwikkelingsbeleid op de agenda gezet. Ik ben van mening dat dit een goed teken is en dat het G20-proces, met voldoende inzet van de Europese Unie, gunstig kan zijn voor de belangen van de burgers.</p>
    </intervention>
    <intervention id="3-096" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad. – Mijnheer de Voorzitter, mijnheer de commissaris, dames en heren, ter afsluiting van dit debat zou ik meer algemeen willen herhalen dat wij aan de vooravond van de G20-bijeenkomst heel goed beseften dat het verkrijgen van een aanvaardbaar resultaat voor een groot aantal dossiers in het belang van de Unie was, en dat wij ervoor moesten zorgen dat de G20 eerst en vooral een geloofwaardig en legitiem forum blijft, dat zoals ik zo straks al zei spijkers met koppen kan slaan, een gecoördineerde politieke impuls kan geven aan de globalisering en de Unie uiteindelijk in staat kan stellen om haar stem in deze context te laten horen. Ik wil de moeilijkheden niet verdoezelen – en velen onder u hebben naar die moeilijkheden verwezen – maar mijns inziens heeft de Unie haar rol naar behoren gespeeld en kunnen wij het werk van de Europese instellingen en van de landen van de Unie die deelnemen aan de discussies in de G20 als tevredenstellend beschouwen.</p>
      <p sl="fr">Seoul was de vijfde top in twee jaar en er is gesproken over een groot aantal collectieve verbintenissen. Vele daarvan hebben een positief effect gehad op de economische groei, op de financiële stabiliteit in de wereld, ook al is het werk inderdaad verre van af.</p>
      <p sl="fr">Wat nu de Unie betreft, wil ik inhaken op hetgeen de Commissie zojuist heeft gezegd over de bankheffingen en de belasting op financiële transacties, en vermelden dat overeenkomstig de conclusies van de Europese Raad van 29 oktober de werkzaamheden voor deze dossiers moeten worden voortgezet, zowel op intern vlak, in de Unie, als ten aanzien van de internationale vraagstukken. Wat het vraagstuk van de heffingen betreft, wordt de consensus over de grondslag en de geest van dergelijke heffingen almaar groter, maar er is nog geen consensus over het doel, noch over het gebruik van de opbrengsten.</p>
      <p sl="fr">De lidstaten zijn inmiddels aan de slag gegaan om nationale systemen op te zetten. Deze verschillen onderling echter sterk en dus is het noodzakelijk om op korte termijn een minimale mate van coördinatie tot stand te brengen en op middellange termijn na te denken over een kader waarmee een veel betere harmonisatie van de structuren voor crisisoplossing tot stand gebracht kan worden, met name aan de hand van wetgevingsvoorstellen van de Commissie. Op basis daarvan heeft de Europese Raad van oktober geconcludeerd dat het nodig is de diverse bestaande heffingssystemen sterker te coördineren. Hij heeft daarom de Raad Ecofin gevraagd om conclusies ter zake voor te leggen aan de Europese Raad van december.</p>
      <p sl="fr">Wat tot slot de belasting op financiële transacties betreft, waar de Commissie zojuist naar verwees, heeft de Europese Raad de Raad, dat wil zeggen de Raad Ecofin, gevraagd om te onderzoeken welke opties er zijn om belastingparadijzen en belastingontduiking te bestrijden; de Raad Ecofin heeft de groep op hoog niveau voor belastingvraagstukken belast met het onderzoek van deze problematiek.</p>
    </intervention>
    <intervention id="3-097" speaker_id="23707" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-098" speaker_id="33984" name="Ioan Mircea Paşcu" is_mep="True" mode="written">
      <p sl="en">Ons internationale institutionele economische en financiële bouwwerk, dat van het eind van de oorlog dateert, staat op dit moment onder grote druk. Als gevolg van de mondiale crisis en een internationaal stelsel dat aan grote veranderingen onderhevig is, wordt de druk bijna te groot. Het bouwwerk moet zich aan de nieuwe omstandigheden aanpassen. Ook worden er in reactie op de veranderde omstandigheden nieuwe instellingen gevormd, zoals de G20. De G20 is echter een intergouvernementeel organisme. De beslissingen die daar genomen worden en die gevolgen hebben voor ons allemaal, moeten op nationaal niveau ten uitvoer worden gelegd. Daarom is het belangrijk dat bij het nemen van die beslissingen niet alleen rekening wordt gehouden met de belangen van de leden van de G20, maar met die van ons allemaal.</p>
      <p sl="en">Vanuit dat oogpunt is het bemoedigend dat op de G20-top in Seoel de nadruk werd gelegd op samenwerking tussen de leden, waardoor tenuitvoerlegging van besluiten gewaarborgd wordt, en er aanwijzingen zijn dat men vastbesloten is fundamentele, structurele veranderingen aan te brengen en de groei te bevorderen door het creëren van werkgelegenheid, zonder de behoeften van de ontwikkelingslanden uit het oog te verliezen. Laten we hopen dat de EU als zodanig zal profiteren van de besluiten van een orgaan waarin slechts enkele van haar leden participeren en dat ook de landen buiten de eurozone er iets aan zullen hebben.</p>
    </intervention>
  </section>
  <section id="creitem8" title="8. Stemmingen">
    <intervention id="3-999" speaker_id="1405" name="De Voorzitter" is_mep="True" mode="spoken">
      <p sl="nl">Om te beginnen wil de heer Schulz een persoonlijke verklaring afleggen naar aanleiding van een incident vanmorgen in het Parlement.</p>
    </intervention>
    <intervention id="3-101" speaker_id="1911" name="Martin Schulz" is_mep="True" mode="spoken">
      <p sl="de">Mijnheer de Voorzitter, vanochtend, in het debat met de Europese Raad, is er een incident geweest waarop ik zelf niet meer wil ingaan, omdat ik het voorwerp van een belediging was. Wat ik wel wil zeggen is dat er niveaus zijn waarop ik niet beledigd kan worden en waarop ik een belediging ook niet als belediging ervaar, want om mij te beledigen moet je een zekere mate van seriositeit bezitten. Ik ben echter dankbaar voor de ontelbare uitingen van solidariteit die ik sindsdien in dit Parlement heb ontvangen. Ik wil u hartelijk danken, beste collega’s uit alle fracties. Dit is een teken van onze gemeenschappelijke, democratische en pro-Europese overtuiging, die de overweldigende meerderheid van dit Parlement deelt. Mijn hartelijke dank daarvoor.</p>
      <a text="(Langdurig applaus)"/>
    </intervention>
    <intervention id="3-102" speaker_id="1405" name="De Voorzitter" is_mep="True" mode="spoken">
      <p sl="nl">Het incident waarnaar wordt verwezen, was een protest van de heer Bloom: in zijn aantijgingen tegen de heer Schulz gebruikte hij een term uit de oorlog. De Voorzitter zei dat dit onacceptabel was en vroeg de heer Bloom zijn verontschuldigingen aan te bieden. De heer Bloom voldeed niet aan dit verzoek. Daarom herhaal ik hierbij het verzoek. Als hij zijn verontschuldigingen niet aanbiedt, moet hij het Parlement verlaten.</p>
      <a text="(Levendig applaus)"/>
    </intervention>
    <intervention id="3-103" speaker_id="28513" name="Godfrey Bloom" is_mep="True" mode="spoken">
      <p sl="en">Mijnheer de Voorzitter, opnieuw is er één regel voor de heer Schulz en een andere voor alle anderen. Dit is een schande. De inwoners van Yorkshire (uw eigen kiesdistrict, kan ik daaraan toevoegen) hebben mij gekozen – mij opnieuw gekozen – om in dit Parlement hun stem uit te brengen, met een democratisch mandaat – een mandaat, mijnheer de Voorzitter, dat u zelf niet hebt. U bent immers van partij gewisseld en zij hebben voor de Conservatieven gestemd. Ik ben niet van plan mijn excuses aan te bieden en ik ben niet van plan deze ruimte te verlaten; u zult mij eruit moeten zetten, mijnheer.</p>
    </intervention>
    <intervention id="3-104" speaker_id="1405" name="De Voorzitter" is_mep="True" mode="spoken">
      <p sl="nl">Mijnheer Bloom, allereerst ben ik door de Conservatieve partij weggestuurd omdat ik stelling nam ten aanzien van een principe dat nauw verband houdt met de kwesties die u vanmorgen naar voren bracht.</p>
      <a text="(Applaus)"/>
      <p sl="nl">Ten tweede hebt u geen excuses aangeboden voor uw taalgebruik dat absoluut ongepast was voor het Europees Parlement, en ik vraag u dit Parlement te verlaten.</p>
      <a text="(Luid applaus, en ook de uitroepen ‘Beroep op het Reglement’ en ‘U zit helemaal fout’)"/>
      <p sl="nl">Mijnheer Bloom, het spijt me, maar er kan in dit geval geen beroep worden gedaan op het Reglement.</p>
      <p sl="nl">Ik heb een voorstel. Ik kan de veiligheidsdienst vragen de heer Bloom te verwijderen, maar ik wil erover stemmen. Vindt het Parlement dat de heer Bloom de zaal moet verlaten? Steek uw hand op als u het hiermee eens bent.</p>
      <a text="(Luide protesten en de uitroep ‘Nee!’ van de EFD)"/>
      <p sl="nl">Steek uw hand op als u wilt dat de heer Bloom hier blijft. Stemonthoudingen.</p>
      <a text="(Meer luide protesten van de EFD en de reacties ‘Stilte!’ Langdurig rumoer en gefluit)"/>
      <p sl="nl">De heer Farage, de leider van deze fractie, mag één opmerking maken.</p>
    </intervention>
    <intervention id="3-105" speaker_id="4525" name="Nigel Farage" is_mep="True" mode="spoken">
      <p sl="en">Mijnheer de Voorzitter, de reden voor de boosheid en het lawaai is dat we de regels van dit Huis in feite niet evenwichtig toepassen. De heer Schulz heeft herhaaldelijk beledigingen naar mijn hoofd geslingerd en naar dat van vele leden van dit Parlement: hij heeft gezegd dat de eurosceptici en de neestemmers de deur naar het fascisme openen. Dan hebben we ook nog Danny Cohn-Bendit gehad, die ons geestesziek noemde.</p>
      <p sl="en">Mijnheer de Voorzitter, als in de regels staat dat iets een belediging is en een lid van het Parlement daarom gevraagd wordt de zaal te verlaten, dan is dat redelijk. Maar men is boos – en ik ben dat ook – omdat die regels niet evenwichtig toegepast worden. De heer Schulz noemt andere mensen geregeld fascisten, maar als hij dat zelf genoemd wordt, wordt het lid in kwestie gevraagd de ruimte te verlaten. Dat klopt niet. Dat is niet redelijk.</p>
    </intervention>
    <intervention id="3-106" speaker_id="1405" name="De Voorzitter" is_mep="True" mode="spoken">
      <p sl="nl">Mijnheer Farage, ik wil dit niet onnodig rekken, maar wil wel opmerken dat dit niet klopt. Heel wat mensen hebben de twee uitlatingen van de heer Bloom – één van achter de microfoon en één vanaf zijn zitplaats – gehoord; beide uitlatingen zijn onacceptabel in parlementaire termen. Het Parlement wil dat de heer Bloom de zaal verlaat. Dat heeft het kenbaar gemaakt. Als hij weigert te vertrekken, zullen mensen hieruit afleiden hoe hij tegen het democratische proces aankijkt.</p>
      <p sl="nl">Mijnheer Bloom, ik doe een beroep op artikel 152. Als u weigert te gaan, zal ik u moeten laten verwijderen. Ik heb dit besproken met de Voorzitter, en hij is het ermee eens.</p>
      <a text="(Interruptie van de heer Bloom: ‘Kom maar op!’)"/>
    </intervention>
    <intervention id="3-107" speaker_id="4342" name="Joseph Daul" is_mep="True" mode="spoken">
      <p sl="fr">Mijnheer de Voorzitter, met uw welnemen, wat ik vanmorgen heb gezegd is dat de manier waarop de heer Bloom zich heeft gedragen, ontoelaatbaar is.</p>
      <p sl="fr">Ten tweede, wij bevinden ons in een democratisch parlement. Wij hebben op democratische wijze besloten, mijnheer Bloom, dat u dit Parlement dient te verlaten. Ik verzoek u hierbij, in naam van de democratie en van datgene waarvoor dit Parlement staat, om vandaag dit Parlement te verlaten. Ik vraag u dit uit respect voor het democratisch recht.</p>
      <p sl="fr">Mijnheer Gollnisch, u hoeft mij niet in de rede te vallen. Wij kennen uw methoden. Ze zijn onaanvaardbaar, ondemocratisch. Dat is alles wat ik u te zeggen heb.</p>
      <a text="(Applaus)"/>
    </intervention>
    <intervention id="3-108" speaker_id="1405" name="De Voorzitter" is_mep="True" mode="spoken">
      <p sl="nl">Uit hoofde van artikel 152, lid 4, moet ik helaas vaststellen dat dit incident de goede orde van dit Parlement verstoort. De vergadering wordt daarom voor vijf minuten onderbroken.</p>
      <a text="(De vergadering wordt vijf minuten onderbroken)"/>
    </intervention>
    <intervention id="3-109" speaker_id="1405" name="De Voorzitter" is_mep="True" mode="spoken">
      <p sl="nl">Doet iemand een beroep op het Reglement? (onhoorbare opmerkingen uit de zaal en uitroepen ‘Beroep op het Reglement!’).</p>
    </intervention>
    <intervention id="3-110" speaker_id="28226" name="Christian Ehler" is_mep="True" mode="spoken">
      <p sl="en">Mijnheer de Voorzitter, als voorzitter van de Delegatie voor de betrekkingen met het Koreaanse schiereiland vraag ik de voltallige vergadering de gisteren door Noord-Korea gepleegde artillerieaanval op een Zuid-Koreaans eiland streng te veroordelen.</p>
      <a text="(Applaus)"/>
      <p sl="en">Onder de Zuid-Koreaanse militairen en vooral onder de burgerbevolking van het eiland zijn mensen ernstig gewond geraakt. Er stonden dorpen in brand en de bevolking moest geëvacueerd worden.</p>
      <p sl="en">We juichen de verklaring van de president van Zuid-Korea, Lee Myung-bak, toe dat hij een escalatie op het Koreaanse eiland wil vermijden, ondanks deze gewelddadige actie.</p>
      <p sl="en">We zijn blij dat mevrouw Ashton, de hoge vertegenwoordiger, gezamenlijk met andere internationale spelers, onze bondgenoten en Zuid-Korea, onze strategische partner, deze duidelijke schending van de Koreaanse wapenstilstandsovereenkomst van de VN heeft veroordeeld. We verwachten dat ook China deze actie duidelijk zal veroordelen.</p>
      <p sl="en">Wij roepen Noord-Korea op verdere escalatie te vermijden en alle mogelijke pogingen te doen de vrede en stabiliteit op het Koreaanse schiereiland te handhaven. We condoleren de families van de slachtoffers.</p>
      <a text="(Applaus)"/>
    </intervention>
    <intervention id="3-111" speaker_id="1405" name="De Voorzitter" is_mep="True" mode="spoken">
      <p sl="nl">Dank u wel, mijnheer Ehler. Wacht even. Stilte alstublieft. Ik heb vanochtend bepaalde stappen gezet waardoor ik wellicht zal worden uitgemaakt voor fascistische dictator. De heer Schulz heeft echter voorgesteld dat ik het woord geef aan één tegenstander van de verwijdering van de heer Bloom uit het Parlement. De heer Madlener was de eerste die vanochtend het woord vroeg. Ik heb de heer Madlener gezegd dat ik de opmerkingen van de heer Bloom aan het adres van de heer Schulz zal herhalen als hij het woord voert. Mijnheer Madlener, het woord is aan u.</p>
    </intervention>
    <intervention id="3-112" speaker_id="96904" name="Barry Madlener" is_mep="True" mode="spoken">
      <p sl="nl">Voorzitter, dank u wel dat ik mijn punt van orde alsnog mag maken, want waar het hier om gaat is dat de regels natuurlijk consequent voor iedereen gelijk worden uitgevoerd. Ik wil wijzen op de inconsistentie van het voorzitterschap: u heeft zojuist meneer Bloom weggestuurd wegens zijn opmerkingen aan meneer Schulz, terwijl meneer Schulz mijn collega Daniël van der Stoep hier in deze zaal voor fascist heeft uitgemaakt en het voorzitterschap daar niets aan heeft gedaan. Er is nog niet eens een excuus van de heer Schultz gekomen, dus het zou de heer Schulz sieren als hij nu ook de zaal zou verlaten net als collega Bloom.</p>
    </intervention>
    <intervention id="3-113" speaker_id="1405" name="De Voorzitter" is_mep="True" mode="spoken">
      <p sl="nl">Dank u. Zoals ik al zei, zal ik nu – met instemming van de heer Schulz en de heer Madlener – de opmerkingen herhalen die de heer Bloom vanmorgen duidelijk hoorbaar maakte aan het adres van de heer Schulz, en waartegen de Voorzitter bezwaar maakte, en ik bezwaar maak, en desgevraagd het grootste deel van het Parlement bezwaar maakt.</p>
      <p sl="nl">De heer Bloom zei tegen de heer Schulz: “‘Ein Volk, ein Reich, ein Führer”. Zo praten wij in dit Parlement niet tegen elkaar. Dit gaat naar de maatstaven van dit Parlement veel te ver. Daar wil ik het bij laten. Het Bureau zal de zaak verder behandelen. We gaan nu verder met de stemming, daar ik om 13.00 uur klaar wil zijn.</p>
    </intervention>
    <intervention id="3-114" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, ik zal het zeer kort houden. Ik wil het hebben over artikel 152.</p>
    </intervention>
    <intervention id="3-115" speaker_id="1405" name="De Voorzitter" is_mep="True" mode="spoken">
      <p sl="nl">Nee, sorry. De heer Gollnisch krijgt nu niet het woord. Ik heb de heer Gollnisch gezegd dat hij de volgende keer dat de Voorzitter de vergadering voorzit het woord mag voeren. Hartelijk dank. De heer Salatto heeft gevraagd het woord te mogen voeren.</p>
    </intervention>
    <intervention id="3-116" speaker_id="96889" name="Potito Salatto" is_mep="True" mode="spoken">
      <p sl="it">Mijnheer de Voorzitter, dames en heren, ik wil de Voorzitter een probleem voorleggen dat buiten deze discussie valt.</p>
      <p sl="it">Mijns inziens hebben sommigen nog niet begrepen wat de rol van het Europees Parlement is sinds het Verdrag van Lissabon. Ik moet hier een fundamenteel probleem aan de orde stellen: de commissaris voor vervoer, de heer Kallas, heeft herhaaldelijk geweigerd om met het bestuur van de interfractiewerkgroep Sky and Space te spreken over het CESAR-project, dat op het vlak van de economie, het milieu en de veiligheid voor iedereen van belang is. Ik verzoek de Voorzitter de heer Kallas naar het Parlement te laten komen om uitleg te geven over zijn plannen voor deze sector, die voor het Europees Parlement zeer gevoelig en belangrijk is.</p>
    </intervention>
    <intervention id="3-118" speaker_id="1405" name="De Voorzitter" is_mep="True" mode="spoken">
      <p sl="nl">Wij gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem9" title="8.1. Ontwerp van gewijzigde begroting nr. 8/2010: Afdeling III - Commissie - Europees Solidariteitsfonds: overstromingen in Ierland - Afronding van het Europees Sociaal Fonds - Doelstelling 1 (2000 - 2006) (A7-0327/2010, László Surján) (stemming)"/>
  <section id="creitem10" title="8.2. Protocol bij de partnerschaps- en samenwerkingsovereenkomst tussen de EG en Moldavië (A7-0300/2010, Graham Watson) (stemming)"/>
  <section id="creitem11" title="8.3. Informatie over receptplichtige geneesmiddelen (communautair wetboek betreffende geneesmiddelen) (A7-0290/2010, Christofer Fjellner) (stemming)"/>
  <section id="creitem12" title="8.4. Informatie over receptplichtige geneesmiddelen (communautaire procedures voor het verlenen van vergunningen en het toezicht op geneesmiddelen) (A7-0289/2010, Christofer Fjellner) (stemming)">
    <intervention id="3-124" speaker_id="28126" name="Christofer Fjellner" is_mep="True" mode="spoken" role="rapporteur">
      <p sl="en">Mijnheer de Voorzitter, als uitkomst van een op het laatste moment gesloten compromis tussen de fracties heb ik een klein mondeling amendement. Het betreft amendement 13, waarvan de tekst nu luidt: “binnen 60 dagen na ontvangst van de kennisgeving”. Dat zou gewijzigd moeten worden in “binnen 90 dagen na ontvangst van de kennisgeving”.</p>
      <p sl="en">Alle fracties hebben hiermee ingestemd.</p>
    </intervention>
  </section>
  <section id="creitem13" title="8.5. Beperking van het gebruik van bepaalde gevaarlijke stoffen in elektrische en elektronische apparatuur (Herschikking) (A7-0196/2010, Jill Evans) (stemming)"/>
  <section id="creitem14" title="8.6. Handelsovereenkomst ter bestrijding van namaak (ACTA) (B7-0617/2010&#10;) (stemming)"/>
  <section id="creitem15" title="9. Stemverklaringen">
    <intervention id="3-131" speaker_id="96771" name="Jarosław Kalinowski" is_mep="True" mode="spoken">
      <p sl="pl">Mijnheer de Voorzitter, voor effectieve bescherming van de volksgezondheid is het noodzakelijk dat goede informatie over geneesmiddelen breed toegankelijk is voor patiënten. Harmonisering van de wetgeving op dit gebied verhoogt het bewustzijnsniveau van Europese patiënten en het verkleint de verschillen in de gezondheidssituatie in de lidstaten. Tegelijkertijd zorgt het toespitsen van de voorschriften ervoor dat we oneerlijke reclame van farmaceutische bedrijven voor hun eigen producten kunnen voorkomen omdat patiënten verplicht toegang moeten hebben tot informatie. Op dit moment is het toezicht op deze procedure ontoereikend. Het is ook noodzakelijk om voor geneeskrachtige stoffen specifieke voorschriften in te voeren die in alle lidstaten effectief worden omgezet. Ik heb vóór het verslag gestemd.</p>
    </intervention>
    <intervention id="3-132" speaker_id="96710" name="Jens Rohde" is_mep="True" mode="spoken">
      <p sl="da">Mijnheer de Voorzitter, ten eerste wil ik de heer Fjellner feliciteren met het mooie resultaat. De Deense liberalen hebben besloten om voor de richtlijn inzake voorlichting over receptplichtige geneesmiddelen te stemmen. Het is belangrijk dat EU-burgers toegang hebben tot goede informatie over receptplichtige geneesmiddelen en wij zijn van mening dat we in dat opzicht een goed verslag hebben gekregen dat de patiënt centraal stelt.</p>
      <p sl="da">Daarentegen zagen we ons genoodzaakt om ons te onthouden van stemming over de verordening zelf. De reden daarvoor is niet dat we het standpunt niet steunen dat EU-burgers toegang moeten hebben tot goede informatie over receptplichtige geneesmiddelen, maar omdat delen van het voorstel strijdig zijn met de grondwet van een aantal lidstaten. Enkele landen hebben de Commissie er reeds voor de presentatie van het geneesmiddelenpakket op gewezen dat er een juridisch probleem is in verband met hun grondwet. Voorafgaande overheidscontrole van informatie die openbaar moet worden gemaakt, is strijdig met de definitie van de vrijheid van meningsuiting in een aantal lidstaten. Derhalve kunnen we niet stemmen voor het voorstel dat het Europees Geneesmiddelenbureau bepaalde soorten informatie controleert voordat de informatie openbaar wordt gemaakt. We verwachten echter dat zowel de Raad als de Commissie zal proberen dit probleem voor de tweede lezing op te lossen en derhalve hopen we te zijner tijd voor de verordening zelf te kunnen stemmen.</p>
    </intervention>
    <intervention id="3-133" speaker_id="96819" name="Licia Ronzulli" is_mep="True" mode="spoken">
      <p sl="it">Mijnheer de Voorzitter, dames en heren, in het wetgevingsvoorstel waarover we vandaag hebben gestemd en dat ik heb gesteund, wordt de belangrijke rol van de farmaceutische industrie onderstreept bij het verstrekken van niet-publiciteitsgerichte informatie over de geneesmiddelen die zij produceert.</p>
      <p sl="it">De farmaceutische industrie moet haar verantwoordelijkheid nemen en de patiënten beter voorlichten, en zij moet dit op een duidelijke en strikte manier doen om te voorkomen dat er uit commerciële motieven te veel medicijnen worden gebruikt. Met deze stem onderstrepen wij hoe belangrijk het is dat voorlichting over geneesmiddelen beschikbaar is op het internet en in gedrukte vorm en dat deze voldoet aan specifieke regels die in alle lidstaten gelijk zijn.</p>
      <p sl="it">Dit verschoont de zorgverleners niet van hun essentiële taak als primaire, onvervangbare bron van publieksgerichte voorlichting over gezondheid en geneesmiddelen. Het contact tussen artsen en patiënten is uniek en onvervangbaar en de gesprekken tussen hen bepalen nog altijd de keuze voor medische behandelingen. Door dit contact kunnen de patiënten beter worden voorgelicht over geneesmiddelen, worden ze betrokken bij de behandeling die ze moeten ondergaan en nemen ze actief deel aan hun eigen genezingsproces.</p>
    </intervention>
    <intervention id="3-134" speaker_id="21818" name="Paolo Bartolozzi" is_mep="True" mode="spoken">
      <p sl="it">Mijnheer de Voorzitter, dames en heren, het doel van de verslagen van de heer Fjellner is om de vroegere communautaire wetgeving op dit gebied aan te vullen en te voltooien door deze te actualiseren en af te stemmen op de uitdagingen die de technologische ontwikkeling met zich meebrengt voor de volksgezondheid.</p>
      <p sl="it">Volgens ons staat hierbij de patiënt centraal, met zijn recht op informatie en op toegang tot wetenschappelijke voorlichting. Er komt nu meer en betere informatie beschikbaar, die moet worden gecontroleerd aan de hand van een striktere en preciezere scheiding tussen wetenschappelijke voorlichting en reclame-uitingen.</p>
      <p sl="it">In de verslagen wordt aan de hand van duidelijke, uniforme criteria vastgelegd welke informatie verplicht is, welke informatie facultatief is en langs welke kanalen de informatie beschikbaar moet worden gesteld. Zo wordt vastgelegd aan welke plichten de farmaceutische industrie en de lidstaten moeten voldoen.</p>
      <p sl="it">Op deze basis steunen wij dit verslag, waarvan wij de medische en sociale verdiensten erkennen.</p>
    </intervention>
    <intervention id="3-135" speaker_id="28178" name="Miroslav Mikolášik" is_mep="True" mode="spoken">
      <p sl="sk">Ik heb uiteraard voor het verslag-Fjellner gestemd omdat daarin niet alleen wordt gesproken over informatie voor de patiënt op de bijsluiter en de verpakking, maar met name ook wordt stilgestaan bij het gedrag van farmaceutische ondernemingen. Veel van deze ondernemingen verstrekten tot voor kort niet alleen informatie over geneesmiddelen, maar voegden er ook hun eigen reclame aan toe. Dat was naar mijn mening niet-objectieve beïnvloeding van de patiënt om diens aandacht op een bepaald product te vestigen.</p>
      <p sl="sk">Patiënten dienen zo volledig en zo actueel mogelijke informatie te verkrijgen, bijvoorbeeld informatie die is goedgekeurd bij de keuring van een nieuw geneesmiddel. Gelukkig hebben wij daar in verregaande mate aan weten bij te dragen. Uiteraard dient dergelijke hoogwaardige informatie ook op het internet te vinden te zijn, altijd ook in de moedertaal. Het doet me deugd dat we met de goedkeuring van dit verslag de verschillen met de lidstaten van de Europese Unie die nog minder ver zijn op dit vlak eigenlijk hebben weten te verminderen. Ook doet het mij deugd dat er op generlei wijze inbreuk is gepleegd op de verhouding tussen arts en patiënt, want dat is per slot van rekening de belangrijkste bron van informatie.</p>
    </intervention>
    <intervention id="3-136" speaker_id="28316" name="Hannu Takkula" is_mep="True" mode="spoken">
      <p sl="fi">Mijnheer de Voorzitter, allereerst wil ik de heer Fjellner bedanken voor zijn uitstekende verslag. Ik moet zeggen dat het heel belangrijk is om de bestaande wetgeving te wijzigen en te actualiseren. Als wij het hebben over geneesmiddelen en onderzochte gegevens over hun bestanddelen, dan is dat ook zeer belangrijk voor de veiligheid van patiënten.</p>
      <p sl="fi">Nu reclame een steeds grotere rol speelt, is het van wezenlijk belang dat wij de criteria vaststellen waarmee de consumenten en patiënten er volledig van op de hoogte en zeker van kunnen zijn welke effecten de betreffende geneesmiddelen hebben. Die informatie moet zijn gebaseerd op onderzochte gegevens en niet op fantasie of reclamemethoden. Dergelijke wetgeving, die actueel is en goed voor de patiëntveiligheid, hebben wij meer nodig in de Europese Unie.</p>
    </intervention>
    <intervention id="3-137" speaker_id="97086" name="Sonia Alfano" is_mep="True" mode="spoken">
      <p sl="it">Mijnheer de Voorzitter, dames en heren, de voorlichting over receptplichtige geneesmiddelen is een zeer gevoelig onderwerp, omdat het sterk gerelateerd is aan de bescherming van het universele recht op gezondheid en welzijn.</p>
      <p sl="it">De Commissie heeft een voorstel gedaan voor de herziening van de richtlijn die een lacune in de wetgeving dreigde te veroorzaken, waarmee de farmaceutische bedrijven zouden kunnen profiteren van een onduidelijk verschil in definitie tussen voorlichting en reclame, waardoor zij reclame zouden kunnen maken voor hun receptplichtige geneesmiddelen, met de burgers als slachtoffer.</p>
      <p sl="it">Er moet zeker nog veel gedaan worden op het gebied van voorlichting over geneesmiddelen, maar gelukkig heeft het Parlement ditmaal gehandeld zoals het altijd zou moeten handelen. Het Parlement heeft ervoor gekozen de burgers te beschermen en op te komen voor het recht van patiënten op betere voorlichting, en is niet gezwicht voor de druk van de farmaceutische industrie.</p>
    </intervention>
    <intervention id="3-138" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, het aan banden leggen en, in een enkel geval, voorschrijven van alternatieve medicijnen, geneeskrachtige kruiden en hoge doses vitamine- en mineraalsupplementen is een van de grote schandalen binnen de Europese regelgeving.</p>
      <p sl="en">Ik heb geen idee hoe doeltreffend deze behandelingen zijn. Mijn vrouw zweert erbij. Ik ben zelf wat sceptischer, maar zoals koning Salomo in zijn wijsheid zegt: beter een maaltijd van bittere kruiden en vrede dan een huis vol vleesspijzen en ruzie. De spreuk over de bittere kruiden kon bijna niet toepasselijker zijn dan in dit geval.</p>
      <p sl="en">Of ze echter nutteloos zijn of nuttig, ze zijn zeker niet schadelijk voor de gezondheid. Dus waarom heeft de Europese Unie een activiteit die door ongeveer 20 miljoen Europeanen zonder enig gevaar bedreven wordt, in de criminele sfeer getrokken? Het antwoord is: de lobby van een aantal grote farmaceutische bedrijven, die de kans schoon zagen om kleine kruidengenezers failliet te laten gaan. Dat is nu in mijn hele kiesdistrict gebeurd. De farmaceutische bedrijven zouden deze regelgeving nooit door de nationale parlementen hebben kunnen loodsen. Opnieuw zien we hoe de Brusselse machinerie een maffia is geworden waar grote ondernemingen kunnen binnendringen.</p>
    </intervention>
    <intervention id="3-139" speaker_id="24030" name="Philip Claeys" is_mep="True" mode="spoken">
      <p sl="nl">Voorzitter, ik wil van de gelegenheid gebruikmaken om te protesteren tegen uw beslissing om Godfrey Bloom de toegang tot de vergaderzaal te ontzeggen. Hij heeft inderdaad een taal gebruikt die niet parlementair is. Deze keer is meneer Schulz zelf het slachtoffer geweest van dat soort termen. Het woord fascist gebruikt hij zelf te pas en te … (Spreker wordt door de Voorzitter onderbroken)</p>
    </intervention>
    <intervention id="3-140" speaker_id="1405" name="De Voorzitter" is_mep="True" mode="spoken">
      <p sl="nl">Mijnheer Claeys, dit is geen beroep op het Reglement inzake het verslag-Fjellner, en ik moet u daarom het woord ontnemen. Ik heb de heer Gollnisch gezegd dat hij zijn beroep op het Reglement de volgende keer dat de Voorzitter de vergadering voorzit aan de orde kan stellen, en dat gaat ook gebeuren.</p>
    </intervention>
    <intervention id="3-142" speaker_id="96664" name="Anna Rosbach" is_mep="True" mode="spoken">
      <p sl="da">Mijnheer de Voorzitter, ik wil graag spreken over het verslag-Fjellner A7-0289/2010 inzake de oprichting van een Europees Geneesmiddelenbureau, dat een aantal goede en belangrijke maatregelen bevat. Om deze reden heb ik voor het verslag gestemd. In feite valt mij dat zwaar, omdat ik eigenlijk tegen het oprichten van nog meer EU-agentschappen ben. Echter, één gecombineerd agentschap voor toezicht op geneesmiddelen en publieksvoorlichting over receptplichtige geneesmiddelen voor zowel menselijk als diergeneeskundig gebruik vind ik een goed idee, met name gezien het feit dat geneesmiddelen in steeds sterkere mate zowel binnen als buiten de EU worden geproduceerd.</p>
    </intervention>
    <intervention id="3-143" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, vorig jaar, toen sommigen van ons borden omhooghielden met de tekst ‘referenda’, zei de heer Watson dat ons gedrag hem deed denken aan nationaalsocialisten in de Duitse Rijksdag. De heer Schulz zei zelf dat ons gedrag hem herinnerde aan Adolf Hitler. Ik zie dat u zich in een moeilijk …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-144" speaker_id="1405" name="De Voorzitter" is_mep="True" mode="spoken">
      <p sl="nl">Mijnheer Hannan, ik weet waar u naartoe wilt. Ik heb gezegd dat de heer Gollnisch over deze kwesties een beroep wil doen op het Reglement. Hij zal dit doen als de Voorzitter aanwezig is. Mijns inziens is dat de correcte aanpak. Als u verder geen opmerkingen ten aanzien van het verslag-Fjellner hebt, gaan we verder met de heer Březina.</p>
      <p sl="nl">Ik heb gehoord wat u zei. U zei dat de heer Gollnisch niet namens u spreekt. Ik zal dit aan het Parlement mededelen. De heer Gollnisch is een van de niet-ingeschrevenen. De niet-ingeschrevenen zijn geen fractie, maar hij spreekt wel namens een aanzienlijk deel van hen. Ik kan me daarin vinden, en daarom heb ik voorgesteld dat de heer Gollnisch een beroep kan doen op het Reglement als de Voorzitter aanwezig is.</p>
      <p sl="nl">Ik wil u, mijnheer Hannan, niet het woord geven, want als ik dat doe, wil iedereen zijn mening over dit gevoelige en belangrijke punt kenbaar maken. Het spijt me. We gaan verder met de stemverklaringen over het verslag-Evans.</p>
    </intervention>
    <intervention id="3-146" speaker_id="28354" name="Jan Březina" is_mep="True" mode="spoken">
      <p sl="cs">Deze richtlijn is zonder meer een stap vooruit op weg naar minder afval en minder gebruik van gevaarlijke stoffen. Ik vind echter de opname van pvc onder de werking van deze richtlijn als een stof die met voorrang onderzocht moet worden, nogal dubieus. In de communautaire wetgeving worden namelijk noch pvc, oftewel polyvinylchloride, noch het afval ervan als gevaarlijk geclassificeerd. De wetgeving over gevaarlijke stoffen en de daaraan ten grondslag liggende studies zijn weliswaar reeds 10 jaar oud en kunnen dus op een aantal punten achterhaald zijn, maar dat neemt niet weg dat uit alle onderzoeken sindsdien duidelijk naar voren komt dat pvc-afval recyclebaar is en dat de vervanging met alternatieve materialen in vele gevallen potentieel schadelijk zijn voor het milieu. Het vaak aangevoerde argument dat de ontmoediging van het gebruik van pvc in elektrische en elektronische apparatuur gerechtvaardigd wordt door het feit dat er bij de verbranding ervan in de openlucht dioxine vrijkomt, kan dan ook niet zonder meer worden aanvaard, zeker niet omdat er bij dit argument volledig voorbijgegaan wordt aan het feit dat elke vorm van afvalverbranding sowieso af te raden valt.</p>
    </intervention>
    <intervention id="3-147" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Mijnheer de Voorzitter, op een bepaald moment worden alle elektronische apparaten afval, afval dat helaas nog steeds uit bepaalde gevaarlijke stoffen bestaat. De lidstaten hebben soms moeite om dergelijk elektronisch afval te verwerken, dus het is van groot belang geleidelijk over te gaan op het principe ‘voorkomen is beter dan genezen’. Door chemische stoffen te harmoniseren via de Verordening inzake de regulering, evaluatie en autorisatie van chemische stoffen (REACH) en de Richtlijn betreffende de beperking van gevaarlijke stoffen nemen we in elk geval een stap in de richting van het harmoniseren van andere gevaarlijke stoffen in elektrische en elektronische apparaten. Uiteraard betekent dit geen volledige harmonisering van alle systemen en hebben de lidstaten nog steeds enige ruimte voor interpretatie, maar deze harmonisering maakt wel een einde aan de aanzienlijke verschillen die nu nog tussen de lidstaten bestaan. Voor de beperking van het gebruik van bepaalde gevaarlijke stoffen in elektronische apparatuur en de vandaag goedgekeurde maatregelen geldt echter het volgende: in de eerste plaats mogen ze geen buitensporige problemen opleveren voor kleine bedrijven en in de tweede plaats mag de lijst van verboden stoffen de ontwikkeling van nieuwe technologieën niet afremmen. We mogen geen vooroordelen hebben over stoffen die op dit moment worden getest en die in de toekomst wellicht tot doorbraken kunnen leiden in de wereld van technologie en elektronica.</p>
    </intervention>
    <intervention id="3-148" speaker_id="97086" name="Sonia Alfano" is_mep="True" mode="spoken">
      <p sl="it">Mijnheer de Voorzitter, dames en heren, ik heb vóór het verslag-Evans over de herziening van de richtlijn gestemd, omdat ik zeer teleurgesteld ben over het feit dat de compromistekst, die door de forse druk van de industriële lobby’s is aangenomen, geen enkele verwijzing meer bevat naar ’pvc en gehalogeneerde brandvertragers, ondanks het feit dat studies van de Commissie al vanaf 2000 aantonen dat het verwijderen van deze stoffen grote risico’s met zich meebrengt voor de volksgezondheid en het milieu.</p>
      <p sl="it">Wij staan niet achter de keuze om de kosten die de industrie veroorzaakt, af te wenden op het milieu en de burgers, omdat dit, naast een verstoring van de vrije markt, leidt tot een onacceptabel compromis tussen de levenskwaliteit van de burgers en bedrijfswinsten.</p>
      <p sl="it">Ik hoop dat het universele recht op gezondheid en de bescherming van het milieu bij de volgende herziening van de richtlijn, over drie jaar, centraal zullen staan.</p>
    </intervention>
    <intervention id="3-149" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, misschien wilt u mij toestaan in het algemeen de opmerking te maken dat in een vrije samenleving het recht van vrije meningsuiting boven het recht gaat niet beledigd te worden, en dat in een democratie onze kiezers de enigen zijn die zouden moeten bepalen of we wel of niet in een parlement mogen zitten en wetten maken.</p>
      <p sl="en">De verwijdering van een lid van het Parlement kan de uitkomsten wezenlijk beïnvloeden.</p>
      <p sl="en">Welnu, als we onpartijdig willen zijn bij de toepassing van de regels, dan moeten we aanstootgevende toespelingen censureren, van welke kant ze ook komen, maar ik vind het enigszins arbitrair en oneerlijk als Eurosceptici nazi’s genoemd mogen worden …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-150" speaker_id="1405" name="De Voorzitter" is_mep="True" mode="spoken">
      <p sl="nl">Nee, mijnheer Hannan, u gaat nu door op één specifiek punt. Mijnheer Kamall, houdt u het bij het verslag-Evans, anders moet ik u het woord ontnemen.</p>
    </intervention>
    <intervention id="3-151" speaker_id="33569" name="Syed Kamall" is_mep="True" mode="spoken">
      <p sl="en">Mijnheer de Voorzitter, ik twijfel er niet aan dat u zult proberen mij te onderbreken, zoals u gewoonlijk doet wanneer het aankomt op de vrijheid van meningsuiting, maar ik wil echt praten over gevaarlijke stoffen en giftigheid. Ik denk dat we het allemaal eens zijn over de concentratie gevaarlijke en giftige stoffen in deze apparatuur, waar ik als voormalig elektronicus mee bekend ben. Het is volstrekt juist dat we proberen iets aan dit probleem te doen. Maar ik wil het ook hebben over de giftigheid die vandaag doorgedrongen is in het debat en de democratie hier in het Europees Parlement. Het kan toch niet zo zijn dat wanneer een Duits staatsburger, een socialist, spreekt …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-152" speaker_id="28352" name="Zuzana Roithová" is_mep="True" mode="spoken">
      <p sl="cs">Ik heb met groot genoegen voor de compromistekst van de richtlijn over gevaarlijke stoffen in elektrische en elektronische apparatuur gestemd. De bescherming van de natuur en de volksgezondheid ligt ons allemaal nauw aan het hart. Dat neemt echter niet weg dat we weloverwogen te werk dienen blijven te gaan. Zo is het in de huidige economische crisis niet verstandig om met een al te strenge verordening de financiële lasten van kleine en middelgrote bedrijven en de consumenten te verhogen. Ik was dan ook ingenomen met het feit dat het interinstitutionele team de Commissie heeft opgedragen de oorspronkelijke lijst van gevaarlijke stoffen opnieuw tegen het licht te houden, in plaats van al deze stoffen direct te verbieden. Dat laatste zou namelijk een negatief effect hebben op zowel het MKB als de sociaaleconomische situatie in de EU.</p>
    </intervention>
    <intervention id="3-154" speaker_id="4462" name="Clemente Mastella" is_mep="True" mode="spoken">
      <p sl="it">Mijnheer de Voorzitter, dames en heren, ik heb vóór deze resolutie gestemd, omdat deze het resultaat is van zeer moeizame onderhandelingen tussen de Commissie en een aantal derde landen, waaronder Canada, Japan, de Verenigde Staten, Australië en Marokko.</p>
      <p sl="it">De bestrijding van namaak moet een prioriteit zijn, een doelstelling van al het nationale en internationale beleid, en de samenwerking tussen lidstaten is daarbij cruciaal om goede resultaten te kunnen boeken.</p>
      <p sl="it">Met de bereikte overeenkomst zullen we de complexe problematiek van de internationale markten zeker niet kunnen oplossen, maar kunnen we wel een stap in de goede richting zetten. Wij moeten ons nu blijven inzetten voor de civiele en douanebescherming van al onze geografische aanduidingen, die schade lijden door op zijn zachtst gezegd de oneerlijke concurrentie van het constante gebruik van de namen en logo’s van de bekendste Europese merken. Het ligt voor de hand dat producenten van levensmiddelen, designproducten, mode en luxegoederen het zwaarst getroffen zullen worden.</p>
      <p sl="it">Mijns inziens heeft de Commissie in elk stadium van de onderhandelingen over internationale overeenkomsten geprobeerd om het Parlement volledig te informeren. Ik herhaal hier ons verzoek om de teksten openbaar te maken voor de burgers en het Parlement. Tot slot verzoek ik de Commissie het Parlement volledig en tijdig te blijven informeren over alle toekomstige initiatieven die zij op dit gebied wil ontplooien.</p>
    </intervention>
    <intervention id="3-155" speaker_id="28178" name="Miroslav Mikolášik" is_mep="True" mode="spoken">
      <p sl="sk">Op het gebied van de bescherming van het intellectuele eigendomsrecht dienen we ons eerst en vooral hard te maken voor het recht op de bescherming van de gezondheid, een recht dat op zijn beurt weer nauw verbonden is met het fundamentele recht op leven.</p>
      <p sl="sk">Ik ben fel gekant tegen het feit dat onder het mom van hoge – naar mijn zin vaak overtrokken – bescherming van het intellectuele eigendomsrecht brede lagen van de bevolking, met name in de ontwikkelingslanden, de toegang ontzegd wordt tot de meeste basale medicijnen. Ik roep de Commissie dan ook op zich tijdens de onderhandelingen over de technische aspecten van de overeenkomst ter bestrijding van namaak hard te maken voor het fundamentele recht op bescherming van de volksgezondheid en de toegang tot geneesmiddelen.</p>
    </intervention>
    <intervention id="3-156" speaker_id="96772" name="Peter Jahr" is_mep="True" mode="spoken">
      <p sl="de">Mijnheer de Voorzitter, de bestrijding van product- en merkpiraterij is een heel belangrijk onderwerp. Twintig jaar geleden konden we er nog om lachen als iemand voor tien dollar een namaak-Rolex had gekocht. De afzetmarkt in dit topsegment liep daardoor geen gevaar. Nu is de situatie helemaal anders. Er wordt ook en vooral vervalst in de laagste en middelste prijssegmenten. Er worden T-shirts, speelgoed en veiligheidskleding vervalst, en ook intellectuele eigendommen. Dan hebben we het niet meer alleen over economische belangen, maar ook over arbeids- en milieunormen, gezondheidsbescherming en sociale normen. Wanneer we een rechtvaardige wereld willen, moeten we product- en merkpiraterij intensief bestrijden.</p>
    </intervention>
    <intervention id="3-157" speaker_id="96771" name="Jarosław Kalinowski" is_mep="True" mode="spoken">
      <p sl="pl">Mijnheer de Voorzitter, de concurrentie overspoelt de Europese markt met vervalste goederen uit de hele wereld. Deze situatie is oneerlijk en uiteraard ontoelaatbaar. Ik wil ook de aandacht vestigen op de vage formulering betreffende de verplichting om toezicht te houden op de serviceproviders. Dit is onverenigbaar met de eerbiediging van het privéleven en het lijkt op een poging tot censuur. De e-handel ondervindt hier nadeel van, terwijl wij van dat deel van de economie enerzijds verwachten dat het zich dynamisch ontwikkelt door steeds te innoveren, maar die we anderzijds steeds weer beperkingen opleggen. De besluiten van vandaag zorgen voor een lichte verbetering van deze situatie.</p>
    </intervention>
    <intervention id="3-158" speaker_id="28352" name="Zuzana Roithová" is_mep="True" mode="spoken">
      <p sl="cs">Ik heb voor de gezamenlijke resolutie over de ACTA-overeenkomst gestemd, hoewel ik daarmee afweek van mijn fractie. Ook ik ben namelijk van mening dat wij de Commissie ertoe dienen te bewegen een analyse te maken die een antwoord geeft op de nog resterende prangende vragen over de effecten van de ACTA-overeenkomst op de Europese burger en waarmee het nijpende informatietekort als gevolg van de eerdere onbereidwilligheid de uitonderhandelde teksten ter beschikking te stellen, ongedaan wordt gemaakt. Het gaat hier met name over advies van de Europese Toezichthouder voor de gegevensbescherming, onderzoek naar het effect op de huidige communautaire wetgeving, alsook de verzekering dat de uitzonderingen voor de leveranciers van internetverbindingen ongemoeid blijven. Ik vind het echter schandalig dat de overeenkomst de mogelijkheid intact laat om computers en andere persoonlijke zaken van reizigers aan de grenzen te doorzoeken.</p>
      <p sl="cs">Ook heb ik met genoegen voor de zeer gedegen en evenwichtige resolutie van de PPE gestemd, zij het zonder de zo broodnodige druk op de Commissie voorafgaand aan de cruciale onderhandelingen over de finale versie van de overeenkomst.</p>
    </intervention>
    <intervention id="3-159" speaker_id="33569" name="Syed Kamall" is_mep="True" mode="spoken">
      <p sl="en">Mijnheer de Voorzitter, ik neem aan dat uw vinger al boven de knop zweeft. Er zijn veel mensen die me vragen waar de afkorting ACTA voor staat en ik was een van de schaduwrapporteurs voor de Handelsovereenkomst ter bestrijding van namaak (ACTA).</p>
      <p sl="en">Ik weet dat sommige mensen hun twijfels zullen hebben bij de mate van transparantie, democratie en vrijheid van meningsuiting na wat hier vandaag gebeurd is, maar ik wil me nu beperken tot de vijf redenen waarom wij het niet met de resolutie eens waren. Ik was erg dankbaar voor de gezamenlijke PPE/ECR-resolutie. In de eerste plaats gaat zij niet verder dan het acquis communautaire. In de tweede plaats heeft de Commissie zich transparant opgesteld. In de derde plaats is hier niet op WTO-niveau onderhandeld, omdat China en India al op voorhand tegen de overeenkomst waren. In de vierde plaats heeft dit geen invloed op generieke medicijnen tijdens het vervoer in de hele EU en ten slotte staat het ontwikkelingslanden vrij zich bij de ACTA-overeenkomst aan te sluiten als ze dat willen. Ze hebben er alleen voor gekozen om het niet te doen. Het is een open mechanisme dat landen zich kunnen aansluiten als ze dat willen. Het is alleen jammer dat we ons niet aan dezelfde beginselen van vrije meningsuiting houden met betrekking tot dit Parlement.</p>
    </intervention>
    <intervention id="3-998" speaker_id="96862" name="Sophie Auconie" is_mep="True" mode="written">
      <p sl="fr">Na de overstromingen van 2002, die grote menselijke en materiële schade hebben aangericht in Duitsland, Oostenrijk, de Tsjechische Republiek en Frankrijk, heeft de Raad van de Europese Unie een instrument ingesteld dat ons in staat stelt snel middelen beschikbaar te stellen om regio’s die getroffen worden door natuurrampen, te hulp te komen. Momenteel is het Ierland, dat zelf getroffen is door overstromingen, dat van dit fonds gebruik zal maken. Ik heb vóór deze wijziging van de EU-begroting gestemd, omdat het hierdoor mogelijk wordt deze steun aan onze Ierse vrienden over te maken. Deze stemming is het symbool van de Europese solidariteit in geval van natuurrampen. Deze solidariteit komt vandaag tot uiting in Ierland en morgen in Frankrijk. Ons land zal namelijk binnenkort een aanzienlijk bedrag aan financiële steun ontvangen om de gevolgen van de storm Xynthia van februari 2010 het hoofd te bieden.</p>
    </intervention>
    <intervention id="3-162" speaker_id="96977" name="Diogo Feio" is_mep="True" mode="written">
      <p sl="pt">De overstromingen van november 2009 in Ierland hebben dat land hard getroffen en grote schade toegebracht, welke schade wordt geschat op meer dan 520 miljoen euro. De gewijzigde begroting voorziet in de beschikbaarstelling van 13 022 500 euro aan vastleggings- en betalingskredieten uit het Solidariteitsfonds om de geleden schade te vergoeden. Zoals ik ook gisteren heb gezegd, ben ik van mening dat de beschikbaarstelling van deze middelen volkomen gerechtvaardigd is, omdat de mensen die het hardst door deze natuurramp zijn getroffen hiermee worden geholpen en de wijziging derhalve in overeenstemming met de EU-begroting is.</p>
    </intervention>
    <intervention id="3-997" speaker_id="96899" name="José Manuel Fernandes" is_mep="True" mode="written">
      <p sl="pt">Op 24 september 2010 heeft de Europese Commissie een voorstel voor een besluit van het Europees Parlement en de Raad betreffende de beschikbaarstelling van middelen uit het Solidariteitsfonds overeenkomstig punt 26 van het Interinstitutioneel Akkoord van 17 mei 2006 gepresenteerd. Dit was het eerste voorstel voor het beschikbaar stellen van middelen uit het Solidariteitsfonds in het begrotingsjaar 2010. Het Interinstitutioneel Akkoord staat gebruik van het Solidariteitsfonds tot een maximum van 1 miljard euro toe. Het is belangrijk om op te merken dat het doel van het fonds niet is om particuliere verliezen te compenseren, maar om de infrastructuur te repareren, en het fonds is een herfinancieringsinstrument.</p>
    </intervention>
    <intervention id="3-163" speaker_id="96706" name="João Ferreira" is_mep="True" mode="written">
      <p sl="pt">We hebben ingestemd met de beschikbaarstelling van middelen uit het Solidariteitsfonds aan Ierland na de overstromingen die dat land in november hebben getroffen. We willen echter opnieuw de traagheid waarmee middelen uit dit fonds beschikbaar worden gesteld bekritiseren. Er gaan vele, lange maanden voorbij voordat een lidstaat de hulp daadwerkelijk ontvangt: in dit geval meer dan een jaar. Dit fonds, en dat geldt mogelijk ook voor andere fondsen, moet sneller geld beschikbaar stellen om een doelmatige en snelle respons op noodsituaties te kunnen geven. Het vermogen om de gevolgen van rampen te bestrijden moet een cohesieaspect krijgen, zodat de ongelijkheid tussen de verschillende regio’s en lidstaten van de EU wordt verkleind. En opnieuw benadrukken we dat het ook belangrijk is om de preventie van rampen te versterken, en wel door de aanbevelingen die het Parlement onlangs heeft gedaan in de praktijk te brengen.</p>
    </intervention>
    <intervention id="3-996" speaker_id="96816" name="Giovanni La Via" is_mep="True" mode="written">
      <p sl="it">Ik heb vóór de goedkeuring van het ontwerp van gewijzigde begroting nr. 8/2010 gestemd, omdat we alleen op die manier 13 022 500 euro uit het Solidariteitsfonds kunnen toewijzen aan Ierland, dat in november 2009 na zware regenval getroffen werd door grote overstromingen.</p>
      <p sl="it">Mijns inziens is het Solidariteitsfonds een waardevol instrument waarmee de EU haar solidariteit kan tonen met de bevolking van regio’s die door natuurrampen zijn getroffen. Door financiële steun te verlenen draagt de EU ertoe bij dat de mensen zo snel mogelijk weer een normaal leven kunnen opbouwen. Het totale jaarlijkse budget van het Solidariteitsfonds bedraagt 1 miljard euro. In 2010 is nog geen enkel bedrag uitgetrokken voor eerdere steunaanvragen, zodat er nog 1 miljard euro beschikbaar is.</p>
    </intervention>
    <intervention id="3-164" speaker_id="1403" name="David Martin" is_mep="True" mode="written">
      <p sl="en">Ik heb voor het voorstel gestemd 13 022 500 euro van het ESF over te maken naar een begrotingsartikel voor steun aan Ierland, na de ernstige overstromingen daar in november 2009.</p>
    </intervention>
    <intervention id="3-995" speaker_id="96978" name="Nuno Melo" is_mep="True" mode="written">
      <p sl="pt">Dit ontwerp van gewijzigde begroting snijdt hout, gezien het doel van de beschikbaarstelling van middelen uit het Solidariteitsfonds. De overstromingen in Ierland in november 2009 hebben ernstige schade veroorzaakt, met name aan de landbouwsector, huizen en bedrijven, het wegennet en andere infrastructuur. Ik wil echter wijzen op de traagheid waarmee dit type steun beschikbaar komt. Het proces moet minder bureaucratisch en sneller worden gemaakt om tijdig op toekomstige rampen te kunnen reageren.</p>
    </intervention>
    <intervention id="3-994" speaker_id="96999" name="Alexander Mirsky" is_mep="True" mode="written">
      <p sl="lv">Ik heb vóór gestemd, aangezien ik van mening ben dat elk EU-land het idee moet hebben dat het deel uitmaakt van een verenigde Europese Unie. Niettemin zou het wenselijk zijn als de rapporteur de volgende keer niet alleen de aangeeft welke middelen zijn toegewezen, maar precies uitlegt aan welke specifieke werken of maatregelen dit enorme bedrag (EUR 13 022 500) wordt besteed. Anders is misbruik van middelen, en andere misdrijven, onvermijdelijk. Het bedrag moet worden uitgesplitst en verantwoord.</p>
    </intervention>
    <intervention id="3-165" speaker_id="28255" name="Andreas Mölzer" is_mep="True" mode="written">
      <p sl="de">Het Solidariteitsfonds van de Europese Unie mag jaarlijks 1 miljard euro uitgeven. Dit kalenderjaar zijn er bij dit fonds nog geen steunaanvragen binnengekomen. Het fonds is niet opgericht om particuliere schade te vergoeden, maar om infrastructuren te herstellen. De richtsnoeren voor het gebruik van het fonds zijn exact vastgelegd. Ierland heeft nu om hulp gevraagd voor het opruimen van de schade door de overstromingen. Ik stem voor het verslag, omdat er dit jaar nog geen steun is verleend, het geld heel zinvol gebruikt gaat worden en Ierland aan alle criteria voldoet.</p>
    </intervention>
    <intervention id="3-993" speaker_id="97197" name="Alfredo Pallone" is_mep="True" mode="written">
      <p sl="it">Ik heb vóór dit verslag gestemd. Zoals ik gisteren al zei toen wij vóór het verslag van de heer Böge stemden, vind ik dat de Europese Unie zich solidair moet tonen met regio’s die getroffen zijn door natuurrampen, en dat zij deze moet ondersteunen. Solidariteit behoort tot de grondbeginselen en kernwaarden van de Europese Unie en is een van de kernwaarden achter de oprichting van de Unie. Door die waarden kon de Unie opbloeien en zich in de loop der tijd uitbreiden. Daarom is deze toewijzing niet alleen gerechtvaardigd en goed onderbouwd, maar ook min of meer onze plicht. Verder hoop ik dat een dergelijke vorm van steun ook zal worden verleend aan de Italiaanse regio’s die onlangs zijn getroffen door zware overstromingen die de plaatselijke economieën in de problemen hebben gebracht.</p>
    </intervention>
    <intervention id="3-992" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Aangezien het ontwerp van gewijzigde begroting nr. 8/2010 voor het begrotingsjaar 2010 voorziet in de beschikbaarstelling van 13 022 500 euro aan vastleggings- en betalingskredieten uit het Solidariteitsfonds na de overstromingen die verwoestingen hebben aangericht in Ierland, en in een overeenkomstige verlaging van de betalingskredieten met 13 022 500 euro in begrotingslijn 04 02 01 – Afronding van het Europees Sociaal Fonds (ESF) – Doelstelling 1 (2000-2006), heb ik voor instemming met het standpunt van de Raad inzake het ontwerp van gewijzigde begroting nr. 8/2010 gestemd.</p>
    </intervention>
    <intervention id="3-991" speaker_id="36392" name="Aldo Patriciello" is_mep="True" mode="written">
      <p sl="it">Ik dank de heer Surján voor zijn uitstekende werk. Ik heb vóór gestemd en ben het eens met de goedkeuring van het ontwerp van gewijzigde begroting nr. 8/2010, waarin steunbedragen worden toegewezen aan het artikel ‘Solidariteitsfonds van de Europese Unie – lidstaten’ en waarin sprake is van de herverdeling van 13 022 500 euro aan betalingskredieten van beleidsgebied 4 (Werkgelegenheid en Sociale Zaken).</p>
    </intervention>
    <intervention id="3-990" speaker_id="96903" name="Paulo Rangel" is_mep="True" mode="written">
      <p sl="pt">Ik verwelkom dit ontwerp van gewijzigde begroting, dat voorziet in de beschikbaarstelling van 13 022 500 euro aan vastleggings- en betalingskredieten uit het Solidariteitsfonds om Ierland te helpen na de overstromingen van november 2009, die aanzienlijke schade hebben veroorzaakt aan de landbouw, bedrijven en de infrastructuur, met name aan het wegennet en waterleidingen, evenals aan woonwijken, voor een bedrag van in totaal meer dan 520 miljoen euro.</p>
    </intervention>
    <intervention id="3-166" speaker_id="28409" name="Raül Romeva i Rueda" is_mep="True" mode="written">
      <p sl="en">Volgens artikel 37, lid 1, van het Financieel Reglement mag de Commissie ontwerpen van gewijzigde begroting indienen in geval van ‘onvermijdbare, uitzonderlijke of onvoorziene omstandigheden’. Wat betreft de verschillende punten van ontwerp van gewijzigde begroting nr. 8/2010: het verslag dat we hebben goedgekeurd verwijst naar de beschikbaarstelling van middelen uit het Europees Solidariteitsfonds. Op 24 september 2010 heeft de Europese Commissie een besluit van het Europees Parlement en de Raad voorgesteld betreffende de beschikbaarstelling van middelen uit het Solidariteitsfonds,</p>
      <p sl="en">overeenkomstig punt 26 van het Interinstitutioneel Akkoord van 17 mei 2006. De voorwaarden om voor een uitkering uit het Fonds in aanmerking te komen worden zowel daarin als in Verordening (EG) nr. 2012/2002 van de Raad tot oprichting van het solidariteitsfonds uiteengezet. Het is belangrijk eraan te herinneren dat de doelstelling van het Fonds niet is vergoeding van privéschade, maar herstel van de infrastructuur, en dat het een herfinancieringsinstrument is.</p>
    </intervention>
    <intervention id="3-989" speaker_id="96680" name="Zigmantas Balčytis" is_mep="True" mode="written">
      <p sl="lt">De Europese Commissie is besprekingen gestart over een herziening van het Europees nabuurschapsbeleid (ENB), teneinde de toekomstige betrekkingen van de EU en haar zuider- en oosterburen vorm te geven. Het Oostelijk partnerschap dat de EU nastreeft dient gericht te zijn op de bevordering van gemeenschappelijke Europese waarden, met de nadruk op goed functionerende democratische instellingen en respect voor mensenrechten en vrijheden. Ik heb voor dit verslag gestemd, omdat het de algemene beginselen bevat voor deelname van de Republiek Moldavië aan communautaire programma’s en agentschappen. Ik ben van mening dat de sluiting van het protocol zou kunnen zorgen voor een geleidelijke intrede ofwel versterkte deelname van Moldavië aan bepaalde communautaire programma’s en daarmee een kans zou bieden voor sterkere banden op het vlak van cultuur, onderwijs, milieu, techniek en wetenschap, evenals voor het versterken van de politieke betrekkingen. Het is van groot belang dat Moldavië de tenuitvoerlegging van het ENB-actieplan voortzet en hervormingen doorvoert, teneinde de doelstellingen van politieke stabiliteit en democratische ontwikkeling te verwezenlijken.</p>
    </intervention>
    <intervention id="3-988" speaker_id="96814" name="Elena Băsescu" is_mep="True" mode="written">
      <p sl="ro">Ik heb voor de aanbeveling van de heer Watson gestemd, omdat het sluiten van een protocol de Republiek Moldavië nieuwe kansen biedt om betrokken te raken bij communautaire programma’s waarin zij geïnteresseerd is. De geleidelijke openstelling van EU-programma’s en agentschappen voor de landen die tot het Europees Nabuurschapsbeleid behoren, zal deze landen stimuleren in hun inspanningen om hervormingen en modernisering door te voeren. Dit zal de samenwerking met de EU op belangrijke gebieden als douane, vervoer en de concurrentiekracht bevorderen. Ik meen dat de betrokkenheid van de Republiek Moldavië bij de desbetreffende initiatieven een verband zal helpen leggen tussen haar binnenlands en Europees beleid. Tegelijkertijd zal dit het onderhandelingsproces inzake de ondertekening van de nieuwe associatieovereenkomst een stimulans geven. Er is reeds bevredigende vooruitgang in deze richting geboekt. Ik juich ook de intentie van de Raad toe om de macrofinanciële steun aan de Republiek Moldavië te blijven voortzetten en om deskundigenadvies te geven aan de regering in Chişinău.</p>
      <p sl="ro">Zoals in het door de Europese Commissie samengestelde voortgangsverslag ook is belicht, heeft de Republiek Moldavië zich aanzienlijke inspanningen getroost om de structurele hervormingen overeenkomstig de aanbevelingen van de EU op een efficiënte manier door te voeren. Verder heeft het Europees integratieplatform van de huidige regering bijgedragen aan een ongekende dynamische ontwikkeling in de betrekkingen met de EU. Daarom is het vergroten van de betrokkenheid van de Republiek Moldavië bij communautaire programma’s en agentschappen een natuurlijke stap in het proces van het zich voegen naar de Europese normen.</p>
    </intervention>
    <intervention id="3-987" speaker_id="33997" name="Corina Creţu" is_mep="True" mode="written">
      <p sl="ro">Ik heb voor de sluiting van het protocol gestemd, zodat de Republiek Moldavië sterker betrokken kan raken bij bepaalde communautaire programma’s, hetgeen de kans biedt om samenwerking te bevorderen op het gebied van cultuur, onderwijs, de media, wetenschap en technologie, en ook om de politieke betrekkingen via het Oostelijk Partnerschap te consolideren en de onderhandelingen over de nieuwe associatieovereenkomst te versnellen. Politieke stabiliteit en democratische ontwikkeling zijn van essentieel belang voor de alomvattende tenuitvoerlegging van het protocol en om het sluiten van alle noodzakelijke memoranda van overeenstemming te vergemakkelijken. De huidige constitutionele impasse in de Republiek Moldavië is daarom een punt van zorg waar snel en efficiënt iets aan gedaan moet worden. Het is van cruciaal belang dat de Republiek Moldavië doorgaat met de tenuitvoerlegging van het ENB-actieplan en de hervormingen die zij in het document “Rethink Moldova” heeft uiteengezet. Het houden van verkiezingen, zoals bepaald in de grondwet, is van essentieel belang voor de toekomstige stabiliteit en voorspoed van de Republiek Moldavië en voor de ontwikkeling van haar betrekkingen met de EU.</p>
    </intervention>
    <intervention id="3-986" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">De aspiraties van de Republiek Moldavië om de weg naar Europa te volgen als onderdeel van de Unie en haar voorbereidingen hiertoe zijn mogelijk gemaakt door de partnerschaps- en samenwerkingsovereenkomst tussen de EU en de Republiek Moldavië, die in het Europees Nabuurschapsbeleid is opgenomen. Ik juich de betrokkenheid van de Republiek Moldavië bij bepaalde communautaire programma’s toe, waardoor samenwerking op het gebied van cultuur, onderwijs, de media, wetenschap en technologie wordt bevorderd en de politieke betrekkingen via het Oostelijk Partnerschap worden geconsolideerd en de onderhandelingen over de nieuwe associatieovereenkomst worden versneld.</p>
    </intervention>
    <intervention id="3-168" speaker_id="96977" name="Diogo Feio" is_mep="True" mode="written">
      <p sl="pt">De lage opkomst bij het referendum dat onlangs is gehouden over de wijze waarop de president van de Republiek Moldavië moet worden gekozen en het feit dat het land wordt geleid door een interim-president vormen een illustratie van de problemen met het bestuur van het land en de desillusie onder het publiek. De kwestie-Transnistrië verslechtert verder en zet de Moldavische autoriteiten en bevolking onder druk. Het land heeft nog een lange weg te gaan op weg naar institutionele stabiliteit en volledige toepassing van de rechtsstaat en verdient daarom steun en aandacht van de Europese Unie. De deelname van Moldavië aan EU-programma’s is een belangrijke stap in die richting.</p>
    </intervention>
    <intervention id="3-985" speaker_id="96899" name="José Manuel Fernandes" is_mep="True" mode="written">
      <p sl="pt">De partnerschaps- en samenwerkingsovereenkomst tussen de Republiek Moldavië en de Europese Gemeenschappen werd op 28 november 1994 ondertekend, en sinds 2004 valt Moldavië onder het Europees nabuurschapsbeleid. Het onderwerp van de ontwerpaanbeveling is de deelname van de Republiek Moldavië aan EU-programma’s. Op 18 juni 2007 heeft de Raad richtsnoeren vastgesteld voor de onderhandelingen van de Commissie met dertien naburige landen over kaderovereenkomsten inzake de algemene beginselen voor deelname aan communautaire programma’s. De onderhandelingen met de Republiek Moldavië zijn van start gegaan in maart 2008.</p>
      <p sl="pt">De Republiek Moldavië zal financieel bijdragen aan de specifieke programma’s waaraan het zal deelnemen. Deze financiële bijdrage varieert per programma en zal worden vastgelegd in een memorandum van overeenstemming. Dankzij de sluiting van het protocol kunnen bepaalde communautaire programma’s geleidelijk voor Moldavië worden opengesteld of kan het zijn deelname daaraan vergroten, wat een kans biedt om de banden op cultureel, technisch, wetenschappelijk, onderwijs- en milieugebied aan te halen, naast de intensivering van de politieke betrekkingen via het Oostelijk Partnerschap en de onderhandelingen over de nieuwe associatieovereenkomst. Politieke stabiliteit en democratische ontwikkeling zijn van essentieel belang zijn voor de volledige uitvoering van het protocol.</p>
    </intervention>
    <intervention id="3-169" speaker_id="4466" name="Ilda Figueiredo" is_mep="True" mode="written">
      <p sl="pt">De partnerschaps- en samenwerkingsovereenkomst tussen Moldavië en de EG werd op 28 november 1994 ondertekend, en sinds 2004 valt Moldavië onder het Europees nabuurschapsbeleid.</p>
      <p sl="pt">Op 18 juni 2007 heeft de Raad richtsnoeren vastgesteld voor de onderhandelingen van de Commissie met dertien naburige landen over kaderovereenkomsten inzake de algemene beginselen voor deelname aan communautaire programma’s. De onderhandelingen met de Republiek Moldavië zijn van start gegaan in maart 2008.</p>
      <p sl="pt">Het protocol omvat een kaderovereenkomst inzake de algemene beginselen voor de deelname van de Republiek Moldavië aan EU-programma’s en agentschappen. De Republiek Moldavië draagt financieel bij aan de specifieke programma’s waaraan ze deelneemt. Deze financiële bijdrage varieert per programma en zal worden vastgelegd in een memorandum van overeenstemming.</p>
      <p sl="pt">De eis die de EU stelt in de naam van “politieke stabiliteit en democratische ontwikkeling” roept echter vragen op. De EU probeert zich hiermee in interne aangelegenheden van een land te mengen, kiest openlijk de kant van krachten in Moldavië die de belangen van de economische groepen van de EU behartigen en valt de onafhankelijkheid en soevereiniteit van het land aan, evenals de wensen van de bevolking. Daarom zijn we het niet eens met de aangenomen resolutie.</p>
    </intervention>
    <intervention id="3-170" speaker_id="2338" name="Ian Hudghton" is_mep="True" mode="written">
      <p sl="en">Ik heb de aanbeveling van de heer Watson gesteund en juich de doorgaande samenwerking tussen de EU en Moldavië toe.</p>
    </intervention>
    <intervention id="3-984" speaker_id="96857" name="Cătălin Sorin Ivan" is_mep="True" mode="written">
      <p sl="en">Ik heb de Europese doelstellingen van de Republiek Moldavië altijd gesteund en aangemoedigd. Ik geloof in een sterke samenwerking met een land dat onlangs getoond heeft dat het klaar is de Europese weg te volgen. Deelname aan bepaalde Gemeenschapsprogramma’s voor Moldavië zal dit buurland aanmoedigen zijn hervormingsplannen door te voeren, waardoor het de gelegenheid krijgt verdere culturele, onderwijskundige, milieukundige, technische en wetenschappelijke banden aan te gaan. Daarnaast bestaat de gelegenheid politieke betrekkingen te versterken door middel van het Oostelijk Partnerschap en de onderhandelingen over de nieuwe associatieovereenkomst. Ik sta achter de aanbeveling van Graham Watson, omdat daardoor de participatie van Moldavië in verscheidene Europese Gemeenschapsprogramma’s en -organen bevorderd wordt en zodoende de hervormings- en moderniseringspogingen van het buurland gesteund worden.</p>
    </intervention>
    <intervention id="3-171" speaker_id="96771" name="Jarosław Kalinowski" is_mep="True" mode="written">
      <p sl="pl">De Republiek Moldavië is een van de armste landen van Europa. Uit onderzoek blijkt dat het overgrote deel van de bevolking van dit land in bittere armoede leeft. Interne hervormingen die de economie zouden kunnen stimuleren worden meestal tegengehouden door conflicten met een politieke of nationalistische achtergrond. De Europese Unie moet dit land daarom helpen en ervoor zorgen dat de stabiliteit, veiligheid en welvaart in dit land toenemen.</p>
      <p sl="pl">Europees beleid kan het constitutionele probleem waar de Republiek Moldavië mee worstelt, helpen oplossen. Dit kan uitmonden in nog meer positieve veranderingen. De Republiek Moldavië heeft te kennen gegeven dat zij wenst deel te nemen aan het Europees nabuurschapsbeleid. Haar financiële bijdragen zijn hiervan het bewijs. De Europese Unie moet dergelijke landen met nog veel meer betrokkenheid steunen. Intensivering van de samenwerking met Moldavië is daarom zeker gerechtvaardigd.</p>
    </intervention>
    <intervention id="3-983" speaker_id="96667" name="Alan Kelly" is_mep="True" mode="written">
      <p sl="en">Door de sluiting van dit protocol is het mogelijk om bij bepaalde programma’s nauwer met Moldavië samen te werken. Het zal leiden tot een nauwere integratie tussen Moldavië en de EU. Gezien het grote aantal Moldaviërs dat in Ierland woont en werkt en een bijdrage aan de Ierse samenleving levert, is de toekomst van Europa bij deze stap gebaat.</p>
    </intervention>
    <intervention id="3-172" speaker_id="96823" name="Petru Constantin Luhan" is_mep="True" mode="written">
      <p sl="ro">De belangrijkste maatregel om hervormingen te bevorderen, te moderniseren en een overgang te vergemakkelijken in de landen die onmiddellijk aan de Europese Unie grenzen, waaronder de Republiek Moldavië, is om geleidelijk bepaalde communautaire programma’s, instellingen en agentschappen open te stellen voor deelname van partnerlanden van het Europees Nabuurschapsbeleid. Ik heb voor dit verslag gestemd omdat ik meen dat de Europese Unie de Republiek Moldavië moet steunen en haar toegang tot bepaalde communautaire programma’s gemakkelijker moet maken. Dit zal een goede samenwerking tussen de Unie en de Republiek Moldavië op verschillende gebieden als de economie, wetenschap, cultuur en het onderwijs bevorderen.</p>
    </intervention>
    <intervention id="3-173" speaker_id="1403" name="David Martin" is_mep="True" mode="written">
      <p sl="en">Ik heb gestemd voor dit verslag over het protocol bij de partnerschaps- en samenwerkingsovereenkomst tussen de EU en Moldavië. Ik heb weliswaar ernstige bedenkingen bij de mensenrechtensituatie in Moldavië, maar ik put hoop uit recente opmerkingen van Amnesty International, vooral in verband met de ratificatie in oktober door Moldavië van het Statuut van Rome inzake het Internationaal Strafhof. Dat is een heel positieve stap.</p>
    </intervention>
    <intervention id="3-174" speaker_id="23704" name="Jiří Maštálka" is_mep="True" mode="written">
      <p sl="cs">Als delegatielid van de commissie voor parlementaire samenwerking tussen de EU en Moldavië ben ik ingenomen met elke stap die kan leiden tot consolidatie van de politieke situatie in de Moldavische Republiek en verbetering van de levensomstandigheden van de inwoners van het land. De aanbeveling waarover we vandaag stemmen en die, indien uitgevoerd, kan helpen een goed geïntegreerd Europees Nabuurschapsbeleid tot stand te brengen, is een soortgelijke stap. Ik ben het eens met de rapporteur als deze zegt dat de huidige crisis in de Moldavische Republiek een probleem is dat snel en bovenal met wettelijke middelen dient te worden aangepakt. Dat neemt niet weg dat de onduidelijke en misleidende uitdrukking “Europese oplossing” geschrapt dient te worden. Ik vermoed dat de rapporteur duidt op oplossingen overeenkomstig de akkoorden en de documenten van de Raad van Europa alsook de algemeen aanvaarde democratische principes. Maar hoe dan ook, we dienen met z’n allen elke vorm van buitenlandse inmenging in de interne aangelegenheden van de Moldavische Republiek met kracht af te wijzen. Doen we dat niet, dan leidt dat alleen maar tot escalatie van de spanningen in de Moldavische Republiek en in geen geval tot een positieve oplossing van de problemen waarvoor de EU als gevolg van haar ongelukkige aanpak in het verleden zelf gedeeltelijk verantwoordelijk is.</p>
    </intervention>
    <intervention id="3-175" speaker_id="96742" name="Jean-Luc Mélenchon" is_mep="True" mode="written">
      <p sl="fr">De menselijke ontwikkelingsindex (Human Development Index – HDI) van Moldavië behoort tot de laagste in de regio. Het snel oprukkende liberaliseringsbeleid, dat ten goede komt aan de financiële elites van de Europese Unie, is daar grotendeels verantwoordelijk voor. De macht die de Europese Commissie en het IMF vanwege de toekomstige macrofinanciële bijstand over Moldavië krijgen, zal de situatie alleen maar verergeren.</p>
      <p sl="fr">Om er onder dergelijke omstandigheden mee in te stemmen dat de Moldavische regering haar bevolking verplicht om mee te betalen aan twijfelachtige Europese programma’s en agentschappen als het Kaderprogramma concurrentievermogen en innovatie of het SESAR-programma (Single European Sky ATM Research), en dat terwijl Moldavië niet eens lid is van de Europese Unie, is ronduit cynisch. Ik stem tegen dit verslag.</p>
    </intervention>
    <intervention id="3-982" speaker_id="96978" name="Nuno Melo" is_mep="True" mode="written">
      <p sl="pt">Moldavië heeft de afgelopen jaren inspanningen verricht om zich de Europese waarden van vrijheid, democratie en goed bestuur eigen te maken. Deze inspanningen zijn consistent met de politieke wil die Moldavië heeft laten zien om de route naar mogelijke uitbreiding te volgen.</p>
      <p sl="pt">De recente verkiezingen zijn niet op de best mogelijke manier verlopen, en het feit dat het land momenteel een interim-president heeft is niet het beste teken dat de consolidatie van de democratie volledig op koers ligt. Daar komt de kwestie-Transnistrië nog bij, die voor enige vorm van instabiliteit kan zorgen. De EU moet er alles aan blijven doen om de hervormingen die in Moldavië moeten worden doorgevoerd in het goede spoor te houden, en dat is op weg naar dit partnerschaps- en samenwerkingsprotocol.</p>
    </intervention>
    <intervention id="3-176" speaker_id="96670" name="Louis Michel" is_mep="True" mode="written">
      <p sl="fr">Een grotere deelname van Moldavië aan communautaire programma’s biedt een kans om de banden op cultureel, technisch, wetenschappelijk, onderwijs- en milieugebied sterker aan te halen, naast de intensivering van de politieke betrekkingen via het Oostelijk Partnerschap en de onderhandelingen over de nieuwe associatieovereenkomst. Politieke stabiliteit en een democratische ontwikkeling in Moldavië zijn evenwel van essentieel belang voor de uitvoering van het protocol. Het mislukken van het grondwettelijk referendum op 5 september 2010 valt te betreuren. Het is van groot belang dat Moldavië doorgaat met de uitvoering van het ENB-actieplan (Europees Nabuurschapsbeleid) en de hervormingen die vermeld staan in het document “Rethink Moldova”. Het houden van parlementsverkiezingen op 28 november is essentieel voor de toekomstige stabiliteit en voorspoed van Moldavië en de ontwikkeling van de betrekkingen met de Europese Unie. Deze verkiezingen moeten ervoor zorgen dat het land vooruitgang boekt in deze richting en moeten volledig in overeenstemming zijn met de internationale normen voor het houden van vrije en eerlijke verkiezingen.</p>
    </intervention>
    <intervention id="3-981" speaker_id="96999" name="Alexander Mirsky" is_mep="True" mode="written">
      <p sl="lv">Helaas bevindt Moldavië zich op dit moment in een zeer instabiel gebied waar allerlei economische en politieke veranderingen plaatsvinden. Het protocol bij de partnerschapsovereeenkomst tussen de Europese Unie en Moldavië over de deelname van de Republiek Moldavië aan EU-programma’s biedt de burgers van Moldavië hoop op positieve veranderingen. De sluiting van het protocol bevordert de versterking van samenwerking op cultureel, onderwijs- en andere gebieden. Ik heb vóór gestemd, omdat ik hoop dat het partnerschap Moldavië zal helpen bij toetreding tot de Europese Unie.</p>
    </intervention>
    <intervention id="3-177" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ik heb net als de meerderheid van het Parlement voor de aanbeveling gestemd, die ik toejuich, omdat zij een sterke aanwijzing geeft van de steun voor en aanmoediging van de pro-Europese stroming in de Republiek Moldavië. Deze staat aan de grens van de Europese Unie zal niet uit de huidige impasse kunnen komen zonder dergelijke boodschappen, die de burgers van Moldavië ervan overtuigen dat Europa de juiste keuze is. Het had ook geen geschikter moment kunnen zijn dan nu, net een paar dagen voordat de vervroegde parlementsverkiezingen in dit land plaatsvinden.</p>
    </intervention>
    <intervention id="3-178" speaker_id="28279" name="Justas Vincas Paleckis" is_mep="True" mode="written">
      <p sl="lt">Ik steun het protocol, omdat het de algemene beginselen bevat voor deelname van de Republiek Moldavië aan communautaire programma’s en agentschappen. Het biedt Moldavië nieuwe mogelijkheden voor de bevordering van sterkere banden met de EU-lidstaten op het gebied van cultuur, onderwijs, milieu, techniek en wetenschap. Ik ben ervan overtuigd dat de politieke betrekkingen tussen de EU en Moldavië door middel van het Oostelijke partnerschap en het overleg over het nieuwe associatieverdrag zullen worden versterkt. Politieke stabiliteit en democratische ontwikkeling in Moldavië zijn essentieel om ten volle aan communautaire programma te kunnen deelnemen. Het is dan ook van groot belang dat de langdurige periode van onrust en instabiliteit na de parlementaire verkiezingen tot een einde komt.</p>
    </intervention>
    <intervention id="3-980" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Sinds 1994, toen de partnerschaps- en samenwerkingsovereenkomst tussen Moldavië en de Europese Gemeenschappen werd gesloten, bestaat er een preferentieel kanaal voor de betrekkingen met Moldavië. In 2004 is Moldavië opgenomen in het Europees nabuurschapsbeleid. Institutionele samenwerking tussen de EU en haar buurlanden kan wel of niet leiden tot een procedure voor de toetreding van een land tot de EU. Ongeacht de uitkomst stoelt de EU, als supranationale entiteit, op een verzameling waarden die zijn gebaseerd op vrede, vrijheid en democratie, waarden die fundamenteel voor het welvaren van het Europese continent worden geacht.</p>
      <p sl="pt">Het is van essentieel belang dat de samenwerking met buurlanden gepaard gaat met speciale aandacht van de Unie voor de stabiliteit in deze landen, zonder zich in binnenlandse aangelegenheden te mengen, door instituties te ondersteunen op weg naar de toepassing van de rechtsstaat en volledige eerbiediging van de mensenrechten. De ratificatie door Moldavië van het Statuut van Rome inzake het Internationaal Strafhof, in oktober van dit jaar, is een zeer positieve stap in deze richting.</p>
      <p sl="pt">In deze context heb ik voor deze wetgevingsresolutie betreffende de sluiting van een protocol bij de partnerschaps- en samenwerkingsovereenkomst tussen de EU en Moldavië en een kaderovereenkomst tussen de EU en de Moldavië over de algemene beginselen voor de deelname van Moldavië aan EU-programma’s gestemd.</p>
    </intervention>
    <intervention id="3-979" speaker_id="36392" name="Aldo Patriciello" is_mep="True" mode="written">
      <p sl="it">Ik dank de heer Watson voor zijn uitstekende werk. Ik heb vóór gestemd, omdat ook ik vind dat Moldavië moet doorgaan met de uitvoering van het ENB-actieplan en de hervormingen die vermeld staan in het document “Rethink Moldova”.</p>
      <p sl="it">Het houden van verkiezingen, zoals bepaald in de grondwet, is essentieel voor de toekomstige stabiliteit en voorspoed van Moldavië en de ontwikkeling van de betrekkingen met de EU. Alle partijen moeten zich aaneensluiten om een oplossing te vinden en zich een voorbeeld nemen aan het vertrouwen dat het Moldavische volk heeft in een Europese oplossing. De EU en de Raad van Europa hebben op aanzienlijke schaal geholpen en moeten dat blijven doen om de impasse zo spoedig mogelijk te doorbreken.</p>
    </intervention>
    <intervention id="3-179" speaker_id="96890" name="Mario Pirillo" is_mep="True" mode="written">
      <p sl="it">De aanneming van het protocol over de algemene beginselen voor de deelname van Moldavië aan EU-programma’s is van fundamenteel belang op de weg naar een meer gestructureerde vorm van samenwerking, die uiteindelijk redelijkerwijs zou moeten uitmonden in een associatieovereenkomst.</p>
      <p sl="it">De huidige grondwettelijke impasse in Moldavië zou de algemene uitvoering van het protocol en de bijborende memoranda van overeenstemming kunnen belemmeren. Na het mislukken van het referendum, afgelopen september, is het van groot belang dat alle politieke krachten hun verantwoordelijkheid nemen met het oog op de verkiezingen van 28 november 2010. Politieke stabiliteit is een conditio sine qua non voor een grotere deelname aan de EU-programma’s. Een overtuigende keuze voor Europa kan evenzeer een stimulans zijn voor de economische en democratische ontwikkeling van Moldavië.</p>
      <p sl="it">Daarom, mijnheer de Voorzitter, heb ik vandaag vóór deze resolutie van het Europees Parlement gestemd in de hoop dat de in gang gezette processen in Moldavië kunnen rekenen op de technische en wetenschappelijke steun van Europa.</p>
    </intervention>
    <intervention id="3-978" speaker_id="38595" name="Rovana Plumb" is_mep="True" mode="written">
      <p sl="ro">Als onderdeel van het Europees Nabuurschapsbeleid is de geleidelijke openstelling van bepaalde communautaire programma’s en agentschappen voor deelname van de ENB-partnerlanden een van de talrijke maatregelen die bedoeld is om hervormingen, modernisering en een overgang te bevorderen in de landen die aan de Europese Unie grenzen. In maart 2008 is het besluit genomen om onderhandelingen met de Republiek Moldavië in gang te zetten, die nu zijn afgerond. Dit ontwerpprotocol bevat een kaderovereenkomst over de algemene beginselen met betrekking tot de deelname van de Republiek Moldavië aan een aantal communautaire programma’s en agentschappen op gebieden als vervoer, voedselveiligheid, douane, veiligheid van de luchtvaart en andere gebieden. Ik heb voor dit verslag gestemd omdat dit initiatief de inspanningen steunt die momenteel door de Republiek Moldavië, een staat die aan de EU grenst, worden gepleegd om hervormingen en modernisering door te voeren.</p>
    </intervention>
    <intervention id="3-977" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor de sluiting van een protocol bij de partnerschaps- en samenwerkingsovereenkomst tussen de EU en Moldavië gestemd omdat ik begrijp dat de bijstand die de EU aan Moldavië verstrekt van essentieel belang is voor dat land om de noodzakelijke hervormingen door te voeren en de gewenste politieke stabiliteit te verwezenlijken, met volledige eerbiediging van de beginselen van de democratische rechtsstaat.</p>
    </intervention>
    <intervention id="3-976" speaker_id="28409" name="Raül Romeva i Rueda" is_mep="True" mode="written">
      <p sl="en">Dit verslag gaat over het ontwerpbesluit van de Raad betreffende de sluiting van een protocol bij de partnerschaps- en samenwerkingsovereenkomst waarbij een partnerschap wordt ingesteld tussen de Europese Gemeenschappen en hun lidstaten, enerzijds, en de Republiek Moldavië, anderzijds, inzake een kaderovereenkomst tussen de Europese Unie en de Republiek Moldavië over de algemene beginselen voor de deelname van de Republiek Moldavië aan EU-programma’s. Door dit verslag aan te nemen, geeft het EP zijn toestemming voor de sluiting van het protocol.</p>
    </intervention>
    <intervention id="3-975" speaker_id="96835" name="Traian Ungureanu" is_mep="True" mode="written">
      <p sl="en">In mijn hoedanigheid van PPE-schaduwrapporteur inzake de overeenkomsten tussen de EU en de Republiek Moldavië ben ik erg blij met de overweldigende meerderheid van stemmen vóór sluiting van het protocol bij de partnerschaps- en samenwerkingsovereenkomst tussen de EU en Moldavië inzake de deelname van de Republiek Moldavië aan EU-programma’s. Zelfs voordat er een associatieovereenkomst met de Republiek Moldavië gesloten wordt, wordt het land al de wettelijke mogelijkheid geboden deel te nemen aan interne EU-programma’s en -organen. Daardoor kan het zijn aanpassing aan EU-normen, vooral op het gebied van vervoer, voedselveiligheid, douanezaken en luchtvaartveiligheid, voortzetten. Aan de vooravond van de parlementsverkiezingen in de Republiek Moldavië zendt het Europees Parlement een krachtig signaal uit dat het de pro-Europese hervormingen in dit buurland steunt en dat het nodig is die hervormingen met kracht voort te zetten. Ik ben blij met de conclusie dat het Europees Parlement in elke fase van het onderzoek blijk heeft gegeven van partijoverschrijdende unanimiteit en dat men zo tot een gezamenlijk standpunt heeft kunnen komen over de noodzaak van een zo spoedig mogelijke sluiting van dit protocol. Daardoor heeft men de Republiek Moldavië alle mogelijkheden gegeven te profiteren van haar betrekkingen met de EU.</p>
    </intervention>
    <intervention id="3-974" speaker_id="96698" name="Viktor Uspaskich" is_mep="True" mode="written">
      <p sl="lt">De Europese Unie, met inbegrip van nieuwe lidstaten als Litouwen, is verantwoordelijk voor het behartigen van de belangen van onze oosterburen. Het versterken van de samenwerking tussen de EU en Moldavië en de deelname van Moldavië aan communautaire programma’s zal dit land dichter bij de normen van de EU brengen. De samenwerkingsovereenkomst zou de mogelijkheid bieden om nieuwe, nauwe banden te bevorderen tussen de EU en Moldavië op het gebied van cultuur, onderwijs en technologie. Het is bijzonder belangrijk voor de EU om de jongeren van Moldavië te laten zien wat de voordelen zijn van een toekomstig lidmaatschap van de EU. Vorig jaar waren emigranten uit Moldavië die (soms illegaal) in andere Europese landen werken verantwoordelijk voor 19% van het BBP van Moldavië. Armoede, corruptie en mensenhandel zijn problemen die we gezamenlijk moeten oplossen. Ter voorbereiding op toetreding tot de EU staat Moldavië voor aanzienlijke structurele hervormingen.</p>
      <p sl="lt">De EU moet de inspanningen van Moldavië blijven steunen. Het is met name van belang de democratie en de rechtsstaat te versterken. Het conflict over Transnistrië is een probleem voor Europa, maar tevens een kans voor de EU om nauwer samen te werken met Moldavië, Rusland en Oekraïne. Die kans mogen we niet laten lopen. Ik hoop dat de parlementaire verkiezingen op 28 november Moldavië de kans bieden vooruitgang te boeken.</p>
    </intervention>
    <intervention id="3-973" speaker_id="96850" name="Damien Abad" is_mep="True" mode="written">
      <p sl="fr">Het Parlement heeft vandaag twee wetgevingsverslagen in eerste lezing aangenomen: een verordening over aspecten die kenmerkend zijn voor de Europese Unie, en een richtlijn over de regels die door de lidstaten op nationaal niveau moeten worden toegepast. De lidstaten zullen verantwoordelijk zijn voor de nationale regelgeving, om ervoor te zorgen dat objectieve en onpartijdige informatie toegankelijk is voor het grote publiek. Hieronder vallen informatie op de verpakking, een beoordelingsrapport van het product en informatie over de manier waarop ziekten kunnen worden voorkomen. Patiënten moeten beter toegang krijgen tot informatie van goede kwaliteit over receptplichtige geneesmiddelen. Dit betekent informatie over de kenmerken van het geneesmiddel en over de ziekten die ermee worden behandeld. Het is onze plicht om de consumenten te beschermen en hen op een transparante manier te informeren. Een Europa dat beschermt en informeert: ook dat is ons werk als leden van het Europees Parlement, en dat is de reden waarom ik vóór deze twee teksten heb gestemd.</p>
    </intervention>
    <intervention id="3-972" speaker_id="96862" name="Sophie Auconie" is_mep="True" mode="written">
      <p sl="fr">Richtlijn 2001/83/EG dient tot vaststelling van een communautair wetboek betreffende geneesmiddelen voor menselijk gebruik. De richtlijn bevat gedetailleerde regels ten aanzien van de informatie die bij de geneesmiddelen moet worden gevoegd betreffende de kenmerken en het gebruik ervan. Zij biedt echter geen geharmoniseerd kader voor de inhoud en de kwaliteit van niet-publiciteitsgerichte voorlichting aan patiënten. Uit ervaring is bovendien gebleken dat de teksten niet overal op dezelfde wijze worden geïnterpreteerd, hetgeen mogelijkerwijs tot situaties heeft geleid waarbij het publiek in aanraking is gekomen met verborgen reclame, met name via internet. De Commissie heeft een richtlijn voorgesteld tot wijziging van de bestaande regelgeving, teneinde de publieksvoorlichting over receptplichtige geneesmiddelen te verbeteren. Met deze richtlijn wordt beoogd een wettelijk kader te scheppen voor het beschikbaar stellen van specifieke informatie over geneesmiddelen aan het publiek in het algemeen door houders van een vergunning voor het in de handel brengen. Het Europees Parlement heeft een wetgevingsresolutie opgesteld die ambitieuzer is dan het voorstel van de Commissie. Ik heb vóór deze tekst gestemd, omdat hij de voorlichting aan patiënten nog iets meer verbetert en veiliger maakt.</p>
    </intervention>
    <intervention id="3-971" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb vóór deze belangrijke ontwerpresolutie gestemd, omdat patiënten zich hiermee beter kunnen informeren over de medicijnen die zij voorgeschreven krijgen. Er zijn aanzienlijke problemen met het huidige rechtskader en de situatie in Europa met betrekking tot de toegang van patiënten tot informatie over receptplichtige geneesmiddelen. Door de verschillende manieren waarop de lidstaten de richtlijn interpreteren hebben patiënten niet overal in Europa gelijke toegang tot hoogwaardige en begrijpelijke informatie over geneesmiddelen. In sommige lidstaten hebben patiënten zelfs niet eens toegang tot de meest basale informatie over de medicijnen die aan hen zijn voorgeschreven. Gezien het feit dat de lidstaten de richtlijn op verschillende manieren interpreteren, ben ik van mening dat de bepalingen duidelijker moeten worden, zodat alle EU-burgers de benodigde informatie kunnen krijgen over geneesmiddelen. De door het Europees Parlement goedgekeurde amendementen zorgen er ook voor dat het publiek informatie over receptplichtige medicijnen alleen krijgt via specifieke communicatiekanalen, met inbegrip van gespecialiseerde en gecertificeerde websites die de belangen van patiënten behartigen en ernaar streven advertentiemogelijkheden voor farmaceutische bedrijven te beperken.</p>
    </intervention>
    <intervention id="3-182" speaker_id="39722" name="Sebastian Valentin Bodu" is_mep="True" mode="written">
      <p sl="ro">Patiënten een betere toegang verschaffen tot kwalitatief hoogwaardige informatie over de behandeling die ze krijgen, vergroot de kans dat zij de beslissingen begrijpen die hun direct aangaan. De bedoeling die hierachter zit is dus zeer goed, maar het moet onderdeel zijn van een meer omvattende strategie op het gebied van de gezondheidsvoorlichting die de patiënt centraal stelt en niet het farmaceutisch bedrijf. Er zijn vele problemen met het huidige juridisch kader en de situatie in Europa als het gaat om de toegang tot informatie van patiënten over receptplichtige geneesmiddelen. Door de uiteenlopende interpretaties van de richtlijn door de lidstaten krijgen patiënten in de diverse delen van Europa niet dezelfde toegang tot kwalitatief hoogwaardige informatie over de desbetreffende geneesmiddelen. In sommige lidstaten is het moeilijk om zelfs maar de meest elementaire informatie over de voorgeschreven geneesmiddelen te verkrijgen. Dit leidt tot ongelijkheid op gezondheidsgebied. Patiënten hebben via het internet in enkele seconden onbeperkte toegang tot ongecontroleerde en vaak onjuiste informatie over receptplichtige geneesmiddelen. Zij hebben echter toegang nodig tot gecontroleerde, veilige informatie opdat de zaken niet nog ingewikkelder worden. Daarom moeten de bepalingen met betrekking tot de informatie over receptplichtige geneesmiddelen bijgewerkt worden.</p>
    </intervention>
    <intervention id="3-183" speaker_id="29074" name="Vito Bonsignore" is_mep="True" mode="written">
      <p sl="it">Ik feliciteer de rapporteur, de heer Fjellner, met zijn werk aan dit verslag. Ik heb vóór gestemd omdat ik vind dat de toegang tot informatie over receptplichtige geneesmiddelen voor patiënten gegarandeerd moet worden.</p>
      <p sl="it">Het Europees Parlement en de gezondheidsorganisaties pleiten al tijden voor een herziening van de huidige richtlijn, waarin de vereiste informatievoorziening niet wordt gewaarborgd. Door de technologische ontwikkeling is het zeer gemakkelijk om op het internet informatie in te winnen over het geneesmiddelengebruik, die maar al te vaak onjuist blijkt te zijn.</p>
      <p sl="it">Ik ben het eens met de achterliggende gedachte van dit verslag, dat als doel heeft het recht van de patiënt op informatie centraal te stellen in de wetgeving, en waarin daarom ook wordt aanbevolen dat farmaceutische bedrijven essentiële informatie verschaffen aan patiënten.</p>
      <p sl="it">Daarom hoop ik op meer rechtszekerheid, waar nu vaak geen sprake van is, onder meer vanwege de uiteenlopende wijze waarop de vorige richtlijn in de lidstaten ten uitvoer wordt gelegd. Daarom is het nodig om de bepalingen inzake voorlichting over receptplichtige geneesmiddelen bij te werken en nieuwe regels vast te stellen, zodat bevorderd wordt dat de mensen meer te weten komen over gezondheid, waarbij de farmaceutische industrie zal worden aangespoord om een grotere rol te vervullen bij de verbetering van de volksgezondheid.</p>
    </intervention>
    <intervention id="3-970" speaker_id="96849" name="Alain Cadec" is_mep="True" mode="written">
      <p sl="fr">Als het om gezondheidszorg gaat, is toegang tot volledige en kwalitatief goede informatie een garantie voor betere resultaten, aangezien patiënten eerder geneigd zullen zijn een behandeling te ondergaan die zij kunnen begrijpen. Ik wil net als de rapporteur onderstrepen dat het in sommige Europese landen moeilijk is om toegang tot dergelijke informatie te krijgen, vanwege het feit dat de richtlijn betreffende publieksvoorlichting over geneesmiddelen door de lidstaten op verschillende wijze wordt geïnterpreteerd, evenals door een gebrek aan betrouwbaarheid en duidelijkheid van deze gegevens. Wij moeten ervoor zorgen dat deze gegevens beter toegankelijk zijn, krachtens het recht van patiënten op informatie. Om te voorkomen dat er een onbalans tussen de lidstaten ontstaat, is het evenwel van essentieel belang om vast te stellen met welke middelen deze informatie zal worden verspreid, zonder het ene middel boven het andere te stellen. Tot slot is het van essentieel belang om duidelijk onderscheid te maken tussen informatie en reclame, en om te voorkomen dat farmaceutische bedrijven deze voorlichtingscampagnes aangrijpen om hun producten te promoten.</p>
    </intervention>
    <intervention id="3-969" speaker_id="96867" name="Maria Da Graça Carvalho" is_mep="True" mode="written">
      <p sl="pt">De amendementen die het Europees Parlement heeft ingediend op een voorstel van de Commissie met betrekking tot voorlichting over geneesmiddelen hebben mijn stem gekregen, omdat ik het van essentieel belang vind dat het algemene publiek gemakkelijke toegang heeft tot kennis van geneesmiddelen, met name door de beschikbaarstelling van informatie op internet in alle Europese talen.</p>
    </intervention>
    <intervention id="3-968" speaker_id="28148" name="Françoise Castex" is_mep="True" mode="written">
      <p sl="fr">Ik heb tegen deze tekst gestemd, omdat wij niet kunnen toestaan dat de farmaceutische bedrijven en de Commissie onze gezondheid als een willekeurig goed bestempelen. Eens te meer staat de link tussen de farmaceutische industrie in Europa en de geneesmiddelenbewaking centraal in het debat. Wij kunnen niet toestaan dat farmaceutische bedrijven de burgers naar eigen goeddunken informeren en dat zij rechtstreeks bij het grote publiek reclame maken voor receptplichtige geneesmiddelen. Hun commerciële belangen zijn namelijk niet verenigbaar met de doelstellingen voor het algemeen belang die worden nagestreefd door ons gezondheidsbeleid, en het zou gevaarlijk zijn deze bedrijven hun gang te laten gaan.</p>
    </intervention>
    <intervention id="3-184" speaker_id="26851" name="Nikolaos Chountis GUE/NGL" is_mep="True" mode="written">
      <p sl="nl">De oorspronkelijke ontwerprichtlijn van de Commissie betreffende informatie aan het publiek over receptplichtige geneesmiddelen zette de deur wagenwijd open voor geneesmiddelenreclame door farmaceutische ondernemingen. De plenaire vergadering heeft vandaag het oorspronkelijk voorstel van de Commissie gewijzigd. Dit voorstel was namelijk op maat gesneden van de farmaceutische industrie. Ik heb vóór alle amendementen gestemd die belangrijke verbeteringen aanbrengen in de oorspronkelijke tekst. Daardoor is het zwaartepunt van de wetgeving verplaatst van het recht van farmaceutische industrie om productreclame te maken naar het recht van patiënten op geloofwaardige, objectieve en onafhankelijke informatie. Ik heb eveneens vóór alle amendementen gestemd waarmee wordt voorzien in een verbod op geneesmiddeleninformatie via niet alleen televisie of radio maar ook de geschreven pers. Ondanks de verbeteringen die wij hebben aangebracht, blijft de scheidslijn tussen informatie en reclame vaag en zijn er in de tekst zwakke punten en “achterdeurtjes” blijven staan. Ik heb mij tijdens de eindstemming van stemming onthouden omdat mijns inziens de beste oplossing zou zijn de ontwerprichtlijn opnieuw in behandeling te nemen uitgaande van de vandaag door ons vastgestelde oriëntaties. Het is ook helemaal geen toeval dat de lidstaten in de Raad bijna unaniem een negatief standpunt hebben ingenomen ten aanzien van dit dossier.</p>
    </intervention>
    <intervention id="3-967" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Ik vind dat patiënten toegang moeten hebben tot betere informatie over receptplichtige geneesmiddelen. Dit betekent ook dat er objectieve informatie moet worden verstrekt over de kenmerken van de geneesmiddelen en de ziekten waarvoor ze worden aanbevolen en ook dat voorkomen moet worden dat er ongevraagde informatie of verkapte reclame wordt aangeboden.</p>
    </intervention>
    <intervention id="3-185" speaker_id="4347" name="Christine De Veyrac" is_mep="True" mode="written">
      <p sl="fr">Dat er onderscheid wordt aangebracht tussen voorlichting en reclame met betrekking tot geneesmiddelen, is van essentieel belang om de burgers te beschermen. Daarom heb ik vóór het verslag van de heer Fjellner gestemd, waarin wordt geëist dat de verpakking van geneesmiddelen een objectieve omschrijving ten behoeve van de patiënt bevat. Bovendien zal de toegang tot duidelijke en betrouwbare informatie worden verbeterd, door deze via erkende websites en in officiële brochures beschikbaar te stellen in alle talen van de Europese Unie. Ik ben blij met de aanneming van dit voorstel, dat echt een stap voorwaarts betekent op weg naar meer transparantie in de gezondheidszorg.</p>
    </intervention>
    <intervention id="3-186" speaker_id="96914" name="Anne Delvaux" is_mep="True" mode="written">
      <p sl="fr">Ik heb tegen dit verslag gestemd, waar ik altijd fel verzet tegen heb aangetekend. Hoewel ik het idee om patiënten beter te informeren goedkeur, keur ik de middelen die worden gebruikt om dit te bereiken, af. Het doel van de farmaceutische industrie zal nooit filantropisch zijn. Bovendien is de grens tussen informatie en reclame heel dun. Het is waar dat de tekst die vrijwel unaniem is goedgekeurd, sterk afwijkt van het oorspronkelijke idee van de Commissie, dat onder de noemer “informatie” de deur wagenwijd had opengezet voor verborgen reclame. Dat voorstel beantwoordde bovendien aan de duidelijke verwachting van de farmaceutische sector om zich niet aan het wettelijk verbod op reclame voor geneesmiddelen te hoeven houden. In de vorm waarin het vandaag is aangenomen, bevat het verslag veel meer garanties: dat de informatie die door de farmaceutische bedrijven wordt verschaft en die bestemd is voor verspreiding, met name vooraf zal worden gecontroleerd, en dat deze informatie niet via de media zal worden verspreid. Dat er toestemming wordt verleend om samenvattingen van bijsluiters openbaar te maken, betekent echter dat bepaalde aspecten op de voorgrond zullen worden geplaatst, terwijl andere, zoals bijwerkingen, weleens regelmatig buiten de samenvattingen zouden kunnen worden gehouden, omdat ze niet goed ‘verkopen’. Is hier al niet sprake van een reclamezet? Was dit nu echt het streefdoel? Was dit nu echt alle moeite waard?</p>
    </intervention>
    <intervention id="3-187" speaker_id="28310" name="Edite Estrela" is_mep="True" mode="written">
      <p sl="pt">Ik heb mijn stem gegeven aan het verslag over het voorstel voor een verordening van het Europees Parlement en de Raad tot wijziging van Richtlijn 2001/83/EG wat publieksvoorlichting over receptplichtige geneesmiddelen betreft. Deze verordening stelt een communautair wetboek betreffende geneesmiddelen voor menselijk gebruik vast en helpt het recht van patiënten op betrouwbare, toegankelijke en onafhankelijke, door de bevoegde autoriteiten gevalideerde informatie over beschikbare geneesmiddelen te garanderen.</p>
    </intervention>
    <intervention id="3-966" speaker_id="96899" name="José Manuel Fernandes" is_mep="True" mode="written">
      <p sl="pt">Richtlijn 2001/83/EG, waarin een communautair wetboek betreffende geneesmiddelen voor menselijk gebruik wordt vastgesteld, biedt een geharmoniseerd kader voor het maken van reclame voor geneesmiddelen op communautair niveau, waarvan de toepassing de verantwoordelijkheid van de lidstaten blijft. Deze wetgeving verbiedt het maken van op het algemene publiek gerichte reclame over receptplichtige geneesmiddelen.</p>
      <p sl="pt">De voorlichting over geneesmiddelen wordt echter niet gereguleerd, omdat alleen wordt bepaald dat voorlichting over bepaalde aanbodactiviteiten is uitgezonderd van de reclamebepalingen. De communautaire wetgeving verhindert lidstaten derhalve niet om hun eigen aanpak van de voorlichting over geneesmiddelen te kiezen, mits aan deze reclameregels wordt voldaan. Ik ben het eens met het voorstel van de rapporteur om voorlichting aan het publiek door farmaceutische ondernemingen via de televisie, de radio, kranten, tijdschriften en soortgelijke publicaties niet toe te staan.</p>
    </intervention>
    <intervention id="3-188" speaker_id="96706" name="João Ferreira" is_mep="True" mode="written">
      <p sl="pt">Dit voorstel voor een verordening wijzigt de bestaande richtlijn wat betreft publieksvoorlichting over receptplichtige geneesmiddelen. In algemene termen concentreert het voorstel zich op de verantwoordelijkheid van de farmaceutische bedrijven om het publiek voorlichting te geven en ervoor te zorgen dat deze voorlichting geen reclame is. In de tweede plaats krijgt de Commissie de verantwoordelijkheid voor de monitoring en de besluitvorming door middel van gedelegeerde handelingen met betrekking tot de omschrijving van wat voorlichting is en wat reclame. Wij denken dat deze aanpak ertoe leidt dat te veel rollen met betrekking tot publieksvoorlichting in de handen van de farmaceutische bedrijven en de Commissie zijn geconcentreerd. Wij vinden dat deze rollen moeten worden vervuld op basis van soevereiniteit, waarbij specifieke nationale autoriteiten verantwoordelijk zijn voor de coördinatie en goedkeuring, teneinde de voorlichting aan patiënten en het publiek te verbeteren en hun rechten te garanderen.</p>
    </intervention>
    <intervention id="3-965" speaker_id="58758" name="Elisabetta Gardini" is_mep="True" mode="written">
      <p sl="it">Door nieuwe wetgeving aan te nemen op het gebied van voorlichting over geneesmiddelen hebben wij een verdere stap gezet in de richting van duidelijkere en effectievere voorlichting voor patiënten over de geneesmiddelen die zij gebruiken en die hun voorgeschreven zijn.</p>
      <p sl="it">We hebben een op Europees niveau geharmoniseerd regelgevingskader nodig waarin niet alleen het verbod op reclame voor receptplichtige geneesmiddelen gehandhaafd blijft, maar waarin ook rekening wordt gehouden met het recht van patiënten op informatie. Dat is geen kleinigheid, omdat de soms vage grens tussen ‘reclame voor een product’ en ‘voorlichting over een product’ patiënten kan misleiden.</p>
      <p sl="it">We mogen niet vergeten dat patiënten in de gehele Europese Unie een steeds actievere rol spelen in de gezondheidszorg. Daarom kan betere niet-publiciteitsgerichte voorlichting ervoor zorgen dat de burgers meer afweten van de aan hun voorgeschreven geneesmiddelen, zodat hun genezing wordt bespoedigd, wat natuurlijk in het belang is van hun gezondheid.</p>
      <p sl="it">Tot slot wil ik het belang onderstrepen van heldere definities van de soorten geneesmiddelenvoorlichting en van de aangewezen kanalen langs welke de voorlichting ter beschikking wordt gesteld. We moeten het gevaar van sluikreclame en, waar nodig, het gevaar van een overmaat aan ongecontroleerde, misleidende informatie beperken.</p>
    </intervention>
    <intervention id="3-964" speaker_id="96816" name="Giovanni La Via" is_mep="True" mode="written">
      <p sl="it">Ik heb gestemd vóór het voorstel voor een richtlijn betreffende geneesmiddelen voor menselijk gebruik, wat publieksvoorlichting over receptplichtige geneesmiddelen betreft, omdat ik geloof dat de harmonisatie van de wetgeving op dit gebied van fundamenteel belang is om te kunnen waarborgen dat Europese patiënten op de hoogte zijn. Dit is een zeer gevoelig onderwerp, omdat het verband houdt met het recht op een goede gezondheid, een fundamenteel mensenrecht. Ik sta volledig achter de oproep van dit Parlement om tot een strikt onderscheid te komen tussen geneeskundige informatie en reclame. Farmaceutische bedrijven mogen het recht van de patiënt op informatie niet gebruiken om sluikreclame te maken, maar moeten dat recht daarentegen gebruiken om ervoor te zorgen dat de Europese consumenten goed op de hoogte zijn van geneesmiddelen, door wetenschappelijke informatie te verschaffen over de kenmerken van geneesmiddelen en door middel van etikettering en evaluatierapporten. Daarnaast moet worden opgemerkt dat een betere toegang tot informatie, zowel in elektronische vorm via het internet als in gedrukte vorm, ook kan bijdragen aan betere gezondheidsresultaten, omdat een patiënt die goed wordt voorgelicht over receptplichtige geneesmiddelen een actieve, bewustere rol kan spelen in het genezingsproces.</p>
    </intervention>
    <intervention id="3-189" speaker_id="1403" name="David Martin" is_mep="True" mode="written">
      <p sl="en">Ik heb voor dit verslag gestemd. Het maakt deel uit van een pakket ter wijziging van de huidige richtlijn uit 2001 betreffende geneesmiddelen voor menselijk gebruik. Het verslag richt zich vooral op informatievoorziening aan het publiek over medicijnen die alleen op recept verkrijgbaar zijn. Als doelen van de richtlijn worden genoemd een betere toegang tot informatie voor patiënten en verduidelijking van de regels. De regels worden op het moment in verschillende EU-landen verschillend uitgelegd, wat leidt tot ongelijkheid op het gebied van de gezondheidszorg. In de richtlijn wordt ook ingegaan op informatie op internet, wat niet het geval is in de huidige richtlijn. Het is een moeilijk onderwerp, omdat informatie via internet zo moeilijk te reguleren is.</p>
    </intervention>
    <intervention id="3-190" speaker_id="96820" name="Marisa Matias" is_mep="True" mode="written">
      <p sl="pt">Dit voorstel, dat vandaag met een grote meerderheid van de stemmen door dit Parlement is aangenomen, is een grote verbetering ten opzichte van het oorspronkelijke voorstel van de Commissie, aangezien het recht van patiënten op voorlichting beter wordt beschermd. Ondanks de duidelijke verbeteringen in het verslag van het Parlement heb ik mij echter van stemming onthouden, omdat enkele van de garanties die nodig zijn om de toegang van mensen tot duidelijke en onafhankelijke informatie over geneesmiddelen te waarborgen nog steeds zwak zijn.</p>
    </intervention>
    <intervention id="3-191" speaker_id="96742" name="Jean-Luc Mélenchon" is_mep="True" mode="written">
      <p sl="fr">De amendementen die het Parlement op het voorstel van de Commissie en de Raad heeft ingediend, gaan niet allemaal in de goede richting. In de amendementen wordt strikt vastgehouden aan het principe van een eenheidsmarkt voor geneesmiddelen en worden geneesmiddelen die niet receptplichtig zijn, nog steeds beschouwd als willekeurige goederen; en in plaats van over patiënten spreken de opstellers uiteindelijk zelfs over ‘consumenten’. De amendementen bevatten geen voorstel om te voorkomen dat farmaceutische bedrijven informatie over hun geneesmiddelen voor het grote publiek produceren.</p>
      <p sl="fr">Zij hebben evenwel de verdienste dat ernaar wordt gestreefd de lidstaten in staat te stellen de verspreiding van de informatie die door deze bedrijven wordt gepubliceerd, zoveel mogelijk te reguleren. De lidstaten krijgen met name het recht om bedrijven die informatie publiceren die niet in overeenstemming is met de officiële gegevens van de lidstaat of die deze op een misleidende manier verspreiden, publiekelijk te veroordelen. Dat is beter dan niets. Ik kan echter niet vóór een tekst stemmen die zo zwak is. Daarom onthoud ik mij van stemming.</p>
    </intervention>
    <intervention id="3-963" speaker_id="96978" name="Nuno Melo" is_mep="True" mode="written">
      <p sl="pt">Toegang tot objectieve informatie over receptplichtige geneesmiddelen zal bijdragen aan betere resultaten op het gebied van patiëntgezondheid, want hoe beter patiënten geïnformeerd zijn, hoe groter de kans dat ze beslissingen over hun behandeling beter begrijpen. Het voorstel moet zich daarom niet beperken tot harmonisatie van de Europese wetgeving, maar moet ook de gezondheid bevorderen door het vergroten van de kennis op het gebied van gezondheid.</p>
      <p sl="pt">De farmaceutische industrie heeft een belangrijke rol te spelen bij het bevorderen van de geletterdheid op het gebied van gezondheid, maar deze rol moet duidelijk worden omschreven en de deelname door de sector moet strikt worden gereguleerd om te voorkomen dat commerciële overwegingen zullen leiden tot een overmatig gebruik van geneesmiddelen.</p>
    </intervention>
    <intervention id="3-962" speaker_id="28255" name="Andreas Mölzer" is_mep="True" mode="written">
      <p sl="de">Met name ouderen en chronisch zieken krijgen tal van receptplichtige geneesmiddelen die een nadelige invloed op elkaar kunnen hebben – omdat de ene arts natuurlijk niet weet wat zijn collega heeft voorgeschreven. En inmiddels worden ook steeds meer producten, van aspirine tot verkoudheids- en slaapmiddelen, zonder recept verkocht. Wie denkt eraan dat ook bij natuurlijke, plantaardige producten wisselwerkingen kunnen optreden met andere geneesmiddelen? En de patiënten dragen aan de algehele verwarring bij: ze vertellen niets over voorgeschreven geneesmiddelen, ze nemen ze op het verkeerde tijdstip in, ze maken de kuur niet af of veranderen de kuur … De economische schade door onvoldoende therapietrouw loopt in de miljarden. De rapporteur heeft daarom terecht gevraagd om een duidelijk onderscheid tussen reclame en informatie. Dit zal hopelijk leiden tot betere voorlichting over het feit dat ook geneesmiddelen waarvoor geen recept nodig is, wisselwerkingen kunnen hebben met receptplichtige geneesmiddelen. De arts die de geneesmiddelen voorschrijft, moet toegang blijven houden tot alle informatie omdat alleen hij het geneesmiddel kiest op basis van leeftijd, geslacht, gewicht, bekende onverdraagzaamheden, enzovoort. Op grond van deze overwegingen heb ik me van stemming onthouden.</p>
    </intervention>
    <intervention id="3-961" speaker_id="97197" name="Alfredo Pallone" is_mep="True" mode="written">
      <p sl="it">Ik heb vóór het verslag van de heer Fjellner gestemd, omdat ik de boodschap en de verstrekte richtsnoeren zeer belangrijk vind. De Europese consumenten snappen vaak weinig van bijsluiters, die zij ingewikkeld vinden en die vaak verwarrende informatie bevatten.</p>
      <p sl="it">Het voorstel voor een richtlijn betreffende geneesmiddelen voor menselijk gebruik, wat publieksvoorlichting over receptplichtige geneesmiddelen betreft, heeft juist als doel om simpele, eenvoudig te begrijpen en te raadplegen voorlichting te geven die niet-publiciteitsgericht is. Daarnaast is het belangrijk dat de informatie niet alleen via bijsluiters ter beschikking wordt gesteld, maar ook langs andere kanalen, en daarom steun ik de publicatie van informatie op het internet.</p>
    </intervention>
    <intervention id="3-960" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik ben van mening dat het onderscheid tussen voorlichting en reclame met betrekking tot geneesmiddelen van fundamenteel belang is voor de bescherming van burgers. Mijn stem voor het verslag-Fjellner is het resultaat van de duidelijke verbeteringen die aan Richtlijn 2001/83/EG worden aangebracht. De grote meerderheid die dit document heeft goedgekeurd, heeft dit gedaan in de overtuiging dat het recht van patiënten op voorlichting daarmee wordt verdedigd. Het werk dat de Commissie milieubeheer, volksgezondheid en voedselveiligheid heeft verricht om het oorspronkelijke voorstel van de Commissie te verbeteren verdient het om te worden benadrukt.</p>
    </intervention>
    <intervention id="3-959" speaker_id="36392" name="Aldo Patriciello" is_mep="True" mode="written">
      <p sl="it">Ik dank de heer Fjellner voor zijn uitstekende werk. Ik heb vóór gestemd, waarmee ik onderstreep dat niet-publiciteitsgerichte voorlichting over geneesmiddelen aan patiënten en het publiek door houders van een vergunning voor het in de handel brengen moet worden aangeboden overeenkomstig het “pull-beginsel”, waarbij de patiënten en het publiek toegang hebben tot informatie wanneer ze die nodig hebben (dit in tegenstelling tot het “push-beginsel”, waarbij houders van een vergunning voor het in de handel brengen actief informatie verspreiden onder de patiënten en het publiek).</p>
    </intervention>
    <intervention id="3-192" speaker_id="38595" name="Rovana Plumb" is_mep="True" mode="written">
      <p sl="ro">De informatie die aan de patiënt wordt verstrekt zou aan de volgende hoofdkenmerken moeten voldoen:</p>
      <p sl="ro">betrouwbaarheid: de informatie aan de patiënt moet gebaseerd zijn op de laatste stand van de wetenschappelijke kennis met duidelijke verwijzingen naar de bron ervan;</p>
      <p sl="ro">onafhankelijkheid: het moet duidelijk zijn wie de informatie aanbiedt en financiert, opdat de patiënt mogelijke belangenconflicten kan vaststellen;</p>
      <p sl="ro">de informatie moet gemakkelijk toegankelijk zijn voor de consument en op de patiënt gericht zijn: zij moet begrijpelijk en gemakkelijk beschikbaar zijn waarbij rekening wordt gehouden met de specifieke behoeften van de consument, zoals leeftijd, culturele verschillen en beschikbaarheid in alle Europese talen. De informatie die aan de patiënt wordt verstrekt over receptplichtige geneesmiddelen moet onderdeel zijn van een bredere strategie inzake “informatie aan de patiënt” en een bredere strategie inzake gezondheidsvoorlichting.</p>
      <p sl="ro">De patiënt en alle geïnteresseerden moet juiste, objectieve informatie kunnen vinden over een gezonde levensstijl, de preventie van ziekten en specifieke aandoeningen en de verschillende behandelmogelijkheden. Daarom vind ik dat dit voorstel aangevuld moet worden met een gedragscode over de informatie die aan de patiënt wordt verstrekt, die in samenwerking met patiëntenorganisaties opgesteld moet worden. Hierdoor zal de “stem van de patiënt” gehoord kunnen worden.</p>
    </intervention>
    <intervention id="3-958" speaker_id="96903" name="Paulo Rangel" is_mep="True" mode="written">
      <p sl="pt">Ik heb voor dit verslag gestemd omdat ik verwelkom dat de compromiswijzigingen die in het oorspronkelijke voorstel van de Commissie zijn aangebracht op doorslaggevende wijze zullen bijdragen aan het garanderen van de toegang van patiënten tot betrouwbare en onafhankelijke informatie over receptplichtige geneesmiddelen die verkrijgbaar zijn in de markt.</p>
    </intervention>
    <intervention id="3-193" speaker_id="4253" name="Frédérique Ries" is_mep="True" mode="written">
      <p sl="fr">Reclame voor receptplichtige geneesmiddelen is verboden binnen de Europese Unie, en dat blijft zo. Farmaceutische bedrijven moeten duidelijke regels inzake de objectiviteit in acht nemen bij de niet-publiciteitsgerichte voorlichting die zij verspreiden. Dit zijn de twee belangrijke boodschappen die hier rond het middaguur zijn afgegeven met de aanneming van het wetgevingspakket inzake de voorlichting aan patiënten. Een consensuele stemming van het Parlement (met 558 stemmen voor en 48 tegen) die de vrijwel unanieme stemming, met één stem tegen, van de Commissie milieubeheer, volksgezondheid en voedselveiligheid alleen maar bevestigt. Er zijn tal van beveiligingen ingebouwd. De Europese Commissie stelde een verbod voor op voorlichting over receptplichtige geneesmiddelen via radio of televisie, en het Europees Parlement heeft besloten dit uit te breiden tot de geschreven pers. Fabrikanten worden onderworpen aan tal van verplichtingen: omschrijving van de productkenmerken, verbeterde etikettering, en voorafgaande vergunning van de gezondheidsautoriteiten. Ik begrijp niet dat er, vooral in Franstalig België, zo veel ophef over dit dossier is gemaakt door consumentenorganisaties en ziekenfondsen, gesteund door sommige EP-leden, die deze twee wetgevingsvoorstellen al veroordeeld hadden nog voordat de discussie op gang was gekomen. Dit is een gemakkelijke politieke stellingname die ik betreur, gezien het feit dat de verwachtingen van patiënten die met ziekte te maken hebben hooggespannen zijn, en dat de burgers zonder deze wetgeving overgeleverd zouden zijn aan de cowboys op het internet.</p>
    </intervention>
    <intervention id="3-194" speaker_id="28409" name="Raül Romeva i Rueda" is_mep="True" mode="written">
      <p sl="en">Ons besluit was om voor te stemmen óf ons van stemming te onthouden, afhankelijk van de uitkomst van het derde deel van amendement 31. Daarin wordt namelijk gegarandeerd dat farmaceutische bedrijven alleen informatiemateriaal mogen verstrekken aan beroepsbeoefenaren in de gezondheidszorg voor eigen gebruik en niet om door te geven aan patiënten. Dat was voor De Groenen/Vrije Europese Alliantie essentieel. Omdat het amendement uiteindelijk aangenomen werd, hebben we bij de eindstemming besloten het verslag te steunen.</p>
    </intervention>
    <intervention id="3-195" speaker_id="96755" name="Sergio Paolo Francesco Silvestris" is_mep="True" mode="written">
      <p sl="it">Onze stem vóór deze maatregel houdt verband met het formele onderscheid dat wordt gemaakt tussen geneesmiddelenvoorlichting en reclame.</p>
      <p sl="it">Wij staan achter een betere verspreiding van informatie over geneesmiddelen als dat het bewustzijn van patiënten vergroot. Wij zullen ons nooit scharen achter maatregelen waarmee openlijk of heimelijk wordt geprobeerd reclameboodschappen te introduceren, waardoor ethische geneesmiddelen verworden tot commerciële producten. Daarom stellen wij op prijs dat voorlichting over geneesmiddelen niet mag worden gepubliceerd in kranten en tijdschriften en ook niet mag worden uitgezonden op radio en televisie.</p>
      <p sl="it">Daarnaast is het een goede zaak dat dit voorstel voor een richtlijn duidelijk maakt welke en hoeveel informatie kan en moet worden verspreid, bijvoorbeeld met betrekking tot wetenschappelijke informatie, terwijl reclame-uitingen duidelijk worden uitgesloten.</p>
      <p sl="it">Het amendement waarmee een certificerings- en controlesysteem voor websites met informatie over geneesmiddelen wordt ingesteld, verzekert ons dat de informatie geen reclameboodschappen zal bevatten. Apotheken zijn een basisvoorziening van de gezondheidszorg en moeten dat blijven, en moeten zodoende een beschermde omgeving zijn met betrekking tot de handelsvoorschriften en de mededingingsregels. Wij zijn van mening dat deze regelgeving de apotheken helpt bij het vervullen van hun moeilijke taken op het gebied van geneesmiddelenbewaking en voorlichting over correct geneesmiddelengebruik.</p>
    </intervention>
    <intervention id="3-196" speaker_id="4751" name="Bart Staes" is_mep="True" mode="written">
      <p sl="nl">In tijden waar mensen zelf op zoek gaan naar informatie, moeten patiënten op een duidelijke, objectieve, betrouwbare en goede manier geïnformeerd worden over de werking van medicijnen. Hoewel reclame voor medicijnen in de Unie verboden is, creëerde de Commissie wel een opening. In haar voorstel - dat ik niet goedkeurde - ontbrak een degelijke strategie en het onderscheid met reclame was te vaag. De Commissie gaf bovendien teveel rechten en verantwoordelijkheid aan de farmaceutische industrie. Nu het Parlement belangrijke wijzigingen heeft doorgevoerd, kan ik het voorstel wel steunen. Bedrijven zijn beperkt in het gebruik van officiële documenten (beknopte productinformatie, evaluatierapporten) en in de kanalen waarlangs de info wordt verstrekt: gezondheidsbladen, internetsites of brieven aan patiënten zijn niet langer toegelaten. Alle duiding over de medicijnen moet vooraf door de bevoegde overheden worden gescreend en goedgekeurd. Daarmee wordt zelfregulering uitgesloten, wat in het aanvankelijke voorstel nog terug te vinden was. Ik stel me nog vragen bij de haalbaarheid van dit voorstel omdat een bindende informatiestrategie vanuit de overheid nog altijd sterker is dan dat de overheid het beleid van de bedrijven zou controleren. Toch stemde ik voor het wetsvoorstel omdat het uiteindelijk wel zorgt voor betere informatie voor de patiënten.</p>
    </intervention>
    <intervention id="3-197" speaker_id="29579" name="Marc Tarabella" is_mep="True" mode="written">
      <p sl="fr">Het verslag-Fjellner over voorlichting over geneesmiddelen wekt terechte zorgen op over de mogelijkheden voor farmaceutische bedrijven om reclame te maken bij patiënten. Mijn collega’s in de Commissie milieubeheer, volksgezondheid en voedselveiligheid hebben de tekst weliswaar verbeterd door niet in te stemmen met verschillende vormen van verborgen reclame en door voor te stellen dat de gezondheidsautoriteiten van de lidstaten de voor het grote publiek bestemde informatie van farmaceutische bedrijven over hun receptplichtige geneesmiddelen controleren, maar toch ben ik nog altijd erg behoedzaam als het gaat om de uiterst vage grens tussen informatie en reclame.</p>
      <p sl="fr">Ik ben bijvoorbeeld sterk gekant tegen het idee om toe te staan dat farmaceutische bedrijven via beroepsbeoefenaren in de gezondheidszorg reclame voor hun geneesmiddelen maken bij patiënten. Ik wil niet dat artsen onder druk komen te staan en de handelsvertegenwoordigers van de farmaceutische industrie worden. Daarom heb ik mij, ondanks het strikte kader dat door mijn collega’s is opgesteld, onthouden van stemming met betrekking tot een tekst die ik echt problematisch vond.</p>
    </intervention>
    <intervention id="3-198" speaker_id="28221" name="Thomas Ulmer" is_mep="True" mode="written">
      <p sl="de">Ik heb voor het verslag gestemd omdat het een duidelijke en duurzame verbetering van de geneesmiddelenvoorlichting aan patiënten oplevert. Het blijft verboden om reclame te maken voor geneesmiddelen. De richtlijn heeft geen negatieve invloed op de relatie arts-patiënt, het blijft duidelijk wie bevoegd is om geneesmiddelen voor te schrijven. We hebben hier een geslaagd voorstel voor een richtlijn uit het farmapakket voor een tweede lezing.</p>
    </intervention>
    <intervention id="3-199" speaker_id="97016" name="Angelika Werthmann" is_mep="True" mode="written">
      <p sl="de">Met deze richtlijn worden voor de eerste keer uniforme voorschriften ingevoerd voor de beschikbaarstelling van informatie over receptplichtige geneesmiddelen voor het grote publiek. Met behulp van de nodige informatie moeten patiënten voorgelicht worden over de voordelen en risico’s van receptplichtige geneesmiddelen, zodat ze gefundeerd een besluit kunnen nemen. De Commissie zal kwaliteitscriteria voor informatie opstellen na overleg met onder andere patiëntenorganisaties en beroepsbeoefenaren in de gezondheidszorg. Deze criteria garanderen de betrouwbaarheid van de – ook op websites en internetportals – beschikbaar gestelde gegevens en maken de farmaceutische industrie verantwoordelijk voor de door haar beschikbaar gestelde informatie.</p>
      <p sl="de">In zijn amendementen raadt de heer Fjellner ook het organiseren van voorlichtingscampagnes aan met het doel om het grote publiek bewust te maken van de gevaren van vervalste geneesmiddelen die in lidstaten zoals het Verenigd Koninkrijk al dodelijke slachtoffers hebben gemaakt. De douane van de EU ziet al jarenlang een enorme toename van de import van vervalste geneesmiddelen zoals antibiotica, pijnstillers en zelfs geneesmiddelen tegen kanker. De richtlijn betreft uitsluitend receptplichtige geneesmiddelen, dit in tegenstelling tot berichtgeving in een aantal media. Niemand hoeft dus te vrezen voor zijn kruidenthee.</p>
    </intervention>
    <intervention id="3-957" speaker_id="96862" name="Sophie Auconie" is_mep="True" mode="written">
      <p sl="fr">Verordening (EG) nr. 726/2004 dient tot vaststelling van communautaire procedures voor het verlenen van vergunningen en het toezicht op geneesmiddelen voor menselijk en diergeneeskundig gebruik, en voor de oprichting van een Europees Geneesmiddelenbureau. Bij de wijziging van Richtlijn 2001/83/EG lag het accent op een betere voorlichting aan patiënten, met name wat het onderscheid tussen informatie en reclame betreft. Door deze richtlijnwijziging dient vervolgens de verordening te worden gewijzigd, teneinde ook bepaalde informatie over de producten die hieronder vallen, aan een toetsing vooraf door het Europees Geneesmiddelenbureau te onderwerpen. Met het oog hierop heeft de Europese Commissie een voorstel tot wijziging van de verordening opgesteld, voor wat betreft publieksvoorlichting over receptplichtige geneesmiddelen voor menselijk gebruik. Het Europees Parlement, dat gevraagd is zich over het voorstel uit te spreken, heeft een aantal amendementen op de tekst van de Europese Commissie ingediend. Dit zijn de redenen die mij ertoe hebben gebracht om vóór het voorstel voor een verordening tot wijziging van Richtlijn 2001/83/EG te stemmen. De twee wetgevingsvoorstellen gaan hand in hand om de voorlichting aan patiënten over de geneesmiddelen die zij krijgen, te verbeteren.</p>
    </intervention>
    <intervention id="3-201" speaker_id="99419" name="Charalampos Angourakis" is_mep="True" mode="written">
      <p sl="nl">De Communistische Partij van Griekenland heeft tegen de twee ontwerpverordeningen en de desbetreffende verslagen van het Europees Parlement gestemd. Daarmee wordt namelijk de verantwoordelijkheid voor verantwoorde, geloofwaardige en kwalitatieve informatie van patiënten weggenomen bij de bevoegde overheidsdiensten en overgeheveld naar de multinationale farmaceutische ondernemingen. De informatie van patiënten is geen individuele verantwoordelijkheid maar een verantwoordelijkheid van de staat. Het winstbejag van de monopolistische farmaceutische ondernemingen valt niet te rijmen met de bescherming van de volksgezondheid. De recente fraude met vaccins tegen de zogenaamde “nieuwe griep”-pandemie is een typisch voorbeeld van de manier waarop doelbewust verstrekte informatie wordt omgezet in miljardenwinsten voor de internationale geneesmiddelenindustrie. Wij zijn van mening dat de verantwoordelijkheid voor de informatie van burgers over geneesmiddelen in het algemeen en niet alleen over receptplichtige geneesmiddelen (zoals in de verordeningen staat) uitsluitend bij de staat ligt. Dit is niet meer dan een elementaire maatregel om patiënten en werknemers te beschermen. Zolang namelijk geneesmiddelen, onderzoek naar geneesmiddelen en de middelen voor kennis- en informatieverspreiding in handen zijn van multinationals, die maar een maatstaf hebben, namelijk winst, kunnen de werknemers en de zorgverstrekkers niet zeker zijn van de kwaliteit en effectiviteit van de geneesmiddelen en van de ontvangen kennis en inlichtingen. Men moet korte metten maken met dit beleid, omdat een einde moet worden gemaakt aan ondernemingsactiviteiten op het gebied van volksgezondheid en geneesmiddelen. Wij hebben behoefte aan nationale geneesmiddelenbureaus en uitsluitend openbare en gratis gezondheidsdiensten.</p>
    </intervention>
    <intervention id="3-956" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb vóór dit verslag gestemd, omdat hiermee wordt geprobeerd een belangrijke EU-doelstelling te verwezenlijken, namelijk het goed laten functioneren van de interne markt voor geneesmiddelen voor menselijk gebruik en een betere bescherming van de gezondheid van EU-burgers. Met het vandaag goedgekeurde document scheppen we de voorwaarden voor een duidelijk kader voor informatie over receptplichtige geneesmiddelen aan consumenten, zodat consumenten beter overwogen keuzes kunnen maken. Bovendien zal dit document ervoor zorgen dat rechtstreekse consumentenreclame voor receptplichtige geneesmiddelen verboden blijft. Volgens het voorstel van het Europees Parlement moet in de EU een openbaar toegankelijke geneesmiddelendatabase worden opgezet, in alle officiële talen van de Unie, met de waarborg dat deze database onafhankelijk van de zakelijke belangen van geneesmiddelenbedrijven wordt geactualiseerd en beheerd. Door een database op te zetten zullen informatieaanvragen gemakkelijker worden en kunnen ook leken de informatie begrijpen.</p>
    </intervention>
    <intervention id="3-202" speaker_id="96914" name="Anne Delvaux" is_mep="True" mode="written">
      <p sl="fr">Ik heb tegen dit verslag gestemd, waar ik altijd fel verzet tegen heb aangetekend. Hoewel ik het idee om patiënten beter te informeren goedkeur, keur ik de middelen die worden gebruikt om dit te bereiken, af. Het doel van de farmaceutische industrie zal nooit filantropisch zijn. Bovendien is de grens tussen informatie en reclame heel dun. Het is waar dat de tekst die vrijwel unaniem is goedgekeurd, sterk afwijkt van het oorspronkelijke idee van de Commissie, dat onder de noemer “informatie” de deur wagenwijd had opengezet voor verborgen reclame. Dat voorstel beantwoordde bovendien aan de duidelijke verwachting van de farmaceutische sector om zich niet aan het wettelijk verbod op reclame voor geneesmiddelen te hoeven houden. In de vorm waarin het vandaag is aangenomen, bevat het verslag veel meer garanties: dat de informatie die door de farmaceutische bedrijven wordt verschaft en die bestemd is voor verspreiding, met name vooraf zal worden gecontroleerd, en dat deze informatie niet via de media zal worden verspreid. Dat er toestemming wordt verleend om samenvattingen van bijsluiters openbaar te maken, betekent echter dat bepaalde aspecten op de voorgrond zullen worden geplaatst, terwijl andere, zoals bijwerkingen, weleens regelmatig buiten de samenvattingen zouden kunnen worden gehouden, omdat ze niet goed ‘verkopen’. Is hier al niet sprake van een reclamezet? Was dit nu echt het streefdoel? Was dit nu echt alle moeite waard?</p>
    </intervention>
    <intervention id="3-203" speaker_id="28310" name="Edite Estrela" is_mep="True" mode="written">
      <p sl="pt">Ik heb mijn stem gegeven aan het verslag over het voorstel voor een verordening van het Europees Parlement en de Raad tot wijziging van Verordening (EG) nr. 726/2004 wat publieksvoorlichting over receptplichtige geneesmiddelen voor menselijk gebruik betreft. Door middel van deze verordening worden communautaire procedures voor het verlenen van vergunningen en het toezicht op geneesmiddelen voor menselijk en diergeneeskundig gebruik vastgesteld, wordt een Europees Geneesmiddelenbureau opgericht en wordt het recht van patiënten op betrouwbare, toegankelijke en onafhankelijke, door de bevoegde autoriteiten gevalideerde informatie over de beschikbare geneesmiddelen beter gewaarborgd.</p>
    </intervention>
    <intervention id="3-204" speaker_id="96977" name="Diogo Feio" is_mep="True" mode="written">
      <p sl="pt">Aangezien het voor een succesvolle behandeling van essentieel belang is dat patiënten zich aan een therapie houden en geneesmiddelen op de juiste manier gebruiken, is het van cruciaal belang dat het publiek, ofwel de patiënten, toegang heeft tot objectieve informatie die geen reclame is en die correct, actueel en niet misleidend is, in overeenstemming met de bijsluiter. De partij die zich in de beste positie bevindt om actuele en accurate informatie over elk geneesmiddel te verstrekken is de houder van de vergunning voor het in de handel brengen. Het Parlement heeft terecht besloten om zich te richten op de bescherming van de belangen van patiënten. Ik kan het alleen maar eens zijn met die aanpak, hoewel ik niet geloof dat er enige noodzaak bestaat om de mogelijkheden die het voorstel van de Commissie biedt voor het volgens het ‘push’-beginsel bekendmaken van informatie door de farmaceutische industrie te beperken. Dit is een evenwichtig voorstel, waarin rekening wordt gehouden met de belangen van alle partijen, waarin ook de beroepsbeoefenaren in de gezondheidszorg een rol hebben en waarin het publiek wordt beschermd tegen reclame voor receptplichtige geneesmiddelen, die terecht verboden blijft. Ik geloof niet dat de tekst die we hebben aangenomen veel zal veranderen aan de realiteit van de toegang van patiënten tot informatie, en dat is in mijn ogen een gemiste kans.</p>
    </intervention>
    <intervention id="3-205" speaker_id="2338" name="Ian Hudghton" is_mep="True" mode="written">
      <p sl="en">Het is belangrijk dat patiënten beter geïnformeerd worden over de medicijnen die ze gebruiken. Het is ook belangrijk dat alle informatie die ze krijgen, objectief is en dat de farmaceutische industrie de grens tussen informatie en reclame niet vertroebelt. De Commissie economische en monetaire zaken heeft goed werk verricht door dit voorstel te amenderen. Ik heb daarom voor het verslag kunnen stemmen.</p>
    </intervention>
    <intervention id="3-955" speaker_id="96667" name="Alan Kelly" is_mep="True" mode="written">
      <p sl="en">Ik ben geen voorstander van rechtstreekse consumentenreclame in verband met farmaceutische producten. Het is belangrijk dat er voor patiënten informatie beschikbaar is over de medicijnen die ze gebruiken, maar ik vind dat dit soort reclame de rol van de arts als poortwachter ondermijnt en schade kan toebrengen aan de verantwoordelijkheid die artsen voor hun patiënten hebben.</p>
    </intervention>
    <intervention id="3-954" speaker_id="96816" name="Giovanni La Via" is_mep="True" mode="written">
      <p sl="it">Ik feliciteer de heer Fjellner met zijn belangrijke werk op het gebied van publieksvoorlichting over receptplichtige geneesmiddelen voor menselijk gebruik, en meer in het bijzonder op het gebied van de communautaire procedures voor het verlenen van vergunningen en het toezicht op geneesmiddelen.</p>
      <p sl="it">Het huidige communautaire wettelijk kader inzake de wetenschappelijke voorlichting voor de Europese consumenten vertoont een aantal tekortkomingen, vooral met betrekking tot de uiteenlopende interpretaties van het wettelijk kader door de verschillende lidstaten.</p>
      <p sl="it">Het vandaag aangenomen verslag heeft als doel om de wetgeving op dit gebied verder te harmoniseren en de lacunes en verschillen op het gebied van de bescherming van het recht op gezondheid, weg te werken. Dit alles maakt deel uit van een bredere strategie inzake de kennis over gezondheid, om ervoor te zorgen dat de Europese burgers gemakkelijk toegang hebben tot informatie over receptplichtige geneesmiddelen.</p>
    </intervention>
    <intervention id="3-206" speaker_id="96823" name="Petru Constantin Luhan" is_mep="True" mode="written">
      <p sl="ro">Ik heb voor dit verslag gestemd omdat ik bijzonder geïnteresseerd ben in onderwerpen op het gebied van de gezondheid, vooral wat betreft de gelijke toegang van patiënten tot medische zorg en informatie. Op dit moment zijn er in Europa enorme verschillen wat betreft het niveau van informatie over de geneesmiddelen die in de handel verkrijgbaar zijn, wat volgens mij oneerlijk is voor de patiënt. De patiënt moet het recht hebben om volledige en juiste informatie over geneesmiddelen te verkrijgen. De voorstellen van mijn collega Christofer Fjellner gaan precies in die richting, waardoor er prioriteit wordt gegeven aan de patiënt. De amendementen die het Europees Parlement aan het wetgevingsvoorstel van de Europese Commissie heeft aangebracht vestigen er de aandacht op dat de fabrikanten van geneesmiddelen elementaire informatie moeten verstrekken, zoals over de productkenmerken, etikettering, de bijsluiter voor de patiënt en een openbaar toegankelijke versie van het beoordelingsrapport. Maar om te garanderen dat de informatie betrouwbaar is, moeten de nationale overheidsinstanties volgens mij de specialistische websites die dit soort nadere informatie verschaffen nauwlettend in de gaten houden.</p>
    </intervention>
    <intervention id="3-207" speaker_id="96742" name="Jean-Luc Mélenchon" is_mep="True" mode="written">
      <p sl="fr">In dit verslag wordt er nog eens op gewezen wat het Europees Geneesmiddelenbureau zou moeten zijn. Wij kunnen niets tegen hebben op een ontwerptekst waarin vanzelfsprekendheden worden geformuleerd als de noodzaak om ‘de nadruk te leggen op de rechten en belangen van de patiënten’, de noodzaak om fabrikanten te verplichten de bijwerkingen van hun geneesmiddelen openlijk op een lijst te vermelden, of de noodzaak om de informatie in alle officiële talen van de Europese Unie te publiceren.</p>
      <p sl="fr">Wij kunnen echter wel stomverbaasd zijn over het feit dat dergelijke clichés vijftien jaar na de oprichting van dit agentschap in de herinnering moeten worden geroepen. Het Parlement zou het gebrek aan transparantie van dit agentschap aan de kaak moeten stellen en luid en duidelijk kenbaar moeten maken dat het in het belang van iedereen hervormd zou moeten worden.</p>
    </intervention>
    <intervention id="3-953" speaker_id="96978" name="Nuno Melo" is_mep="True" mode="written">
      <p sl="pt">Toegang tot objectieve informatie over receptplichtige geneesmiddelen zal bijdragen aan betere resultaten op het gebied van patiëntgezondheid, want hoe beter patiënten geïnformeerd zijn, hoe groter de kans dat ze beslissingen over hun behandeling beter begrijpen. Het voorstel moet zich daarom niet beperken tot harmonisatie van de Europese wetgeving, maar moet ook de gezondheid bevorderen door het vergroten van de kennis op het gebied van gezondheid.</p>
      <p sl="pt">De farmaceutische industrie heeft een belangrijke rol te spelen bij het bevorderen van de geletterdheid op het gebied van gezondheid, maar deze rol moet duidelijk worden omschreven en de deelname door de sector moet strikt worden gereguleerd om te voorkomen dat commerciële overwegingen zullen leiden tot een overmatig gebruik van geneesmiddelen. Ook moet misleidende reclame worden voorkomen en moet worden gestreefd naar betere voorlichting van de consument (patiënt), die nu via internet toegang heeft tot een variëteit aan ongecontroleerde informatie, wat niet het geval zal zijn met de betrouwbare informatie die door farmaceutische laboratoria zal worden verstrekt.</p>
    </intervention>
    <intervention id="3-208" speaker_id="96670" name="Louis Michel" is_mep="True" mode="written">
      <p sl="fr">Om ervoor te zorgen dat de rechten en belangen van de patiënten worden geëerbiedigd, moeten zij kunnen beschikken over objectieve, betrouwbare en niet-publiciteitsgerichte informatie van goede kwaliteit over geneesmiddelen. Als wij de gezondheid willen beschermen, dan moeten farmaceutische bijsluiters zo duidelijk en volledig mogelijk zijn en aan fundamentele kwaliteitscriteria voldoen. Vanuit ditzelfde oogpunt van bescherming van patiënten en voorlichting aan het grote publiek, moeten wij een zo eenvoudig mogelijke toegang tot informatie bevorderen, met name door de productkenmerken samen te vatten en door de bijsluiter zowel in elektronische als in gedrukte vorm ter beschikking van de patiënten te stellen. Daarom moeten wij ervoor zorgen dat er gecertificeerde en geregistreerde websites beschikbaar zijn voor een ruime verspreiding van onafhankelijke, objectieve en niet-publiciteitsgerichte voorlichting.</p>
    </intervention>
    <intervention id="3-952" speaker_id="96999" name="Alexander Mirsky" is_mep="True" mode="written">
      <p sl="lv">Het verslag van de heer Fjellner komt op het juiste moment. Sluikreclame voor geneesmiddelen is onaanvaardbaar. Artsen moeten hun patiënten geneesmiddelen kunnen aanraden. Artsen moeten geneesmiddelen reguleren en aan patiënten voorschrijven teneinde speculatie en concurrentie tussen geneesmiddelenfabrikanten te voorkomen. Farmaceutische bedrijven zou moeten worden toegestaan slechts hulp in de vorm van informatie te bieden; ze mogen in geen geval proberen hun producten aan patiënten op te dringen. Artsen zijn verantwoordelijk voor de behandeling. Zij zijn ook degenen die moeten bepalen welke medicijnen de patiënt moet krijgen gedurende die behandeling.</p>
    </intervention>
    <intervention id="3-209" speaker_id="28255" name="Andreas Mölzer" is_mep="True" mode="written">
      <p sl="de">Wanneer alleen al in Duitsland jaarlijks circa 25 000 mensen overlijden aan de gevolgen van ongewenste wissel- en bijwerkingen en 3 procent van de ongevallen wordt veroorzaakt door receptplichtige geneesmiddelen, mag het duidelijk zijn dat wij moeten zorgen voor meer voorlichting aan patiënten. We zouden een voorbeeld kunnen nemen aan Frankrijk, waar op de verpakking duidelijk staat aangegeven of het geneesmiddel functionele beperkingen oplevert. We moeten de patiënten voorlichten, maar hen ook helpen in de jungle van geneesmiddelen, bijvoorbeeld door het afstemmen van innametijdstippen, verpakkingsconcepten of speciale markeringen. Op deze manier bespaart de staatskas miljarden en hebben patiënten niet te lijden onder bij- en wisselwerkingen. Dit voorstel bevat een paar uitgangspunten waarmee patiënten meer te weten kunnen komen over de geneesmiddelen die ze krijgen voorgeschreven en de manier waarop ze ermee om moeten gaan. Het is wel de vraag of patiënten ook echt gebruik zullen maken van betere toegang tot goede informatie, gezien het gedrag van velen van hen. Desondanks is het natuurlijk belangrijk dat de informatie in de hele EU beschikbaar wordt gesteld. Daarom heb ik voor het verslag gestemd.</p>
    </intervention>
    <intervention id="3-951" speaker_id="97197" name="Alfredo Pallone" is_mep="True" mode="written">
      <p sl="it">Doordat het recht van de patiënt op informatie centraal wordt gesteld, geef ik mijn volledige steun aan dit verslag, dat belangrijke vernieuwingen bevat.</p>
      <p sl="it">De eerste vernieuwing betreft het internet: het Parlement wil de consumenten bewust maken van de risico’s van de aankoop van geneesmiddelen op het internet en wil tegelijkertijd dat er ad-hocwetgeving wordt voorgesteld voor deze verkoopmethode.</p>
      <p sl="it">De tweede vernieuwing betreft het reclameverbod voor receptplichtige geneesmiddelen, omdat het belangrijk is onderscheid te maken tussen generieke en niet-generieke geneesmiddelen, niet enkel wanneer het gaat om patiëntvoorlichting, maar vooral ook waar het gaat om de naleving van de goede praktijken bij de productie van werkzame stoffen, met name buiten Europa.</p>
    </intervention>
    <intervention id="3-950" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Het verslag over de voorgestelde verordening van het Europees Parlement en de Raad tot wijziging van Verordening (EG) nr. 726/2004 wat publieksvoorlichting over receptplichtige geneesmiddelen voor menselijk gebruik betreft, voert nieuwe regels in voor de transparantie en doelmatigheid van de voorlichting, waarbij de nadruk ligt op de belangen van patiënten, die beschermd worden, wat voor mij de reden is geweest om voor het verslag te stemmen. Belangrijke punten zijn de oprichting van een Europees Geneesmiddelenbureau en de duidelijke bijdragen aan het garanderen van het recht van patiënten op betrouwbare, toegankelijke en onafhankelijke, door de relevante autoriteiten gevalideerde informatie over de beschikbare geneesmiddelen.</p>
    </intervention>
    <intervention id="3-210" speaker_id="38595" name="Rovana Plumb" is_mep="True" mode="written">
      <p sl="ro">Er zijn in de Europese Unie vele bronnen beschikbaar van onafhankelijke en op bewijs gebaseerde informatie over behandelmogelijkheden. Deze bronnen houden rekening met het specifieke culturele karakter en de context van de bevolking, met inbegrip van gezondheidsdeterminanten. Een grotere toegang tot kwalitatief hoogwaardige informatie zal bijdragen aan een betere gezondheid van de patiënt, aangezien goed voorgelichte patiënten eerder geneigd zullen zijn de nodige behandelingen voort te zetten en de besluiten over hun behandeling waarschijnlijk beter zullen begrijpen. Het voorstel zal derhalve, indien goed geformuleerd en toegepast, meerwaarde opleveren.</p>
      <p sl="ro">De verordening waarover momenteel wordt gedebatteerd houdt geen rekening met technische ontwikkelingen, en ook niet met de kansen en uitdagingen die het internet biedt. Patiënten in Europa hebben via het internet reeds in enkele seconden onbeperkte toegang tot ongecontroleerde en vaak onjuiste informatie over receptplichtige geneesmiddelen. De toegang via het internet tot gecontroleerde en veilige informatie over geneesmiddelen is voor de meeste patiënten echter zeer beperkt. Dit is vooral een probleem voor degenen die informatie in hun eigen taal nodig hebben. Het voorstel kan daarom niet tot doel hebben om de Europese wetgeving te harmoniseren, maar ook om de gezondheid via verbeterde kennis over de gezondheid te verbeteren.</p>
    </intervention>
    <intervention id="3-949" speaker_id="96903" name="Paulo Rangel" is_mep="True" mode="written">
      <p sl="pt">Ik heb mijn stem gegeven aan het voorstel voor een verordening van het Europees Parlement en de Raad tot wijziging van Verordening (EG) nr. 726/2004 tot vaststelling van communautaire procedures voor het verlenen van vergunningen en het toezicht op geneesmiddelen voor menselijk en diergeneeskundig gebruik en tot oprichting van een Europees Geneesmiddelenbureau, wat publieksvoorlichting over receptplichtige geneesmiddelen voor menselijk gebruik betreft. In mijn ogen is het van essentieel belang om de toegang van patiënten tot betrouwbare en onafhankelijke informatie over in de handel verkrijgbare receptplichtige geneesmiddelen te garanderen.</p>
    </intervention>
    <intervention id="3-211" speaker_id="97199" name="Crescenzio Rivellini" is_mep="True" mode="written">
      <p sl="it">Tijdens de plenaire vergadering van vandaag hebben we in eerste lezing gestemd over het voorstel voor een verordening van het Parlement en de Raad inzake informatie over receptplichtige geneesmiddelen (communautaire procedures voor het verlenen van vergunningen en het toezicht op geneesmiddelen). Het Parlement en de patiëntenorganisaties hebben reeds lang op een dergelijk voorstel aangedrongen, opdat patiënten in staat worden gesteld zich beter te informeren over de aan hen voorgeschreven en door hen ingenomen geneesmiddelen.</p>
      <p sl="it">De huidige regelgeving is niet afgestemd op de technische ontwikkeling en de door het internet geboden mogelijkheden en uitdagingen. Patiënten in Europa hebben nu reeds in een paar seconden onbeperkte toegang tot ongecontroleerde en vaak onjuiste informatie over receptplichtige geneesmiddelen.</p>
      <p sl="it">De rapporteur heeft voorgesteld om het accent van het voorstel te verleggen en de farmaceutische bedrijven te verplichten om de patiënten van bepaalde informatie te voorzien en aldus het recht van de patiënten op kennis tot middelpunt van de wetgeving te maken. Meer toegang tot goede voorlichting zal bijdragen tot een betere gezondheid van de patiënten, aangezien goed voorgelichte patiënten eerder geneigd zullen zijn de nodige behandelingen voort te zetten en de besluiten over hun behandeling waarschijnlijk beter zullen begrijpen. Het voorstel zal derhalve een meerwaarde opleveren.</p>
    </intervention>
    <intervention id="3-212" speaker_id="28409" name="Raül Romeva i Rueda" is_mep="True" mode="written">
      <p sl="en">In dit verslag wordt het voorstel van de Commissie over informatie aan patiënten over receptplichtige medicijnen, toegejuicht (COM(2008)0662 -0663). Het Parlement en patiëntenorganisaties hebben al lang om een dergelijk voorstel gevraagd, om patiënten beter te kunnen informeren over de medicijnen die ze voorgeschreven krijgen en gebruiken. Betere toegang tot informatie van goede kwaliteit zal bijdragen aan een betere gezondheid van patiënten, want beter geïnformeerde patiënten zetten noodzakelijke behandelingen waarschijnlijk voort en begrijpen beslissingen over hun behandeling beter. Het voorstel zal dus waarde toevoegen als het op de juiste wijze wordt geformuleerd en uitgevoerd. Daarom kan het doel van het voorstel niet alleen zijn dat de Europese regelgeving wordt geharmoniseerd, maar ook dat de gezondheid verbeterd wordt als gevolg van betere ‘gezondheidsvaardigheden’. De farmaceutische industrie moet een belangrijke rol spelen bij de bevordering van gezondheidsvaardigheden en gezondheid, maar haar rol dient duidelijk omschreven te worden en haar betrokkenheid streng gereguleerd, om overconsumptie van farmaceutica als gevolg van winstbejag te vermijden.</p>
    </intervention>
    <intervention id="3-948" speaker_id="37312" name="Christel Schaldemose" is_mep="True" mode="written">
      <p sl="da">Wij, de Deense sociaaldemocraten in het Europees Parlement (Dan Jørgensen, Christel Schaldemose, Britta Thomsen en Ole Christensen) hebben ons onthouden van stemming over het verslag over het voorstel voor een verordening van het Europees Parlement en de Raad tot wijziging van Verordening (EG) nr. 726/2004 tot vaststelling van communautaire procedures voor het verlenen van vergunningen en het toezicht op geneesmiddelen voor menselijk en diergeneeskundig gebruik en tot oprichting van een Europees Geneesmiddelenbureau, wat publieksvoorlichting over receptplichtige geneesmiddelen voor menselijk gebruik betreft. Hoewel het verslag een aantal goede voorstellen bevat, zijn wij van mening dat we niet voor een voorstel kunnen stemmen dat strijdig is met de Deense grondwet.</p>
    </intervention>
    <intervention id="3-947" speaker_id="36281" name="Silvia-Adriana Ţicău" is_mep="True" mode="written">
      <p sl="ro">Ik heb voor het voorstel gestemd voor een verordening van het Europees Parlement en de Raad tot wijziging van Verordening (EG) nr. 726/2004 tot vaststelling van communautaire procedures voor het verlenen van vergunningen en het toezicht op geneesmiddelen voor menselijk en diergeneeskundig gebruik en tot oprichting van een Europees Geneesmiddelenbureau, wat publieksvoorlichting over receptplichtige geneesmiddelen voor menselijk gebruik betreft, waardoor in de toekomst een juridisch communautair kader wordt gegarandeerd waarmee Europese burgers gelijke toegang tot juiste en heldere informatie over geneesmiddelen hebben.</p>
      <p sl="ro">In het verslag dat op 20 december 2007 door de Commissie is gepresenteerd over “het gevoerde patiëntenvoorlichtingsbeleid voor geneesmiddelen” komt naar voren dat de lidstaten verschillende regels en praktijken hebben overgenomen met betrekking tot het verstrekken van informatie over geneesmiddelen, hetgeen tot een situatie heeft geleid waarin de patiënt en de mensen in het algemeen ongelijke toegang tot deze informatie hebben. De burgers van Europa hebben recht op toegang tot juiste en heldere informatie over geneesmiddelen. Ik vind het belangrijk dat de verordening de belangen van de patiënt waarborgt en garandeert dat de nieuwste communicatiemedia worden gebruikt om de mensen op transparante wijze te voorzien van informatie die juist, toegankelijk en gemakkelijk te begrijpen is, onafhankelijk van de commerciële belangen van de farmaceutische industrie.</p>
    </intervention>
    <intervention id="3-214" speaker_id="4265" name="Göran Färm" is_mep="True" mode="written">
      <p sl="sv">Omdat ik in een eerder beroep als consultant heb gewerkt voor een van de belanghebbenden in deze kwestie, heb ik mij vandaag van stemming onthouden over deze verslagen, te weten A7-0289/2010 en A7-0290/2010</p>
    </intervention>
    <intervention id="3-946" speaker_id="96862" name="Sophie Auconie" is_mep="True" mode="written">
      <p sl="fr">Ieder jaar produceert Europa naar schatting zo’n 9,3 miljoen ton afval van elektronische apparatuur. Het is een feit dat deze apparatuur vaak een grote hoeveelheid sterk vervuilende materialen bevat. Dit afval vormt een belangrijke ecologische uitdaging. Niet alleen de verwerking van deze gevaarlijke stoffen is van cruciaal belang, maar vooral de beperking van het gebruik van deze stoffen van meet af aan. Grote industriële groepen zijn al begonnen hun gebruik te beperken. Er zijn echter duidelijke regels nodig om een gemeenschappelijk kader te creëren voor deze inspanning, die van essentieel belang is. Ik heb derhalve gestemd voor de wetgevingsresolutie van het Europees Parlement betreffende de aanneming van een richtlijn om het gebruik van deze stoffen te beperken. Deze stemming was echter niet gemakkelijk. Het voorstel bevat immers een aantal afwijkingen, met name voor zonnepanelen. Omdat zonnepanelen een vermindering van de uitstoot van broeikasgassen mogelijk maken, vonden wij het beter de materialen die ze bevatten toe te laten. Dat gaf echter aanleiding tot een debat, natuurlijk, over de prioriteiten van het milieubeleid van de Unie, dat helaas te kampen heeft met tegenstrijdige belangen.</p>
    </intervention>
    <intervention id="3-216" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb vóór dit verslag gestemd. Ieder jaar wordt alleen al in de EU een geschatte 9,3 miljoen ton aan elektrische en elektronische apparaten verkocht. Het grootste deel daarvan zijn grote huishoudelijke apparaten en IT- en telecomapparatuur. Nu de markt groeit en innovatiecycli steeds korter worden, worden apparaten ook steeds sneller vervangen, waardoor afgedankte elektrische en elektronische apparatuur (AEEA) de snelst groeiende afvalstroom is. Men schat dat de totale afvalstroom van elektrische en elektronische apparatuur tot 12,3 miljoen ton zal toenemen in 2020. AEEA bevat verschillende gevaarlijke stoffen die kunnen vrijkomen in het milieu en schadelijk kunnen zijn voor zowel de volksgezondheid als het milieu, met name als ze niet goed worden verwerkt. Deze problemen zijn niet opgelost met de eerste BGS-richtlijn.</p>
      <p sl="lt">Ik steun de voorstellen in het verslag dat de Europese Commissie zich meer moet inspannen om het gebruik van schadelijke stoffen te voorkomen, regelmatig het verbod op andere gevaarlijke stoffen moet beoordelen en moet nagaan of ze kunnen worden vervangen door alternatieve stoffen of technologieën die milieuvriendelijker zijn en die een passende bescherming bieden van de volksgezondheid en het milieu.</p>
    </intervention>
    <intervention id="3-945" speaker_id="28214" name="Jean-Luc Bennahmias" is_mep="True" mode="written">
      <p sl="fr">Het Europees Parlement heeft het akkoord met de Europese Raad bekrachtigd in de medebeslissingsprocedure door in eerste lezing de herziening van de richtlijn tot beperking van het gebruik van sommige gevaarlijke stoffen in elektrische en elektronische apparatuur aan te nemen. Dat is goed nieuws voor de Europese consumenten: de in de Europese Unie verkochte elektrische en elektronische apparatuur maakt een groot deel uit van de verkochte consumptiegoederen. Alleen al in de Europese Unie wordt ieder jaar naar schatting 9,3 miljoen ton elektrische en elektronische apparatuur verkocht. Doordat de verschillende soorten apparaten steeds frequenter worden vervangen, is het probleem aan de orde van het afval en de gevaarlijke stoffen die aanwezig zijn in dit afval. Om redenen van veiligheid en volksgezondheid is het nodig het gebruik van gevaarlijke stoffen te beperken. Het idee achter deze herziening van de huidige richtlijn, die dateert van 2003, is om nog verder te gaan in de beperking van dit gebruik. Bovendien wordt van de Commissie verwacht dat ze haar wetgeving over drie jaar herziet teneinde deze opnieuw aan te passen aan de toekomstige vernieuwingen.</p>
    </intervention>
    <intervention id="3-217" speaker_id="29074" name="Vito Bonsignore" is_mep="True" mode="written">
      <p sl="it">Ik feliciteer rapporteur Jill Evans met het geleverde werk en met het goede compromis dat zij met de fracties heeft kunnen bereiken.</p>
      <p sl="it">De aangenomen tekst betreft een herziening van de huidige richtlijn en heeft als doel om strengere regels vast te stellen voor het gebruik van elektrische en elektronische apparatuur. Er zij op gewezen dat de Europese instellingen de laatste jaren, met veel moeite, veel vooruitgang hebben geboekt op het gebied van de verwijdering en de productie van elektronische apparatuur, waarbij nu meer rekening wordt gehouden met het milieu en de volksgezondheid.</p>
      <p sl="it">Ik heb vóór deze maatregel gestemd, die in deze context past en die lasten en kansen met zich meebrengt voor ondernemingen, waaronder de middelgrote en de kleine. De mogelijkheid om de consumenten minder vervuilende producten aan te bieden, biedt bedrijven de kans om hun bedrijfsprocessen te verbeteren en hun mondiale concurrentiekracht te versterken. Tot slot zullen de nieuwe regels die in dit verslag zijn vastgesteld leiden tot een betere bescherming van de Europese consumenten en het milieu.</p>
    </intervention>
    <intervention id="3-218" speaker_id="28310" name="Edite Estrela" is_mep="True" mode="written">
      <p sl="pt">Ik heb voor het verslag over een voorstel voor een richtlijn van het Europees Parlement en de Raad betreffende beperking van het gebruik van bepaalde gevaarlijke stoffen in elektrische en elektronische apparatuur (herschikking) gestemd, omdat ik van mening ben dat de overeenstemming die is bereikt met de Raad tegemoetkomt aan de doelstelling om bij te dragen aan de bescherming van de menselijke gezondheid en het milieu, waarbij de bestaande wetgeving wordt vereenvoudigd en meer samenhang krijgt.</p>
    </intervention>
    <intervention id="3-219" speaker_id="96977" name="Diogo Feio" is_mep="True" mode="written">
      <p sl="pt">Volgens de Commissie wordt elk jaar alleen al in de EU 9,3 miljoen ton aan elektrische en elektronische apparatuur verkocht, waarvan het grootste deel bestaat uit grote huishoudelijke apparaten en IT- en telecommunicatieapparatuur. Zolang de markt blijft groeien en innovatiecycli korter worden, wordt afval van elektrische en elektronische apparatuur gezien als de snelst groeiende afvalstroom. Geschat wordt dat de hoeveelheid afval van elektrische en elektronische apparatuur in 2020 tot 12,3 ton zal zijn gestegen. De herschikking van de richtlijn betreffende beperking van het gebruik van bepaalde gevaarlijke stoffen heeft als doel om het toepassingsgebied van de richtlijn te verruimen en het preventieve gedeelte te versterken, zodat de milieuschade met voorrang aan de bron kan worden bestreden, in overeenstemming met artikel 174, lid 2, van het Verdrag. Deze richtlijn concentreert zich echter op grote distributeurs, waarbij de financiële gevolgen voor kleine en middelgrote ondernemingen die elektrische en elektronische apparatuur produceren worden genegeerd en geen oplossingen worden geboden in het voetspoor van het voorstel van de Commissie COM(2008)0809 en het verslag van Bio Intelligence, waarin wordt verklaard dat kleine en middelgrote ondernemingen die apparatuur voor medisch toezicht en medische monitoring produceren met deze regeling waarschijnlijk in de problemen zullen komen.</p>
    </intervention>
    <intervention id="3-944" speaker_id="96899" name="José Manuel Fernandes" is_mep="True" mode="written">
      <p sl="pt">Deze herschikking met betrekking tot het gebruik van bepaalde gevaarlijke stoffen in elektrische en elektronische apparatuur is volgens de Commissie nodig vanwege de onzekerheid over het toepassingsgebied, gebrek aan duidelijkheid over de wettelijke bepalingen en ongelijkheden tussen lidstaten wat betreft de conformiteit van de producten in kwestie.</p>
      <p sl="pt">Voorafgaand aan de stemming ben ik diverse malen gevraagd om de opname van PVC in de lijst van stoffen in bijlage III van de richtlijn die met prioriteit moeten worden herzien af te wijzen. Ik wil verklaren dat ik het niet eens ben met deze opname, omdat de opname van een reeks verdachte producten, waaronder PVC, niet gebaseerd op enig criterium, geen zin heeft. Het a priori bestempelen van een product als in de toekomst in aanmerking komend voor een verbod, zonder enige wetenschappelijke basis, leidt tot een onaanvaardbare situatie dat er geen wettelijke definitie bestaat. In het geval van PVC is in een initiële beoordeling in het kader van de REACH-verordening geconcludeerd dat PVC niet erg gevaarlijk is en geen stof is die met voorrang in de lijst van bijlage II moet worden opgenomen. Ik heb voor dit verslag gestemd omdat de lijst tijdens de onderhandelingen voorafgaand aan de plenaire stemming is ingetrokken. De Commissie moet nu een herbeoordeling uitvoeren, drie jaar nadat de wetgeving van kracht is geworden.</p>
    </intervention>
    <intervention id="3-220" speaker_id="96706" name="João Ferreira" is_mep="True" mode="written">
      <p sl="pt">De almaar stijgende hoeveelheid verkochte elektrische en elektronische apparatuur in de EU en de daarmee onvermijdelijk gepaard gaande toename van de afvalstromen maken het noodzakelijk om bepaalde gevaarlijke stoffen die in elektrische en elektronische apparatuur worden gebruikt te vervangen om hun impact op het milieu te minimaliseren en consumenten en de volksgezondheid te beschermen. We beseffen dat dit nodig is en zien het zoeken naar mogelijke oplossingen als waardevol. Daarom hebben we voor dit verslag gestemd. In de loop van de discussies die de afgelopen maanden hebben plaatsgevonden heeft de Raad, na onderhandelingen over bepaalde meer controversiële en zorgwekkende punten, overeenstemming bereikt met het Parlement. Wij beschouwen het feit dat polyvinylchloride in de voorgestelde eindtekst is uitgesloten van het toepassingsgebied van de richtlijn, waardoor de productie van bepaalde industriële sectoren in stand kan worden gehouden, als een positieve factor, omdat deze sectoren mogelijk hard zouden zijn getroffen als polyvinylchloride in de lijst was opgenomen, zoals was voorgesteld.</p>
    </intervention>
    <intervention id="3-221" speaker_id="4429" name="Robert Goebbels" is_mep="True" mode="written">
      <p sl="fr">Ik heb me onthouden in de stemming over het verslag-Evans inzake gevaarlijke stoffen in elektrische en elektronische apparatuur, omdat de benadering van het Parlement mij raar lijkt. Enerzijds is het verslag zonder wetenschappelijk bewijs hardnekkig gekant tegen nanodeeltjes die, omdat ze klein zijn, noodzakelijk gevaarlijk moeten zijn. Anderzijds wordt er in het richtlijnvoorstel een uitzondering gemaakt voor afval dat afkomstig is van zonnepanelen, zogezegd om de ontwikkeling van technologieën voor hernieuwbare energie aan te moedigen. Ofwel zijn de elektrische stoffen gevaarlijk, ofwel zijn ze het niet. Indien men het “voorzorgsbeginsel” wil opleggen, dan moet dit ook worden toegepast voor de fotovoltaïsche technologie.</p>
    </intervention>
    <intervention id="3-943" speaker_id="34728" name="Matthias Groote" is_mep="True" mode="written">
      <p sl="de">Ik heb voor het verslag over de beperking van het gebruik van bepaalde gevaarlijke stoffen in elektrische en elektronische apparatuur (RoHS) gestemd, omdat de uitbreiding van de werkingssfeer tot alle elektronische apparatuur een duidelijke verbetering vormt. Problematisch vind ik wel dat er zoveel uitzonderingen zijn. Bij de hernieuwbare energievormen vallen fotovoltaïsche modules niet onder deze richtlijn, terwijl ze voor een deel bestaan uit cadmiumtelluride. Deze stof is niet alleen schadelijk voor de gezondheid, maar ook gevaarlijk en hij moet daarom absoluut in de RoHS-richtlijn worden opgenomen. Hierbij lopen we niet het risico dat fotovoltaïsche installaties helemaal van het dak zouden moeten verdwijnen, er zijn immers talrijke alternatieven zonder cadmiumtelluride op de markt. Op dit punt ben ik het daarom niet eens met het meerderheidsbesluit van het Parlement en de Raad.</p>
    </intervention>
    <intervention id="3-222" speaker_id="2025" name="Françoise Grossetête" is_mep="True" mode="written">
      <p sl="fr">De hoeveelheid afgedankte elektrische en elektronische apparatuur neemt constant toe en dit afval bevat verscheidene gevaarlijke stoffen. Deze stoffen kunnen in het milieu belanden en schade berokkenen aan de menselijke gezondheid indien ze niet correct worden verwerkt.</p>
      <p sl="fr">Deze richtlijn zal vele ondernemingen in staat stellen nog meer vooruitgang te boeken bij het ontwerp van nieuwe en veiligere elektrische en elektronische apparatuur door technologische vernieuwing te stimuleren. De beperking van de gevaarlijke stoffen in het productieproces zal ook leiden tot een verlaging van de recyclingkosten. Een laatste belangrijk punt is dat wij een uitzondering hebben verkregen voor zonnepanelen, teneinde de ontwikkeling van technologieën voor hernieuwbare energie op het Europese grondgebied te bevorderen.</p>
    </intervention>
    <intervention id="3-223" speaker_id="28275" name="Małgorzata Handzlik" is_mep="True" mode="written">
      <p sl="pl">Polen is een van de grootste producenten van radio- en televisieapparatuur en huishoudelijke apparaten in Europa. Het is ook een van de landen waar de verkoop van dit type apparatuur nog ieder jaar toeneemt. Technologische ontwikkelingen en de toenemende vraag naar dit soort goederen veroorzaken tegelijkertijd een toename van de hoeveelheid elektronisch afval. Daarnaast bestaat het probleem van de verwijdering van dat afval en de invloed die dit proces heeft op de milieuverontreiniging. De nieuwe bepalingen van de BGS-richtlijn zijn daarom bijzonder belangrijk voor producenten van dit type apparatuur. Zij zijn verplicht om schadelijke substanties te elimineren en de veiligheidsstandaard te verhogen voor apparaten die bestemd zijn voor dagelijks gebruik. Dat is ook goed nieuws voor consumenten, omdat de nieuwe regels de verplichting introduceren om substanties toe te passen die veilig zijn voor gezondheid en milieu. Deze verplichting geldt voor alle producenten van elektrische apparatuur in de hele Europese Unie.</p>
    </intervention>
    <intervention id="3-942" speaker_id="1914" name="Jutta Haug" is_mep="True" mode="written">
      <p sl="en">Hoewel het compromis dat in eerste lezing is bereikt niet bijster ambitieus is, leidt het tot verbetering van de bestaande wetgeving – ik heb er dan ook vóór gestemd. Naast de nieuwe methodologie voor het beperken van bepaalde stoffen, is ook het open toepassingsgebied een belangrijke verbetering: alle elektrische en elektronische apparatuur, met inbegrip van apparatuur voor het opwekken van elektrische stroom, zal op de middellange termijn onder de BGS-richtlijn gaan vallen. Een groot nadeel is echter de lange lijst met uitsluitingen, waaronder die voor dunnefilmzonnecellen. Door dit soort cruciale “schone” technologie uit te sluiten van de milieuwetgeving wordt een verkeerd signaal afgegeven, zowel binnen de EU als aan de rest van de wereld. Het gaat erom nu een goed regelgevend kader op te zetten om coherente duurzame investeringen te stimuleren! Zelfs als het zo zou zijn dat de productie van zonnecellen met gevaarlijke stoffen als cadmiumzinktelluride kostenefficiënter is, blijft het een feit dat er al geruime tijd minder problematische alternatieven bestaan die ook uitstekend blijken te werken. Ik zie dan ook geen enkele noodzaak om onze daken en ons land te bedekken met mogelijk gevaarlijk afval en het verwijderingsprobleem door te schuiven naar volgende generaties. Ik ben het op dit punt volstrekt oneens met het standpunt en het besluit van de meerderheid in het Europees Parlement en de Raad.</p>
    </intervention>
    <intervention id="3-224" speaker_id="2338" name="Ian Hudghton" is_mep="True" mode="written">
      <p sl="en">Het compromis dat is uitonderhandeld door mijn collega Jill Evans betekent een vooruitgang op dit rechtsgebied. De rechtszekerheid die het oplevert zal leiden tot verbeteringen op het terrein van milieubescherming en ik heb dan ook vóór het verslag gestemd.</p>
    </intervention>
    <intervention id="3-225" speaker_id="96771" name="Jarosław Kalinowski" is_mep="True" mode="written">
      <p sl="pl">De steeds groeiende productie van radio- en televisieapparatuur en huishoudelijke apparaten is het gevolg van de ontwikkeling van moderne technologieën en de grotere behoefte aan dit type product. Als consument verwachten wij van deze apparaten dat zij functioneel en ergonomisch zijn. We zouden echter vooral moeten eisen dat zij voldoen aan de geldende normen voor de veiligheid van zowel de gebruiker als het milieu. We ruilen gebruikte apparaten in voor nieuwe en produceren daarmee onrustbarende hoeveelheden afval. De gevaarlijke substanties die zijn gebruikt bij de productie richten onherstelbare schade aan in het ecosysteem.</p>
      <p sl="pl">Het is dus onontbeerlijk dat wettelijke regelingen worden ingevoerd die het gebruik van schadelijke verbindingen beperken bij de productie van apparatuur die bij ons in huis terecht komen, en die tegelijkertijd producenten steun bieden bij de invoering van innovatieve, milieuvriendelijke oplossingen.</p>
    </intervention>
    <intervention id="3-941" speaker_id="96667" name="Alan Kelly" is_mep="True" mode="written">
      <p sl="en">De huidige BGS-richtlijn omvat beperkingen van het gebruik van zes gevaarlijke stoffen die ooit in bepaalde elektrische en elektronische apparatuur zaten. De richtlijn wordt herschikt om deze te vereenvoudigen en om het voor producenten inzichtelijker te maken welke stoffen er verboden zijn. Het doel hiervan is om onnodige vergissingen te voorkomen waardoor gevaar zou kunnen ontstaan voor consumenten en voor medewerkers van afvalbedrijven.</p>
    </intervention>
    <intervention id="3-940" speaker_id="96816" name="Giovanni La Via" is_mep="True" mode="written">
      <p sl="it">De Europese Unie had behoefte aan gedetailleerde wetgeving inzake het gebruik van bepaalde gevaarlijke stoffen in elektrische en elektronische apparatuur. Deze noodzaak blijkt uit door de Commissie verstrekte gegevens, die laten zien dat er op dit moment alleen al in de EU per jaar 9,3 miljoen ton aan elektrische en elektronische apparatuur (EEA) wordt verkocht.</p>
      <p sl="it">Omdat de markt blijft groeien en de innovatiecycli steeds korter worden, worden apparaten sneller vervangen, waardoor afgedankte elektrische en elektronische apparatuur (AEEA) de snelst groeiende afvalstroom is geworden. Na een korte overgangsperiode waarin de bedrijven zich kunnen aanpassen aan de nieuwe wetgeving, wordt het gebruik van gevaarlijke stoffen verboden voor alle elektrische en elektronische apparatuur, zij het met enkele uitzonderingen voor bijvoorbeeld zonnecellen. Het is nodig dat de maatregel ook wordt toegepast door concurrerende industrieën in derde landen en dat voor hen dezelfde plichten gelden als voor onze bedrijven, met de uitdrukkelijke vermelding dat ingevoerde producten moeten voldoen aan de veiligheidsnormen die in de communautaire regelgeving zijn vastgelegd.</p>
      <p sl="it">Tot slot ben ik dan ook van mening dat de bescherming van enkele essentiële zaken, zoals de volksgezondheid en het milieu, een prioriteit moet zijn, zij het in de wetenschap dat wij moeten opereren in omstandigheden die sterk bepaald worden door de economische crisis die Europa en de wereld heeft getroffen.</p>
    </intervention>
    <intervention id="3-226" speaker_id="1403" name="David Martin" is_mep="True" mode="written">
      <p sl="en">Ik heb vóór dit verslag over de beperking van het gebruik van bepaalde gevaarlijke stoffen in elektrische en elektronische apparatuur gestemd. De bestaande GBS-richtlijn omvat beperkingen van het gebruik van zes gevaarlijke stoffen bij de productie van bepaalde elektronische en elektrische apparatuur. De richtlijn is bedoeld om te voorkomen dat er giftig afval ontstaat op het moment dat deze apparatuur wordt weggegooid en om ervoor te zorgen dat de afgedankte mobiele telefoons, computers en koelkasten uit Europa geen schade toebrengen aan het milieu of de volksgezondheid door het weglekken van chemische stoffen op vuilstortplaatsen of door het vrijkomen van giftige gassen bij verbranding. De richtlijn wordt vereenvoudigd.</p>
    </intervention>
    <intervention id="3-227" speaker_id="96820" name="Marisa Matias" is_mep="True" mode="written">
      <p sl="pt">Het gebruik van gevaarlijke stoffen in elektrische en elektronische apparatuur is een groot probleem voor de volksgezondheid, voor het milieu en voor het afvalbeheer. De risico’s zijn nog groter bij recycling- en terugwinningsactiviteiten in slechte omstandigheden in ontwikkelingslanden, in het bijzonder in het geval van illegale export voor dumping op afvalbergen in armere landen. Met deze ontwerpwetgeving zal al het materiaal in kwestie onder deze richtlijn komen te vallen. In de toekomst zal al het materiaal daarom moeten voldoen aan de bepalingen van de richtlijn als dit in een milieubeoordeling noodzakelijk wordt geacht.</p>
      <p sl="pt">Deze richtlijn draagt bij aan de vaststelling van duidelijke regels in de lidstaten met betrekking tot het in de handel brengen van deze stoffen. Deze richtlijn zal leiden tot een aanmerkelijke verbetering van de huidige situatie, en dat is de reden waarom ik voor het verslag heb gestemd. Ik ben echter van mening dat bepaalde gevaarlijke stoffen die buiten het toepassingsgebied van de richtlijn zijn gehouden in de komende drie jaar, na een evaluatie en beoordeling van hun impact, in de lijst moeten worden opgenomen.</p>
    </intervention>
    <intervention id="3-939" speaker_id="96978" name="Nuno Melo" is_mep="True" mode="written">
      <p sl="pt">Het toegenomen gebruik van elektrische en elektronische apparatuur, samen met de aanzienlijke technologische ontwikkeling ervan, heeft geleid tot steeds kortere levenscycli. Dit heeft op zijn beurt weer geleid tot ernstige problemen met het gebruik van gevaarlijke stoffen in deze apparatuur en met het beheer van de steeds groter wordende afvalstromen. Daarom heeft deze richtlijn betreffende beperking van het gebruik van bepaalde gevaarlijke stoffen in elektrische en elektronische apparatuur als doel om het toepassingsgebied van de richtlijn te verruimen en het preventieve gedeelte te versterken, zodat de milieuschade met voorrang aan de bron kan worden bestreden, in overeenstemming met artikel 174, lid 2, van het Verdrag. Deze herschikking is essentieel om het gebruik van gevaarlijke stoffen in dit soort apparatuur met succes te verminderen.</p>
    </intervention>
    <intervention id="3-938" speaker_id="96999" name="Alexander Mirsky" is_mep="True" mode="written">
      <p sl="lv">Ik steun het verslag van mevrouw Evans ten volle. Ik wil echter graag aanvullen dat aan deze kwestie meer aandacht moet worden besteed. Het gebruik van lood, magnesium, kwik en zeldzame aardmetalen in elektronica en in de industriële technologie is onvermijdelijk. Het is aan ons de fabrikanten te dwingen minder schadelijke materialen te gebruiken. Indien dat niet mogelijk is, is het van groot belang dat het publiek geïnformeerd wordt over de mogelijk schadelijke gevolgen van alle schadelijke stoffen die zijn gebruikt voor consumenten.</p>
    </intervention>
    <intervention id="3-228" speaker_id="28255" name="Andreas Mölzer" is_mep="True" mode="written">
      <p sl="de">De RoHS-richtlijn over de beperking van het gebruik van bepaalde gevaarlijke stoffen in elektrische en elektronische apparatuur regelt het gebruik van gevaarlijke stoffen in apparaten en onderdelen. Verder is het een belangrijk instrument voor het vastleggen van een Europese en wereldwijde norm voor fabrikanten. De uitbreiding van de reikwijdte van de richtlijn heeft betrekking op afvalverwerking van gevaarlijke stoffen. Ik onthoud mij van stemming omdat in het verslag nog niet alle problemen in de omgang met gevaarlijke stoffen helemaal zijn opgelost.</p>
    </intervention>
    <intervention id="3-937" speaker_id="96981" name="Franz Obermayr" is_mep="True" mode="written">
      <p sl="de">De markt van elektrische apparatuur is, vooral op het gebied van IT en telecommunicatie, enorm gegroeid. Hierdoor en door de steeds kortere innovatiecycli ontstaat steeds meer elektronisch afval. De herziening van de RoHS-richtlijn is gericht op gevaarlijke stoffen die schadelijk kunnen zijn voor het milieu en de menselijke gezondheid. De voorstellen spreken elkaar voor een deel tegen: aan de ene kant hebben grote computerfabrikanten als HP, ACER en Sony Ericsson zich uitgesproken voor een verbod op alle broomhoudende vlamvertragers in elektrische en elektronische apparatuur. Aan de andere kant zijn de resultaten van het onderzoek van de Commissie kennelijk niet helemaal overtuigend, in ieder geval niet als het gaat om de mogelijke schade voor het milieu. Daarnaast klinken er bezorgde geluiden uit de industrie over het verbod op pvc, vooral vanuit de kabelindustrie. Ze betwisten de negatieve eigenschappen van pvc en zijn bang voor hogere kosten als kabels met pvc-mantel worden verboden. We moeten deze argumenten tegen elkaar afwegen voordat we concrete verboden gaan opleggen. Ik heb me daarom van stemming onthouden.</p>
    </intervention>
    <intervention id="3-936" speaker_id="97197" name="Alfredo Pallone" is_mep="True" mode="written">
      <p sl="it">Ik heb om een aantal redenen voor dit verslag gestemd. Ik ben het ermee eens dat vaste installaties en zonnecellen moeten worden uitgesloten van het toepassingsgebied van de richtlijn. Daarnaast ben ik blij dat er een methodologie is vastgesteld voor de herziening van de lijst van verboden stoffen die in bijlage IV is opgenomen, omdat dit inhoudt dat de lijst van door de Commissie te beoordelen stoffen (bijlage III) kan worden verwijderd. Verder vind ik dat de niet te ruime definitie van ‘nodig hebben’ – dat de apparatuur elektriciteit nodig heeft om te werken – correct is. Voorts vind ik het te vroeg om de beoordeling van nanomaterialen, die op dit moment nog door de Commissie worden beoordeeld, in de richtlijn op te nemen. Tot slot ben ik verheugd over de mogelijkheid dat alle elektrische en elektronische apparaten binnen het toepassingsgebied van de richtlijn vallen.</p>
    </intervention>
    <intervention id="3-935" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Mijn instemming met het verslag over het voorstel voor een richtlijn van het Europees Parlement en de Raad betreffende beperking van het gebruik van bepaalde gevaarlijke stoffen in elektrische en elektronische apparatuur (herschikking) is te danken aan de verbeteringen die zijn doorgevoerd na het bereiken van overeenstemming met de Raad. Deze verbeteringen moeten bijdragen aan een betere bescherming van de volksgezondheid en het milieu en aan een beter afvalbeheer. Ik wil speciaal de vereenvoudiging en de toegenomen consistentie van de nieuwe wetgeving noemen. De reorganisatie en beperking van het gebruik van gevaarlijke materialen was noodzakelijk gezien de substantiële toename van de verkopen van elektrische en elektronische apparatuur in de EU.</p>
      <p sl="pt">Met deze wetgeving dragen we eraan bij dat wordt voorkomen dat het afval dat we produceren uit elektrische en elektronische apparatuur, zoals mobiele telefoons, computers en koelkasten, schade toebrengt aan het milieu en de menselijke gezondheid doordat chemische stoffen in het milieu terechtkomen, hetzij door het storten van afval, hetzij door het vrijkomen van toxische gassen bij de verbranding van afval.</p>
    </intervention>
    <intervention id="3-934" speaker_id="36392" name="Aldo Patriciello" is_mep="True" mode="written">
      <p sl="it">Ik dank mevrouw Evans voor haar uitstekende werk. Ik heb vóór gestemd en op die manier onderstreep ik dat de herschikking van de BGS-richtlijn moet worden gezien tegen de achtergrond van de internationale verplichtingen van de EU op het gebied van de beperking van de totale emissie van dioxinen en furanen, met als doel een voortdurende terugdringing en, waar haalbaar, een uiteindelijke eliminering.</p>
      <p sl="it">Wat de uiteindelijke bestemming van grote hoeveelheden AEEA moet zijn, is nog onduidelijk. Verbranding bij hoge temperatuur blijft de uitzondering. Het gevaar van een niet met de normen overeenstemmende behandeling van AEEA – in de EU of in derde landen – blijft voor aanzienlijke hoeveelheden als realiteit bestaan. De emissies van dioxinen en furanen kunnen alleen worden aangepakt via de materiaalkeuze in het ontwerpstadium.</p>
    </intervention>
    <intervention id="3-229" speaker_id="38595" name="Rovana Plumb" is_mep="True" mode="written">
      <p sl="ro">Alleen al in de EU wordt er jaarlijks naar schatting 9,3 miljoen ton elektrische en elektronische apparatuur verkocht, waarvan grote huishoudelijke apparaten en IT- en telecommunicatieapparatuur het grootste aandeel uitmaken. Omdat de markt blijft groeien en de innovatiecycli steeds korter worden, worden apparaten steeds sneller vervangen, waardoor afgedankte elektrische en elektronische apparatuur (AEEA) de snelst groeiende afvalstroom is geworden. De hoeveelheid AEEA-materiaal zal in 2020 naar schatting tot 12,3 miljoen ton zijn toegenomen.</p>
      <p sl="ro">De belangrijkste aspecten van deze herschikking van de richtlijn zijn de volgende:</p>
      <p sl="ro">open werkingssfeer;</p>
      <p sl="ro">de differentiatie tussen de BGS-richtlijn en REACH;</p>
      <p sl="ro">wijzigingen van de vrijstellingscriteria;</p>
      <p sl="ro">criteria voor het nemen van een besluit over de duur van een vrijstelling/overgangsperioden;</p>
      <p sl="ro">medebeslissing voor toekomstige beperkingen in plaats van comitéprocedure;</p>
      <p sl="ro">specifieke bepalingen inzake nanomaterialen.</p>
      <p sl="ro">Ik juich het toe dat er een akkoord in eerste lezing is bereikt. Ik heb voor dit verslag gestemd, omdat het nieuwe voorstel voor een richtlijn eenvoudiger is en fabrikanten een gemakkelijker instrument biedt om hun producten in de categorieën in te delen die in de richtlijn worden voorzien. Er wordt in het verslag ook rekening gehouden met de sociaaleconomische gevolgen die te maken hebben met de bescherming van de gezondheid en het milieu wanneer de vrijstellingscriteria worden gewijzigd.</p>
    </intervention>
    <intervention id="3-933" speaker_id="96903" name="Paulo Rangel" is_mep="True" mode="written">
      <p sl="pt">Volgens de Commissie is het wenselijk om de huidige richtlijn betreffende beperking van het gebruik van bepaalde gevaarlijke stoffen in elektrische en elektronische apparatuur, die in 2003 is aangenomen, te herformuleren met het oog op de duidelijkheid en de rechtszekerheid. Deze herschikking maakt het natuurlijk nodig om het toepassingsgebied van de richtlijn uit te breiden teneinde bij te dragen aan de bescherming van de menselijke gezondheid en aan een ecologisch correcte recycling en verwijdering van afval uit elektrische en elektronische apparatuur. In verband hiermee is het nu cruciaal om de mogelijke impact van de aanbevolen oplossingen op kleine en middelgrote ondernemingen in aanmerking te nemen.</p>
    </intervention>
    <intervention id="3-230" speaker_id="4253" name="Frédérique Ries" is_mep="True" mode="written">
      <p sl="fr">Nagenoeg 8 jaar geleden heeft het Europees Parlement een richtlijn aangenomen betreffende de beperking van het gebruik van bepaalde gevaarlijke stoffen (RoHS-richtlijn), om te beantwoorden aan de sterke vraag van de consumenten naar veilige en niet-schadelijke consumptiegoederen voor dagelijks gebruik. Deze op de veiligheid gerichte benadering kreeg hoofdzakelijk concrete vorm door het verbod op het gebruik van lood, kwik en cadmium in uiteenlopende producten, zoals huishoudtoestellen, radio- en televisietoestellen, elektrische treinen en videospelletjes. Ik ben voorstander van de vandaag aangenomen herziening die de werkingssfeer van de richtlijn uitbreidt tot andere producten, zonder echter belangrijke stoffen als pvc bij voorbaat te veroordelen. Daarom was het ook belangrijk het restrictieve standpunt dat de Commissie milieubeheer in juni had ingenomen met betrekking tot nanomaterialen, opnieuw te bekijken. De revolutie van het oneindig kleine verdient beter dan een simplistisch standpunt: voor of tegen, zoals bij de genetisch gemodificeerde organismen (GGO’s). De uitvoerbaarheid van de RoHS-richtlijn is ook van essentieel belang en daarom ben ik verheugd over het feit dat er rekening is gehouden met de potentiële gevolgen van deze stoffen voor de gezondheid en het milieu, de invoering van een methodologie en de complementariteit met de REACH-verordening.</p>
    </intervention>
    <intervention id="3-231" speaker_id="97199" name="Crescenzio Rivellini" is_mep="True" mode="written">
      <p sl="it">Vandaag heb ik in de plenaire vergadering gestemd vóór de herziening van de richtlijn betreffende het gebruik van bepaalde gevaarlijke stoffen in elektrische en elektronische apparatuur.</p>
      <p sl="it">De tekst – een herschikking van de richtlijn uit 2003 – is een poging om, mede in het licht van de nieuwe wetenschappelijke kennis over het onderwerp, het gebruik van materialen als cadmium, chloor, kwik en polyvinylchloride (PVC) te beperken, daar deze schadelijk zijn gebleken voor de volksgezondheid.</p>
      <p sl="it">Ondanks de hevige weerstand van de producenten uit de sector, die zich vooral verweren tegen de beperking van het gebruik van PVC, denk ik dat de politiek, en dus ook democratisch gekozen politici, de fundamentele plicht hebben om het gebruik van stoffen die de volksgezondheid kunnen schaden, te beperken, ook al is die schade slechts potentieel. Tegelijkertijd moeten wij, rekening houdend met de beschikbare technologie, het gebruik van alternatieve, vervangende stoffen bevorderen.</p>
      <p sl="it">Ik vind de uiteindelijke bestemming van afgedankte elektrische en elektronische apparatuur een zeer belangrijk onderwerp, vooral wanneer deze apparatuur stoffen bevat die in een later stadium gevaarlijk zijn bevonden. In die gevallen moet de verwijdering aan strengere en zorgvuldigere procedures worden onderworpen.</p>
    </intervention>
    <intervention id="3-232" speaker_id="28409" name="Raül Romeva i Rueda" is_mep="True" mode="written">
      <p sl="en">Volgens een raming van de Commissie wordt ieder jaar alleen al in de EU 9,3 miljoen ton aan elektrische en elektronische apparatuur (EEA) per jaar verkocht, waarvan grote huishoudelijke apparaten en IT- en telecommunicatieapparatuur het grootste deel uitmaken. Omdat de markt blijft groeien en de innovatiecycli steeds korter worden, worden apparaten sneller vervangen, waardoor afgedankte elektrische en elektronische apparatuur (AEEA) de snelst groeiende afvalstroom is geworden. De hoeveelheid AEEA zal voor 2020 naar schatting tot 12,3 miljoen ton toenemen. AEEA vormt een complexe afvalstroom, die verschillende gevaarlijke stoffen bevat. Deze stoffen, of hun omzettingsproducten, kunnen in het milieu vrijkomen en kunnen schade veroorzaken aan de gezondheid van de mens, in het bijzonder wanneer deze stoffen niet op de juiste manier worden behandeld. De gevaren voor de menselijke gezondheid en het milieu worden nog verder vergroot door recycling of activiteiten in verband met een nuttig gebruik in de ontwikkelingslanden. Overeenkomstig artikel 174, lid 2 van het Verdrag moet schade aan het milieu met voorrang aan de bron worden bestreden. In de hiërarchie in de kaderrichtlijn afvalstoffen wordt prioriteit gegeven aan de preventie, die onder meer wordt omschreven als het vaststellen van maatregelen ter voorkoming van de vorming van afval, die het gehalte van schadelijke stoffen in materialen en producten verminderen. Ik hoop oprecht dat dit verslag een bijdrage zal leveren aan de oplossing van deze problemen.</p>
    </intervention>
    <intervention id="3-233" speaker_id="33989" name="Daciana Octavia Sârbu" is_mep="True" mode="written">
      <p sl="en">Elektronische apparatuur veroorzaakt de snelst groeiende afvalstroom in Europa, en het terugdringen van de kankerverwekkende en giftige stoffen die zich in deze afvalstroom bevinden moet topprioriteit krijgen. Het open toepassingsgebied van de wetgeving, zoals aanbevolen door de Commissie milieubeheer, is een veel betere benadering dan de benadering die door de Commissie werd voorgesteld. Een uitputtende lijst met specifieke producten zou nieuwe producten van de werkingssfeer van de richtlijn kunnen uitsluiten, terwijl we er juist voor moeten zorgen dat de wetgeving industriële innovatie niet alleen gemakkelijker maakt maar daarmee ook gelijke tred houdt. Het is bemoedigend om te zien dat diverse bedrijven het gebruik van enkele van deze mogelijk gevaarlijke stoffen in hun producten geleidelijk afbouwen. Niettemin moeten we ambitieuze wetgeving aannemen die de rest van de industrie ertoe zal aanzetten het goede voorbeeld van anderen te volgen en te innoveren om een betere bescherming van het milieu te waarborgen.</p>
    </intervention>
    <intervention id="3-234" speaker_id="4751" name="Bart Staes" is_mep="True" mode="written">
      <p sl="nl">Ik heb het verslag over gevaarlijke stoffen in elektrisch en elektronisch afval goedgekeurd. Dit verslag is een stap in de goede richting. De categorie apparatuur wordt uitgebreid naar onder meer medische apparaten. Naast zware metalen als kwik en lood wordt ook een aantal broomhoudende brandvertragers verboden. Bovendien voorziet het verslag in een open toepassingsgebied zodat in de toekomst alle elektronische apparaten (met een aantal specifiek bepaalde uitzonderingen) en ook andere gevaarlijke stoffen in deze richtlijn opgenomen kunnen worden. Hiervoor zijn duidelijke criteria opgesteld. Ik betreur echter dat een verbod op PVC niet is opgenomen in deze richtlijn, zoals door de Groene Fractie was voorgesteld. Het is zeer belangrijk dat gevaarlijke stoffen in elektronisch afval afnemen. Ondanks het feit dat Europese wetgeving de export van gevaarlijk afval voor recyclage verbiedt, tonen studies aan dat meer dan twee derde van het Europees elektronisch afval uitgevoerd wordt. Vaak wordt dit E-afval illegaal gedumpt in bijvoorbeeld West-Afrika, waar het zeer ondermaats verwerkt wordt en enorme gezondheidsproblemen en milieuvervuiling veroorzaakt. Met deze snel groeiende afvalmarkt valt er veel geld te verdienen; stevig toezicht en controle zijn dus nodig om de illegale export van elektronisch afval aan banden te leggen.</p>
    </intervention>
    <intervention id="3-235" speaker_id="1832" name="Marianne Thyssen" is_mep="True" mode="written">
      <p sl="nl">Voorzitter, collega’s, elektrische apparatuur en elektronica zijn niet meer weg te denken uit ons dagelijks leven. Het Europese RoHS-systeem dat het gebruik van gevaarlijke stoffen in deze elektronica regelt, is in de feiten een universeel systeem geworden dat in niet minder dan 28 landen buiten de EU gebruikt wordt. Tot nu toe werden op basis van de bestaande richtlijn voor kwik, lood, cadmium en een aantal brandvertragers reeds beperkingen opgelegd. Snelle technologische vooruitgang en een betere wetenschappelijke kennis noopt ons tot herschikking van deze wetgeving. De herschikking van de richtlijn is ook nodig om van RoHS een efficiënt en soepel instrument te maken. Voortaan zullen gevaarlijke stoffen immers sneller geweerd kunnen worden, wat goed is voor mens en milieu. Ook wordt vastgelegd hoe REACH en RoHS zich tot elkaar verhouden en wordt zo dubbele regelgeving vermeden. Om die redenen heb ik vandaag het akkoord dat het Parlement met de Raad kon sluiten, met overtuiging gesteund. Ik hoop dat er eveneens snel een akkoord kan gevonden worden voor de richtlijn voor afval uit afgedankte elektrische en elektronische apparatuur (AEEA). De twee wetgevingsinstrumenten zijn immers onlosmakelijk met elkaar verbonden.</p>
    </intervention>
    <intervention id="3-236" speaker_id="28221" name="Thomas Ulmer" is_mep="True" mode="written">
      <p sl="de">Het verslag zit goed in elkaar, het houdt op evenwichtige wijze rekening met de meeste belangen van industrie en milieu. Honderd procent tevredenheid zullen we bij zo’n complex thema waarschijnlijk nooit bereiken, maar dit komt dicht in de buurt.</p>
    </intervention>
    <intervention id="3-932" speaker_id="5729" name="Kathleen Van Brempt" is_mep="True" mode="written">
      <p sl="nl">Ik heb vóór het verslag Evans gestemd omdat de totaalbalans van het bereikte akkoord met de Raad positief is. Niettemin wens ik als schaduwrapporteur mijn ongenoegen uit te spreken over het feit dat zonnepanelen buiten de werkingssfeer van de richtlijn worden gehouden en dit dankzij intensieve lobbying vanuit de sector. Het gevolg is dat nog (minstens) tien jaar cadmium aanwezig mag blijven in zonnepanelen die op de Europese markt worden gebracht, terwijl dat voor andere elektrische en elektronische apparaten niet is toegelaten. Dat er vanuit een sector die een trekker zou moeten zijn in onze evolutie naar een groene economie geijverd is om aan deze belangrijke milieuwetgeving te ontsnappen en dat een meerderheid in het Parlement en in de Raad daar in het belang van één technologie in het bijzonder (het gebruik van Cadmium Telluride dunfilm zonnepanelen) voor is gezwicht, keur ik uitdrukkelijk af.</p>
    </intervention>
    <intervention id="3-931" speaker_id="96778" name="Artur Zasada" is_mep="True" mode="written">
      <p sl="pl">Ik heb vandaag voor het verslag gestemd over beperking van het gebruik van bepaalde gevaarlijke stoffen in elektrische en elektronische apparatuur. Het belang van de regeling die we vandaag hebben aangenomen, wordt geïllustreerd door de miljoenen huishoudens in de Europese Unie die in de afgelopen jaren hun crt-televisie hebben ingeruild voor een modern lcd-scherm. Diezelfde huishoudens denken er nu over om hun lcd-scherm in te ruilen voor een ledtelevisie.</p>
      <p sl="pl">Experts wijzen er op, dat gebruikte elektrische en elektronische apparatuur de snelst groeiende afvalstroom aan het worden is. Bovendien heeft de onderzoeksinstelling Öko-Institut analysen uitgevoerd en op basis daarvan de negatieve invloed van pvc en gehalogeneerde vlamvertragende stoffen op het milieu en de menselijke gezondheid aangetoond. Ik ben ervan overtuigd dat het verslag dat wij vandaag hebben aangenomen de hoeveelheid van dit type gevaarlijke stoffen zal terugdringen.</p>
    </intervention>
    <intervention id="3-930" speaker_id="96850" name="Damien Abad" is_mep="True" mode="written">
      <p sl="fr">Vandaag is er in het Parlement gestemd over de resolutie inzake de internationale handelsovereenkomst ter bestrijding van namaak (ACTA), teneinde te zorgen voor een betere internationale toepassing van de maatregelen tegen namaak. ACTA is een instrument dat het mogelijk maakt de bestaande regels efficiënter te maken en een betere bescherming te bieden tegen de schending van auteursrechten, gedeponeerde merken, octrooien, modellen en geografische aanduidingen. Ik heb gestemd voor deze resolutie, die is ingediend door mijn fractie, de Fractie van de Europese Volkspartij (Christendemocraten), omdat ik van mening ben dat ACTA een beschermend schild is voor de Europese industrie. Zo kunnen we instaan voor de bescherming van de auteursrechten en de creativiteit en de innovatie op cultureel en wetenschappelijk gebied. Het is tijd dat we even halt houden en nadenken over hoe we piraterij beter kunnen bestrijden. Deze internationale overeenkomst is een stap in de richting van de betere toepassing van de maatregelen tegen namaak.</p>
    </intervention>
    <intervention id="3-929" speaker_id="96862" name="Sophie Auconie" is_mep="True" mode="written">
      <p sl="fr">Ik heb gestemd voor de gemeenschappelijke resolutie die is ingediend door de Fractie van de Europese Volkspartij (Christendemocraten) en de Fractie Europese Conservatieven en Hervormers over de handelsovereenkomst ter bestrijding van namaak, beter bekend onder de naam “ACTA”. Deze overeenkomst heeft tot doel de verspreiding van namaakproducten en de toename van piraterij van producten die onderworpen zijn aan “auteursrechten” te bestrijden door de invoering van een nieuwe structuur van internationaal bestuur. Het lijkt me van fundamenteel belang de creativiteit te beschermen tegen deze diefstal, want dat is wat piraterij en namaak zijn. De Unie, die de meest competitieve kenniseconomie ter wereld wenst te worden, kan niet onverschillig blijven tegenover dit ernstige probleem. Daarom ben ik verheugd over de aanneming van deze resolutie. Het is een sterke tekst die de steun had moeten krijgen van alle Europese afgevaardigden. Helaas is hij slechts goedgekeurd met een kleine meerderheid. Terwijl de Europese Commissie sterke garanties bood voor de inachtneming van de fundamentele vrijheden, bleven de linksgezinden in het Europees Parlement vasthouden aan hun ongefundeerde protestslogans. Ik ben van mening dat de Europese Unie het voortouw moet nemen in deze strijd tegen de laksheid en slechte wil waaraan China en het Rusland zich vaak schuldig maken op dit gebied. Ons concurrentievermogen in de gemondialiseerde economie staat op het spel.</p>
    </intervention>
    <intervention id="3-928" speaker_id="96680" name="Zigmantas Balčytis" is_mep="True" mode="written">
      <p sl="lt">De bestrijding van namaak vormt een essentieel onderdeel van de politieke strategie van de EU, welke gericht is op eerlijkheid, gelijke voorwaarden voor onze fabrikanten, werkgelegenheid voor onze burgers en respect voor de beginselen van de rechtsstaat. Met de opkomst van digitale technologieën heeft namaak een oncontroleerbare internationale dimensie gekregen. Het belangrijkste instrument om dit probleem op te lossen is dan ook internationale samenwerking. Ik heb vóór deze ontwerpresolutie gestemd, omdat zij uiteen zet wat de doelstellingen en de prioriteiten van het Europees Parlement zijn bij het multilateraal overleg over de handelsovereenkomst ter bestrijding van namaak waarbij, voor het eerst, wordt gestreefd naar een alomvattend internationaal kader om schendingen van intellectuele eigendomsrechten efficiënter te bestrijden. Ik acht het van belang ervoor te zorgen dat handhavingsmaatregelen inzake intellectuele eigendomsrechten (IER) geen belemmering vormen voor innovatie en concurrentie, dat beperkingen van intellectuele- eigendomsrechten en de bescherming van persoonsgegevens niet worden ondermijnd, dat de vrije informatiestroom niet wordt beperkt en legitieme handel niet onrechtvaardig wordt belemmerd.</p>
    </intervention>
    <intervention id="3-927" speaker_id="28148" name="Françoise Castex" is_mep="True" mode="written">
      <p sl="fr">Ik heb tegen deze tekst gestemd: Europees rechts heeft toegegeven aan de eisen van bepaalde regeringen en de druk van de cultuurindustrieën ten koste van de fundamentele vrijheden van de Europese burgers. De Fractie van de Europese Volkspartij (Christendemocraten) heeft alle waarborgen die wij vroegen van de Commissie met één handgebaar van tafel geveegd. Daardoor wordt het verkeerde signaal gegeven aan de Commissie voor de onderhandelingen van Sydney volgende week. Bovendien kan de vage definitie van het begrip “commerciële schaal” gekoppeld aan de vermeerdering van de strafrechtelijke sancties voor online schendingen van de auteursrechten, de staten ertoe aanzetten wetgevingen aan te nemen die privégebruikers en technische tussenpersonen criminaliseren. ACTA mag niet tot gevolg hebben dat de Europese Unie het recht heeft onderzoek te verrichten naar individuen of trapsgewijze of soortgelijke strafsystemen in te voeren! Ten slotte moet de Commissie snel een effectenstudie uitvoeren – liever voor dan na de invoering van ACTA – naar de tenuitvoerlegging van de overeenkomst en de gevolgen daarvan voor de grondrechten, de gegevensbeveiliging en de Richtlijn inzake elektronische handel.</p>
    </intervention>
    <intervention id="3-238" speaker_id="1892" name="Carlos Coelho" is_mep="True" mode="written">
      <p sl="pt">Dit zal de internationale samenwerking bij de bestrijding van namaak versterken, omdat een instrument wordt gecreëerd om intellectuele eigendomsrechten doelmatig te beschermen. Het is niet de bedoeling om nieuwe rechten te creëren, maar om de eerbiediging van bestaande rechten te waarborgen met behulp van repressieve maatregelen en door het opzetten van een alomvattend internationaal kader voor het geven van bijstand aan de partijen. Dit is een moeilijke overeenkomst, met conflicterende belangen die ruimte laten voor controversiële interpretaties van de effecten ervan. Het beschermen van intellectuele eigendomsrechten is van essentieel belang, maar aan de andere kant is het ook van essentieel belang om een goede balans te vinden, zodat de vrijheid van meningsuiting en de innovatie niet worden bedreigd en het vermogen van personen om hun burgerlijke en fundamentele vrijheden uit te oefenen niet wordt beperkt. Vervalsing van producten is een bijzonder ernstig probleem, dat enorme risico’s voor de Europese industrie, de economie en de innovatie met zich meebrengt.</p>
      <p sl="pt">Ik hoop dat deze overeenkomst een stap in de goede richting zal zijn en dat het in de komende onderhandelingen mogelijk zal zijn om oplossingen te vinden voor de onduidelijkheden en omissies waar de tekst nog altijd aan lijdt, zoals in de verwijzing naar valse geografische aanduidingen. Ik wil de Commissie bedanken voor haar inspanningen om de transparantie van de onderhandelingen te vergroten en ik hoop dat de Commissie daaraan zal vasthouden en het Parlement volledig op de hoogte zal houden van de voortgang van de onderhandelingen.</p>
    </intervention>
    <intervention id="3-926" speaker_id="96856" name="George Sabin Cutaş" is_mep="True" mode="written">
      <p sl="ro">Ik heb voor de gezamenlijke ontwerpresolutie over de Handelsovereenkomst ter bestrijding van namaak gestemd, die door de Fractie van de Progressieve Alliantie van Socialisten en Democraten in het Europees Parlement is voorgesteld, samen met nog eens drie fracties uit de Europese wetgevende macht. De bedoeling achter deze resolutie was om zowel de fundamentele vrijheden en individuele rechten te eerbiedigen als om de vrije toegang tot het internet te (be)houden. Met de resolutie is ook gepoogd om de toegang tot geneesmiddelen in de ontwikkelingslanden te garanderen. Het is betreurenswaardig dat deze resolutie er niet in is geslaagd om de meerderheid in het Parlement te behalen, omdat het socialistische standpunt de belangen van de Europese burger steunde.</p>
    </intervention>
    <intervention id="3-925" speaker_id="96973" name="Mário David" is_mep="True" mode="written">
      <p sl="pt">Ik ben het over het geheel genomen eens met de ontwerpresolutie, die betrekking heeft op de handelsovereenkomst ter bestrijding van namaak (ACTA) en die is aangenomen na lange maanden van debat en pogingen om een compromisoplossing tussen de verschillende fracties te vinden, wat helaas niet is gelukt. Voor een gezonde werking van de markt, de bescherming van de interne markt, het concurrentievermogen van Europese bedrijven in een mondiale economie en het scheppen en in stand houden van banen in de EU is het belangrijk dat de Unie het nemen van maatregelen tegen namaak in al zijn verschillende verschijningsvormen tot een prioriteit van haar interne en internationale beleid verheft. Hoewel ik mij ervan bewust ben dat de ACTA geen oplossing vormt voor een zo complex en multidimensionaal probleem als productvervalsing, zoals wordt opgemerkt in punt 3, geloof ik nog steeds dat de ACTA een waardevol instrument is om de bestaande normen doelmatiger te maken, wat de uitvoer van producten uit de EU ten goede zal komen en ook goed zal zijn voor houders van rechten die in een mondiale markt opereren, waar diverse houders van industriële en intellectuele eigendomsrechten op dit moment het slachtoffer zijn van de systematische en wijdverspreide schending van auteursrechten, handelsmerken, octrooien, tekeningen en modellen en geografische aanduidingen.</p>
    </intervention>
    <intervention id="3-924" speaker_id="1289" name="Proinsias De Rossa" is_mep="True" mode="written">
      <p sl="en">Ik heb gestemd tegen deze resolutie, waarin het standpunt van het Europees Parlement wordt verwoord voorafgaand aan het paraferen van de handelsovereenkomst ter bestrijding van namaak (ACTA), omdat de conservatieve meerderheid in dit Parlement geweigerd heeft de behoefte aan fundamentele waarborgen voor onze burgers ten aanzien van deze wereldwijde auteursrechtenovereenkomst aan de orde te stellen. Het Parlement moet nog vóór parafering van de overeenkomst bewijzen krijgen voorgelegd dat de rechtsgrond voor deze onderhandelingen verenigbaar is met het Verdrag van Lissabon. Daarnaast moet de Commissie aantonen dat samenwerking tussen dienstverleners en de houders van auteursrechten geen inbreuk zal maken op de grondrechten van burgers, met name op het recht op bescherming van de persoonlijke levenssfeer, het recht op vrijheid van meningsuiting en het recht op een eerlijke rechtsgang. Dit vereist een beoordeling van het effect dat de ACTA op het gebied van gegevensbescherming en grondrechten zal hebben. We moeten van de Raad en de Commissie de garantie krijgen dat de ACTA geen veranderingen in het Europees recht noodzakelijk zal maken voor zover het gaat om strafrechtelijke maatregelen die verband houden met de handhaving van intellectuele eigendomsrechten. Ook kunnen bepalingen over de handhaving van octrooien via het burgerlijk recht een negatieve invloed hebben op de toegang tot generieke geneesmiddelen, en de Commissie zou aan deze bezorgdheid tegemoet moeten komen. We moeten niet met de ACTA instemmen vóór we schriftelijke garanties hebben ontvangen met betrekking tot deze cruciale onderwerpen.</p>
    </intervention>
    <intervention id="3-923" speaker_id="4335" name="Marielle De Sarnez" is_mep="True" mode="written">
      <p sl="fr">Er blijft twijfel bestaan over de inhoud van de ACTA-overeenkomst. Deze overeenkomst, waarover jarenlang in het diepste geheim is onderhandeld door een tiental landen, heeft als voornaamste doel de bestrijding van namaak en de bescherming van de intellectuele eigendomsrechten. Toch hebben noch China, noch Brazilië, noch India deelgenomen aan de onderhandelingen. Bovendien houden de bekende beschikkingen van het verdrag in kwestie, indien de bestrijding van namaak nodig is, de invoering in van maatregelen die kunnen worden beschouwd als een inbreuk op de persoonlijke levenssfeer: controle van de internetproviders, meer controles aan de grenzen, moeilijker vervoer van goedkope generieke geneesmiddelen naar ontwikkelingslanden. Al deze punten van bezorgdheid zijn reeds naar voren gebracht, door talrijke parlementsleden die geen blind vertrouwen willen stellen in de onderhandelingen die de Europese Commissie voert. De resolutie die nu is aangenomen met een kleine, met moeite behaalde meerderheid, kan niet worden beschouwd steun, aangezien er nog twijfels bestaan over de verenigbaarheid van de tekst met het communautaire acquis en de inachtneming van de grondrechten.</p>
    </intervention>
    <intervention id="3-239" speaker_id="28310" name="Edite Estrela" is_mep="True" mode="written">
      <p sl="pt">Ik heb mij onthouden van stemming over de resolutie over de handelsovereenkomst ter bestrijding van namaak (ACTA), omdat ik van mening ben dat de tekst weliswaar enkele belangrijke punten bevat, maar te kritisch is over deze overeenkomst. In mijn visie is de ACTA alles bij elkaar goed voor de economische belangen van de EU en is een goed evenwicht gevonden tussen bescherming van intellectuele eigendomsrechten en waarborging van de grondrechten.</p>
    </intervention>
    <intervention id="3-240" speaker_id="96977" name="Diogo Feio" is_mep="True" mode="written">
      <p sl="pt">Na lang aandringen door het Parlement is de transparantie van de onderhandelingen over de handelsovereenkomst ter bestrijding van namaak (ACTA) substantieel toegenomen, en sinds de onderhandelingsronde in Nieuw-Zeeland is het Parlement volledig op de hoogte gehouden. De eindtekst weerspiegelt de belangrijkste zorgen van het Parlement, met name die met betrekking tot zaken als de eerbiediging van grondrechten, privacy en gegevensbescherming, respect voor het belang van een vrij internet, het nut van het waarborgen van de rol van dienstverleners en de noodzaak om de toegang tot geneesmiddelen veilig te stellen. De bestrijding van namaak is een prioriteit, en internationale samenwerking is van fundamenteel belang om deze doelstelling te verwezenlijken. Met de mogelijkheid dat nieuwe opkomende en zich ontwikkelende landen tot de overeenkomst toetreden, waardoor de bescherming van intellectuele eigendomsrechten zal worden bevorderd, zal de ACTA het verlangde multilateralisme kunnen verwezenlijken.</p>
    </intervention>
    <intervention id="3-922" speaker_id="96899" name="José Manuel Fernandes" is_mep="True" mode="written">
      <p sl="pt">De overeenkomst waarover onderhandeld wordt is een belangrijke stap in de bestrijding van namaak en een belangrijk element van de politieke strategie van de EU voor rechtvaardigheid, een gelijk speelveld voor Europese producenten, het behoud van banen voor burgers en respect voor de rechtsstaat. De bestrijding van namaak moet een van de prioriteiten van de interne en internationale politieke strategie worden, en internationale samenwerking is van fundamenteel belang om deze doelstelling te verwezenlijken.</p>
      <p sl="pt">De ACTA is een instrument dat bestaande normen effectiever maken, wat goed is voor de uitvoer van de EU en voor de bescherming van houders van rechten die in een mondiale markt opereren. Ik wil het belang van de bescherming geografische indicaties voor Europese bedrijven en banen benadrukken en ik verwelkom de inspanningen van de Commissie om de bescherming van geografische indicaties op te nemen in het toepassingsgebied van de ACTA. Tot slot wil ik er nadrukkelijk op wijzen dat het belangrijk is dat de Commissie bevestigt dat de toepassing van de ACTA geen effect zal hebben op de grondrechten en de gegevensbescherming of op de inspanningen die de EU momenteel verricht om de uitvoeringsmaatregelen ten aanzien van intellectuele eigendomsrechten te harmoniseren.</p>
    </intervention>
    <intervention id="3-241" speaker_id="1164" name="Bruno Gollnisch" is_mep="True" mode="written">
      <p sl="fr">Indien ik niet had besloten de zitting te boycotten na het jammerlijke voorval van sociaal-eurocratisch totalitarisme dat we zojuist hebben meegemaakt, zou ik voor de gemeenschappelijke resolutie van de linkse fracties inzake de overeenkomst ter bestrijding van namaak hebben gestemd. Niet omdat ik van politieke opvatting veranderd ben, maar omdat ik denk dat deze overeenkomst ontoereikend is om onze industrieën te beschermen tegen namaak, de inachtneming van de geografische aanduidingen niet garandeert, niet veel nut heeft indien ze geen betrekking heeft op China, de grootste namaker ter wereld, en de rechten en vrijheden van de burgers in gevaar brengt aangezien het gaat om “immateriële” eigendomsrechten. Ik ben ook voorstander van alle voorafgaande informatieverzoeken, effectenstudies enz. die deze resolutie voorschrijft. Kortom, deze overeenkomst is, in haar huidige staat, nutteloos en mogelijk schadelijk. Er zou zelfs niet over onderhandeld mogen worden en al zeker niet, gezien de materie waarover het gaat, alleen door de Europese Commissie.</p>
    </intervention>
    <intervention id="3-921" speaker_id="96952" name="Sylvie Guillaume" is_mep="True" mode="written">
      <p sl="fr">Ik heb gestemd tegen de resolutie over de handelsovereenkomst ter bestrijding van namaak, die is ingediend door de Fractie van de Europese Volkspartij (Christendemocraten) en de Fractie Europese Conservatieven en Hervormers, omdat deze tekst verre van toereikend is om de persoonlijke levenssfeer te beschermen. De parlementsleden hebben regelmatig uiting gegeven aan hun vele punten van bezorgdheid betreffende de onderhandelingen over deze internationale overeenkomst en het is belangrijk dat er voorafgaand aan de definitieve ondertekening van de overeenkomst door de staten en de Europese Unie, wordt gewezen op een aantal problemen, met name de toegang tot geneesmiddelen, de verantwoordelijkheid van de internetproviders en het doorzoeken van persoonlijke bagage van de reizigers aan de grenzen. Helaas heeft de gemeenschappelijke resolutie van de Fractie van de Progressieve Alliantie van Socialisten en Democraten in het Europees Parlement, de Fractie De Groenen/Vrije Europese Alliantie, de Fractie Alliantie van Liberalen en Democraten voor Europa en de Confederale Fractie Europees Unitair Links/Noords Groen Links, waarvoor ik heb gestemd, net niet voldoende stemmen gehaald om te worden aangenomen.</p>
    </intervention>
    <intervention id="3-242" speaker_id="2338" name="Ian Hudghton" is_mep="True" mode="written">
      <p sl="en">Het stelt mij teleur dat de resolutie die vandaag door mijn eigen factie is gesteund niet is aangenomen. De handelsovereenkomst ter bestrijding van namaak (ACTA) kan buitengewoon negatieve gevolgen hebben voor de burgerlijke vrijheden en de stemming van vandaag draagt op geen enkele manier bij aan het wegnemen van die vrees.</p>
    </intervention>
    <intervention id="3-920" speaker_id="96882" name="Elisabeth Köstinger" is_mep="True" mode="written">
      <p sl="de">Ik heb voor de resolutie gestemd van de Fractie van de Europese Volkspartij (Christendemocraten) en de Fractie Europese Conservatieven en Hervormers over de internationale handelsovereenkomst ter bestrijding van namaak (ACTA). De resolutie deelt de twijfels van de EU-burgers over de gegevensbescherming. Een three strikes -procedure, die als maatregel bij schendingen van het auteursrecht is besproken, wordt hierin nadrukkelijk van de hand gewezen. Verder wijst de resolutie erop dat de overeenkomst in overeenstemming moet zijn met het acquis communautaire, oftewel het gemeenschappelijke EU-recht. Namaakproducten en internationale schendingen van het copyright zijn schadelijk voor de Europese economie en brengen zodoende ook Europese arbeidsplaatsen in gevaar. Daar moeten we een vuist tegen maken.</p>
    </intervention>
    <intervention id="3-243" speaker_id="96704" name="Edvard Kožušník" is_mep="True" mode="written">
      <p sl="cs">Ik waardeer het ten zeerste dat de meest controversiële bepalingen, zoals de aansprakelijkheid van derde partijen, de verplichte controle van geheugenapparatuur aan de grens, of de verplichte toepassing van de “digitale guillotine” niet meer in de finale versie van deze internationale overeenkomst zijn terug te vinden. Hoewel ik ingenomen ben met het feit dat hier geprobeerd wordt het intellectueel eigendomsrecht beter te beschermen, ben ik er niet helemaal zeker van of de overeenkomst zoals die nu hier voor ons ligt wel helemaal optimaal is. Het spijt mij zeer dat landen als China of Rusland geen partij zijn bij de overeenkomst. Het feit dat daarin het accent op de bescherming van de houders van de rechten gelegd wordt en niet zozeer op de bescherming van de auteurs an sich , doet bij mij de vraag rijzen of de overeenkomst daadwerkelijk gebruikt zal worden voor de bescherming van het intellectueel eigendomsrecht in de meest brede zin van het woord, en niet slechts ter bescherming van de rechten van een klein groepje, met name in de Verenigde Staten gevestigde personen en organisaties.</p>
      <p sl="cs">Het feit dat het niet gelukt is om de bescherming van geografische oorsprongsaanduidingen in de overeenkomst opgenomen te krijgen, vormt een bevestiging van mijn bange vermoedens. Ik denk niet dat het nog nodig is opnieuw stil te staan bij de manier waarop de overeenkomst tot stand is gekomen. Wel wil ik nog zeggen dat ik erop vertrouw dat een dergelijke ontransparante manier van onderhandelen zoals bij de ACTA-overeenkomst niet nog eens voorkomen zal en dat het Parlement bij de volgende onderhandelingen over dergelijke overeenkomsten tijdig zal worden geïnformeerd over de voortgang van de onderhandelingen en de inhoud van de overeenkomst.</p>
    </intervention>
    <intervention id="3-919" speaker_id="96816" name="Giovanni La Via" is_mep="True" mode="written">
      <p sl="it">Met de handelsovereenkomst ter bestrijding van namaak (ACTA) zijn de regels ter bevordering van de Europese export en ter bescherming van de spelers die op de wereldmarkt steeds vaker te maken krijgen met inbreuken op hun intellectuele eigendomsrechten, nog effectiever geworden.</p>
      <p sl="it">Zoals doeltreffend wordt onderstreept in de gezamenlijke ontwerpresolutie, is de bestrijding van namaak op mondiaal niveau een sleutelelement in de politieke strategie van de EU, om te zorgen voor gelijke concurrentievoorwaarden voor EU-producenten. Mijns inziens wordt de noodzaak van internationale samenwerking in deze en andere sectoren nu duidelijk onderkend. De bescherming van auteursrechten, handelsmerken, octrooien, ontwerpen en geografische aanduidingen is zeker een gevoelig onderwerp, omdat het verband houdt met de fundamentele mensenrechten. Deze gezamenlijke ontwerpresolutie is echter een serieuze oproep om door te gaan op de goede weg. De Commissie zal zich actief moeten inzetten om ervoor te zorgen dat doelmatige handhavingsmethoden van geografische aanduidingen worden opgenomen in de ACTA, omdat dit essentieel is voor het Europese bedrijfsleven en voor de werkgelegenheid in de EU.</p>
    </intervention>
    <intervention id="3-918" speaker_id="101580" name="Constance Le Grip" is_mep="True" mode="written">
      <p sl="fr">Ik heb gestemd voor de resolutie van de Fractie van de Europese Volkspartij (Christendemocraten) en de Fractie Europese Conservatieven en Hervormers inzake de handelsovereenkomst ter bestrijding van namaak. Deze resolutie herinnert ons eraan dat de bestrijding van namaak een prioriteit is in de interne en internationale beleidsstrategie van de Unie en dat internationale samenwerking een sleutelrol speelt in de nastreving van deze doelstelling op mondiaal niveau. Doordat er in de resolutie rekening is gehouden met de punten van bezorgdheid van het Europees Parlement en onze medeburgers, zoals de inachtneming van de grondrechten, de bescherming van de persoonlijke levenssfeer en de persoonsgegevens, de erkenning van het essentiële belang van onbeperkte internettoegang, het belang van de bescherming van de rol van de dienstverleners en de noodzaak de toegang tot geneesmiddelen te vrijwaren, maakt ze een efficiëntere toepassing van de bestaande regels mogelijk. Ze beoogt een betere bescherming tegen alle schendingen van de rechten inzake intellectuele eigendom, merken, modellen, tekeningen en octrooien in het belang van de communautaire uitvoer en de houders van deze rechten. In tegenstelling tot wat de tegenstanders beweren, is de overeenkomst volledig verenigbaar met het communautaire acquis. Zo wordt bijvoorbeeld de zogenoemde “three strikes”-procedure niet ingevoerd.</p>
    </intervention>
    <intervention id="3-244" speaker_id="96823" name="Petru Constantin Luhan" is_mep="True" mode="written">
      <p sl="ro">Ik heb voor de ontwerpresolutie over de Handelsovereenkomst ter bestrijding van namaak (ACTA) gestemd omdat zij: 1. volledig in overeenstemming is met het acquis communautaire; 2. een positief effect zal hebben op de maatregelen om wereldwijd de intellectuele eigendomsrechten te beschermen en om ons tegen andere handelsgebieden als Azië, Australië, de regio van de Stille Oceaan enzovoort te beschermen; 3. de concurrentie op EU-niveau en de culturele verscheidenheid zal beschermen en tevens een bijdrage zal leveren aan het scheppen van banen.</p>
    </intervention>
    <intervention id="3-245" speaker_id="1403" name="David Martin" is_mep="True" mode="written">
      <p sl="en">Ik heb vóór deze resolutie over de handelsovereenkomst ter bestrijding van namaak (ACTA) gestemd. De ACTA heeft betrekking op de handhaving van het intellectueel eigendomsrecht op internationaal niveau en op commerciële schendingen van het auteursrecht. Dit is een zeer gevoelig onderwerp, aangezien we de houders van de rechten toereikende bescherming en een redelijk rendement op hun investeringen moeten bieden, zonder, anderzijds, inbreuk te maken op de burgerlijke vrijheden, de toegang tot geneesmiddelen te belemmeren of mensen te criminaliseren vanwege onbeduidende schendingen van het auteursrecht. De aangewezen plek om een dergelijke boordeling uit te voeren is binnen de Commissie internationale handel op het moment dat zij zich buigt over de vraag of de ACTA al dan niet door het Parlement moet worden goedgekeurd.</p>
    </intervention>
    <intervention id="3-246" speaker_id="23704" name="Jiří Maštálka" is_mep="True" mode="written">
      <p sl="cs">De bescherming tegen namaak en de bescherming van het intellectueel eigendomsrecht zijn van groot internationaal belang, dat staat geheel buiten kijf. Uit de voorgestelde ACTA-overeenkomst valt echter niet goed op te maken wat ze betekenen kan voor een kwalitatieve en vooral evenwichtige bescherming van de belangen van de EU-burgers. De uiteenlopende, langdurige voorbereidingsfasen van deze overeenkomst werden gekenmerkt door een gebrek aan transparantie en verder neigt de overeenkomst in de gegeven context meer naar de belangen van één enkele groepering. Ondanks het feit dat in deze overeenkomst tevens wordt verklaard dat het toezicht van de desbetreffende organen op transit- en exportgoederen en ex officio onderhandelingen zal worden aangescherpt, blijven we zitten met de vraag wat precies de reikwijdte is van de overeenkomst en hoe deze kan worden gehandhaafd, aangezien de doeltreffendheid ervan – zonder ratificatie door een groot aantal belangrijke landen in de wereld – twijfelachtig lijkt.</p>
      <p sl="cs">Voor wat betreft de bescherming van het intellectueel eigendomsrecht kan nog worden aangevoerd dat er op wereldniveau reeds talrijke erkende, goed werkende en afdoende bewezen instrumenten, instellingen en akkoorden en overeenkomsten bestaan op het gebied van de bescherming tegen namaak. Dan tot slot verdient gezien het grote belang van deze overeenkomst de bewering dat voor dit akkoord het acquis communautaire niet hoeft te worden gewijzigd, een beduidend gedegenere juridische onderbouwing.</p>
    </intervention>
    <intervention id="3-247" speaker_id="96820" name="Marisa Matias" is_mep="True" mode="written">
      <p sl="pt">Ik heb voor deze ontwerpresolutie gestemd omdat dit een belangrijke stap is in de bestrijding van namaak zonder dat zaken als het vervoer van generieke geneesmiddelen in het geding komen, terwijl de grondrechten, zoals het recht op privacy en gegevensbescherming, worden gewaarborgd.</p>
    </intervention>
    <intervention id="3-248" speaker_id="96742" name="Jean-Luc Mélenchon" is_mep="True" mode="written">
      <p sl="fr">Er is over de handelsovereenkomst ter bestrijding van namaak (ACTA) onderhandeld achter de rug van de burgers om en tegen de wil van de UNO en haar Wereldorganisatie voor de intellectuele eigendom in, de enige instelling die gemachtigd is om een overeenkomst van dit type tot stand te brengen. Een handvol landen heeft onderling onderhandeld over de regels die moeten gelden op het gebied van de intellectuele eigendomsrechten. Deze veronachtzaming van het internationale recht ten voordele van de rijkste landen en hun dichtste bondgenoten is onduldbaar.</p>
      <p sl="fr">Wanneer er bovendien twijfel heerst over de octrooieerbaarheid van levende wezens en obstakels voor het in omloop brengen van generieke geneesmiddelen, komt het er niet op aan een bepaald punt te betreuren of spijt te hebben van een ander punt maar niettemin te aanvaarden dat men voor een voldongen feit wordt gesteld. Nee, ik stem tegen deze tekst.</p>
    </intervention>
    <intervention id="3-917" speaker_id="96978" name="Nuno Melo" is_mep="True" mode="written">
      <p sl="pt">De invoering van de ontwerphandelsovereenkomst ter bestrijding van namaak (ACTA) op 2 oktober 2010, na de Tokioronde in de onderhandelingen, is bijzonder belangrijk. Ook moet de Commissie de definitieve tekst van de ACTA na de onderhandelingen over de technische aspecten, op 30 november en 3 december 2010 in Sydney, beschikbaar stellen aan het Parlement en het publiek.</p>
      <p sl="pt">De bestrijding van namaak is een van de belangrijkste prioriteiten van de interne en internationale politieke strategie, en internationale samenwerking is van fundamenteel belang om deze doelstelling te verwezenlijken. We zijn ons volkomen bewust van het feit dat de overeenkomst het complexe en multidimensionale probleem van productvervalsingen niet oplost, maar dit is een stap in de juiste richting, met als doel om een eind te maken aan dit ernstige probleem, dat de economie van de EU en het bbp van de lidstaten grote schade toebrengt.</p>
    </intervention>
    <intervention id="3-916" speaker_id="96999" name="Alexander Mirsky" is_mep="True" mode="written">
      <p sl="lv">Het is van groot belang dat deze overeenkomst zo snel mogelijk van kracht wordt. Iedere vorm van vertraging zal de sluizen openen naar het stelen van intellectueel eigendom. De kosten van fabrikanten rijzen de pan uit. Piraterij op internet is een ongelooflijk actueel onderwerp. Vele internetproviders en EU-burgers zijn betrokken bij onethische praktijken. In dit verband moeten wij alle handelingen die te maken hebben met downloaden, ook wel ‘uitwisseling van informatie’ genoemd, reguleren. Niets doen om namaak te voorkomen bevordert straffeloosheid en lijkt cynisch. Ik ben het hartgrondig eens met deze ontwerpresolutie.</p>
    </intervention>
    <intervention id="3-249" speaker_id="96930" name="Vital Moreira" is_mep="True" mode="written">
      <p sl="pt">Ik heb mij onthouden van stemming over de gezamenlijke ontwerpresolutie van de Fractie van de Progressieve Alliantie van Socialisten en Democraten in het Europees Parlement, de Fractie Alliantie van Liberalen en Democraten voor Europa, de Fractie De Groenen/Vrije Europese Alliantie en de Confederale Fractie van Europees Unitair Links/Noords Groen Links over de handelsovereenkomst ter bestrijding van namaak, omdat ik van mening ben dat de tekst in kwestie te kritisch is en evenwichtiger had gemoeten. De ingediende versie vormt een duidelijke indicatie dat ons uiteindelijke standpunt zal zijn dat we tegen de aanneming van de overeenkomst gaan stemmen. Ik ben van mening dat de overeenkomst over het algemeen gunstig is voor de economische belangen van de EU, vooral omdat we willen dat onze economie is gebaseerd op innovatie, onderzoek en ontwikkeling, ofwel ‘slimme’ groei.</p>
      <p sl="pt">Daarom denk ik dat een betere bescherming van industriële eigendomsrechten, met inbegrip van de rechten van patiënten, van essentieel belang is voor het concurrentievermogen van de EU. Anderzijds ben ik van mening dat de aanvankelijke zorgen over generieke geneesmiddelen, de bescherming van het recht op vrije toegang tot internet en de bescherming van geografische aanduidingen en oorsprongsbenamingen in de slotonderhandelingen op goede wijze zijn weggenomen. We kunnen niet negeren dat er vooruitgang is geboekt. Natuurlijk is niet alles tot onze tevredenheid geregeld, maar een internationale overeenkomst moet in algemene termen worden beoordeeld.</p>
    </intervention>
    <intervention id="3-250" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ik heb voor de ontwerpresolutie van de Fractie van de Europese Volkspartij (Christendemocraten)/Europese Conservatieven en Hervormers gestemd en tegen de andere ontwerpresoluties omdat door de internationale ACTA-overeenkomst namaak effectiever kan worden bestreden, hetgeen tot een betere bescherming van het auteursrecht zal leiden en daarmee ook de Europese industrie wordt beschermd. Verder zal de ACTA de consument tegen namaakproducten beschermen, die steeds vaker op de Europese markten te vinden zijn.</p>
    </intervention>
    <intervention id="3-915" speaker_id="97197" name="Alfredo Pallone" is_mep="True" mode="written">
      <p sl="it">Ik heb vóór de resolutie van de Fractie van de Europese Volkspartij (Christendemocraten) over ACTA gestemd, omdat ik het van fundamenteel belang acht dat die handelsovereenkomst er komt. Dit moet snel gebeuren, en we mogen daarbij geen verdere vertraging oplopen of tijd verspillen, omdat de onderhandelingen anders in een impasse terecht kunnen komen, wat ten koste gaat van de Europese producenten en consumenten.</p>
      <p sl="it">Europa moet zich blijven concentreren op twee cruciale aspecten. Ten eerste moet voor alle Europese geografische aanduidingen civiele en douanebescherming gelden, nu niet alleen de agrarische levensmiddelenindustrie schade ondervindt, daar de producten uit deze sector te kampen hebben met de oneerlijke concurrentie van namaakproducten die gebruikmaken van namen die lijken op bekende Europese merken, maar nu ook bedrijven die in andere sectoren actief zijn, zoals de design- en de mode-industrie, geschaad worden. Het tweede punt van belang is de noodzaak van gemeenschappelijke regels voor het toezicht op de onlineverkoop: de verkoop van films, boeken, muziek, geneesmiddelen en miljoenen andere namaakproducten stijgt, wat ten koste gaat van de Europese consumenten en producenten.</p>
    </intervention>
    <intervention id="3-914" speaker_id="96900" name="Georgios Papanikolaou" is_mep="True" mode="written">
      <p sl="nl">Ik heb gestemd vóór de resolutie over de handelsovereenkomst ter bestrijding van namaak (ACTA) die werd ingediend door de Fractie van de Europese Volkspartij (Christendemocraten) en de Fractie Europese Conservatieven en Hervormers. Die overeenkomst heeft namelijk tot doel rechtvaardigheid en gezonde concurrentie te verzekeren. Deze overeenkomst voorziet in een volledig internationaal rechtskader waarmee de bestrijding van schendingen van intellectuele eigendomsrechten kan worden versterkt. Daarmee wordt ook de toetreding van andere ontwikkelingslanden tot de overeenkomst bevorderd. ACTA is namelijk geen gesloten overeenkomst maar staat deelneming van andere landen toe.</p>
      <p sl="nl">In de onderhandelingen over de overeenkomst wordt nu rekening gehouden met de belangrijkste zorgen van het EP, zoals de eerbiediging van de grondrechten en de persoonlijke levenssfeer, gegevensbescherming, de eerbiediging van de rol van een vrij internet, de bescherming van de rol van dienstverleners en de noodzaak toegang tot geneesmiddelen en bescherming van de volksgezondheid te verzekeren.</p>
    </intervention>
    <intervention id="3-913" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Ik ben ervan overtuigd dat deze ontwerpresolutie een belangrijke stap in de bestrijding van namaak vormt, terwijl het noodzakelijke evenwicht tussen conflicterende waarden wordt bewaard. De vrijheid van meningsuiting en de innovatie komen niet in het geding, en de grondrechten, zoals het recht op privacy en gegevensbescherming, worden gegarandeerd.</p>
      <p sl="pt">Er zijn strijdige belangen die het bereiken van consensus moeilijk maken, maar wat hier met succes is bereikt, is een overeenkomst die in essentie het bij elkaar brengen van gemeenschappelijke wensen inhoudt. De transparantie die de Commissie tijdens deze onderhandelingen heeft tentoongespreid door het Europees Parlement geïnformeerd te houden, verdient applaus, en ik hoop dat het in de komende onderhandelingen mogelijk zal zijn om oplossingen te vinden voor de onduidelijkheden en omissies waar de tekst volgens alle partijen nog altijd aan lijdt. In mijn ogen zal de overeenkomst de internationale samenwerking op het gebied van de bestrijding van namaak versterken doordat een instrument voor de effectieve bescherming van intellectuele-eigenomsrechten wordt gecreëerd. Ook is het essentieel om de eerbiediging van bestaande rechten te waarborgen met behulp van repressieve maatregelen en door het opzetten van een alomvattend internationaal kader voor het geven van bijstand aan de betrokken partijen.</p>
    </intervention>
    <intervention id="3-251" speaker_id="28406" name="Miguel Portas" is_mep="True" mode="written">
      <p sl="pt">Ik heb voor deze ontwerpresolutie gestemd omdat dit een belangrijke stap is in de bestrijding van namaak zonder dat zaken als het vervoer van generieke geneesmiddelen in het geding komen, terwijl de grondrechten, zoals het recht op privacy en gegevensbescherming, worden gewaarborgd.</p>
    </intervention>
    <intervention id="3-912" speaker_id="96903" name="Paulo Rangel" is_mep="True" mode="written">
      <p sl="pt">De bestrijding van namaak, dat een wereldwijd verschijnsel is, vereist een multilaterale aanpak die is gebaseerd op het versterken van de samenwerking tussen de belangrijkste betrokken partijen op mondiaal niveau. Dientengevolge ben ik ervan overtuigd, hoewel ik me bewust ben van het feit dat de overeenkomst het complexe probleem van productvervalsingen niet zal oplossen, dat dit een stap in de juiste richting is.</p>
    </intervention>
    <intervention id="3-252" speaker_id="97199" name="Crescenzio Rivellini" is_mep="True" mode="written">
      <p sl="it">Ik heb vandaag vóór de recent afgeronde handelsovereenkomst ter bestrijding van namaak (ACTA) gestemd.</p>
      <p sl="it">Het doel van de ACTA-overeenkomst tussen de EU, de VS, Australië, Canada, Japan, Mexico, Marokko, Nieuw-Zeeland, Singapore, Zuid-Korea en Zwitserland, is om de handhaving van de intellectuele eigendomsrechten te versterken en bij te dragen aan de bestrijding van namaak en piraterij van goederen als kleding van luxemerken, muziek en films.</p>
      <p sl="it">Ik ben me ervan bewust dat de bereikte overeenkomst geen definitieve oplossing biedt voor de complexe en multidimensionale problematiek van namaak, maar ben wel van mening dat deze een stap in de goede richting is. Toch vraag ik de Commissie te bevestigen dat de overeenkomst geen gevolgen zal hebben voor de grondrechten en de Gemeenschapswetgeving. Daarnaast wil ik benadrukken dat het Parlement een vetorecht heeft over internationale overeenkomsten.</p>
    </intervention>
    <intervention id="3-253" speaker_id="28409" name="Raül Romeva i Rueda" is_mep="True" mode="written">
      <p sl="en">Het Europees Parlement is er net niet in geslaagd een resolutie aan te nemen waarin werd geëist dat de Commissie de gevolgen van de Handelsovereenkomst ter bestrijding van namaak (ACTA) zou verduidelijken en beoordelen. De uitslag was 306 stemmen vóór, 322 tegen, bij 26 onthoudingen. De resolutie was ingediend door de Fractie De Groenen (Verts/ALE) inclusief de Piratenpartij, de sociaaldemocraten (S&amp;D), de liberalen (ALDE) en links (GUE/NGL). In plaats daarvan is een alternatieve resolutie van de christendemocraten (PPE) en de conservatieven (ECR) aangenomen. In deze resolutie wordt eigenlijk ingestemd met wat de onderhandelaars tot nu toe hebben gedaan, zonder specifieke eisen te stellen aan de Commissie wat betreft verdere verduidelijking of beoordeling. Dit was een nederlaag, maar over dit onderwerp is het laatste woord nog lang niet gezegd. De resolutie heeft immers geen enkel formeel gevolg, maar drukt slechts uit hoe het Parlement over dit onderwerp denkt. De beslissende stemming zal (waarschijnlijk) ergens begin volgend jaar plaatsvinden, wanneer het Parlement zal worden gevraagd in te stemmen met de overeenkomst. Als we dan een “nee” weten te krijgen, is de overeenkomst van tafel. De stemming van vandaag heeft ons eraan herinnerd dat we hard zullen moeten blijven werken om meer informatie te krijgen over de gevolgen van de ACTA zodat het Europees Parlement een weloverwogen besluit kan nemen tijdens de definitieve stemming over de goedkeuring van de overeenkomst.</p>
    </intervention>
    <intervention id="3-911" speaker_id="96746" name="Marie-Thérèse Sanchez-Schmid" is_mep="True" mode="written">
      <p sl="fr">Het is omdat de handelsovereenkomst ter bestrijding van namaak (ACTA) een overeenkomst is die onze burgers, onze scheppers, onze kunstenaars en onze bedrijven beschermt, dat ik ervoor ben. Immers, deze overeenkomst verduidelijkt de rechtsmiddelen die mogelijk zijn in geval van flagrante schending van de intellectuele eigendom in de landen die de overeenkomst hebben ondertekend. De Commissie is duidelijk geweest: ACTA kan niet verder gaan dan het communautaire acquis, niet verder dan de maatregelen die zijn genomen in het kader van de Europese richtlijnen en kan in geen geval de grondrechten schenden. Er is over onderhandeld buiten de traditionele internationale instellingen (Wereldhandelsorganisatie enz.) omdat China en India gekant waren tegen iedere overeenkomst! Ten slotte is ACTA een open overeenkomst. Alle staten die willen deelnemen, kunnen vrijwillig toetreden, zodat wij allemaal samen onze medeburgers, niet alleen op juridisch, maar ook op materieel gebied, kunnen beschermen tegen de schade die namaak berokkent. Ik heb derhalve voor deze resolutie gestemd.</p>
    </intervention>
    <intervention id="3-910" speaker_id="4274" name="Olle Schmidt" is_mep="True" mode="written">
      <p sl="sv">Het Europees Parlement heeft zich herhaaldelijk uitgesproken over de ACTA-overeenkomst. Ik stemde bijvoorbeeld in maart 2010 voor de resolutie van het Parlement over het gebrek aan publiek toezicht op en transparantie van de onderhandelingen en ik heb de schriftelijke verklaring van het Parlement over ACTA ondertekend. Net als toen verdient de Commissie nu kritiek wegens het gebrek aan transparantie in het onderhandelingsproces voor zowel leden van dit Parlement als voor de burgers van Europa. Ik vind dat eerdere verklaringen van het Parlement in de huidige situatie volstaan en stemde tegen alle ontwerpresoluties. Het is belangrijk dat het Parlement zijn verantwoordelijkheid met betrekking tot internationale overeenkomsten zeer ernstig neemt. De Commissie onderhandelt en ondertekent de overeenkomsten. Het Parlement heeft het recht om tijdens dat proces volledig en onverwijld geïnformeerd te worden en om de overeenkomst goed te keuren of te verwerpen wanneer de Commissie ze eenmaal heeft ondertekend. Het is redelijk dat het Parlement zijn standpunt duidelijk maakt, zoals we op vele manieren hebben gedaan, opdat de Commissie geen overeenkomsten onderhandelt die het Parlement niet steunt. De gemeenschappelijke ontwerpresolutie eiste dat de Commissie een aantal tijdrovende analyses zou voorleggen voor ze de overeenkomst zou ondertekenen, wat tot een situatie zou dreigen te leiden waarin andere partijen eraan zouden beginnen te twijfelen of Europa echt een ernstige partij is om internationale handelsovereenkomsten mee te sluiten. Dat zou nefast zijn voor de mogelijkheid van Europa om in de toekomst deel te nemen aan onderhandelingen over internationale vrijhandelsovereenkomsten.</p>
    </intervention>
    <intervention id="3-254" speaker_id="28299" name="Bogusław Sonik" is_mep="True" mode="written">
      <p sl="pl">Ik heb voor de resolutie van het Europees Parlement over de handelsovereenkomst ter bestrijding van namaak (ACTA) gestemd, omdat ik van mening ben dat de vaststelling van gemeenschappelijke regels voor de handhaving van de intellectuele eigendomsrechten noodzakelijk is in de strijd tegen de piraterij. Het namaken van goederen, het onbevoegd gebruiken van andermans intellectuele eigendomsrechten is nog steeds een algemeen probleem. Vooral op het gebied van immateriële goederen, zoals muziekwerken, literaire werken of patenten is dit buitengewoon moeilijk. De ACTA-overeenkomst is een goed instrument om een gemeenschappelijk juridisch platform in het leven te roepen dat zal strijden tegen namaak en piraterij.</p>
    </intervention>
    <intervention id="3-255" speaker_id="28221" name="Thomas Ulmer" is_mep="True" mode="written">
      <p sl="de">Tot mijn grote vreugde is het verslag van de Fractie van de Europese Volkspartij (Christendemocraten) en de Fractie Europese Conservatieven en Hervormers aangenomen. De giftige demagogie van onze tegenstanders heeft geen kans gekregen. Mijn hartelijke felicitaties aan de rapporteurs, onze coördinator Daniel Caspary en de hele fractie voor de eensgezindheid die we hier in deze belangrijke kwestie hebben laten zien.</p>
    </intervention>
    <intervention id="3-909" speaker_id="5737" name="Dominique Vlasto" is_mep="True" mode="written">
      <p sl="fr">Ik heb voor de resolutie van mijn fractie gestemd omdat de bestrijding van namaak van cruciaal belang is en op mondiaal niveau moet gebeuren om doeltreffend te zijn. Namaak is een groeiende parallelle economie en maakt het witwassen van geld op grote schaal mogelijk. Bovendien kunnen onze industrieën, die reeds benadeeld zijn op de exportmarkt door de onderwaardering van de yuan en de zwakke dollar, niet dulden dat buiten de EU geproduceerde namaakproducten op de gemeenschappelijke markt oneerlijke concurrentie aangaan met hun producten. Deze wereldwijd georganiseerde diefstal weegt zwaar op de creativiteit en innovatie en heeft rampzalige gevolgen voor onze werkgelegenheid en de veiligheid van de misleide consumenten. Ons ontwikkelingsmodel, dat gericht is op de kenniseconomie, vereist een bescherming op wereldschaal van de intellectuele eigendom, die een fundamenteel recht is. Deze stemming effent de weg voor de ratificatie van de handelsovereenkomst ter bestrijding van namaak, die het gemakkelijker zal maken om rechtsmiddelen in te stellen in geval van schending van de intellectuele eigendom binnen de ondertekenende staten. Hiermee geven we de eerste aanzet tot een multilaterale strategie die datgene beschermt wat onze economische ontwikkeling haar dynamiek geeft: onze uitvindingen, onze merken en onze artistieke werken.</p>
    </intervention>
  </section>
  <section id="creitem16" title="10. Rectificaties stemgedrag/voorgenomen stemgedrag: zie notulen"/>
  <section id="creitem17" title="11. Financieel toezicht (ondertekening van besluiten)">
    <intervention id="3-260" speaker_id="28269" name="De Voorzitter" is_mep="True" mode="spoken">
      <p sl="nl">Collega’s, ik wil kort iets zeggen over onze ondertekening van de wetgevingstekst van het pakket “Financieel toezicht”. Deze zal over enkele minuten plaatsvinden. Dit pakket omvat onze maatregelen voor financieel toezicht die zijn goedgekeurd onder de gewone wetgevingsprocedure.</p>
      <p sl="nl">Vandaag ondertekenen we de besluiten over de oprichting van een Europees Comité voor systeemrisico’s, dat verantwoordelijk wordt voor het toezicht op het financiële stelsel in de Unie en zal bijdragen aan de soepele werking van de interne markt.</p>
      <p sl="nl">Daarnaast lanceren we drie andere Europese toezichthoudende autoriteiten die het collectieve belang moeten beschermen. Zij zullen toezicht houden op banken, effecten en markten en op verzekeringen en bedrijfspensioenen.</p>
      <p sl="nl">Tot slot ondertekenen we een omnibusrichtlijn tot wijziging van een hele reeks van elf richtlijnen met als doel deze in overeenstemming te brengen met het Europees Systeem voor financieel toezicht en het Verdrag van Lissabon.</p>
      <p sl="nl">Er is enorm veel werk verzet, en ik heb vastgesteld dat de Europese instellingen uitstekend hebben samengewerkt. De procedure verliep snel en effectief. De achtereenvolgende voorzitterschappen van Spanje en België zijn zeer actief geweest, en ik wil hen bedanken voor hun samenwerking. De Commissie heeft een grote inzet betoond, en de samenwerking was erg nauw. Tegen de leden van het Europees Parlement die hier blijven terwijl wij onze handtekening gaan zetten, en de commissaris wil ik zeggen: het is een goed akkoord. Ik wil de Commissie bedanken voor haar betrokkenheid en actieve deelname aan alle voorbereidende bijeenkomsten en gesprekken.</p>
      <p sl="nl">Maar ons werk zit er uiteraard nog niet op. Ook het pakket voor economische governance waarover we binnenkort zullen debatteren, is erg belangrijk. We weten allemaal dat dit pakket zich in de wetgevingsprocedure bevindt, en we hopen het zo snel mogelijk af te ronden.</p>
      <p sl="nl">Wat kan ik ter afsluiting zeggen? Het hele pakket dat we vandaag zullen tekenen, zal op 1 januari 2011 in de Europese Unie in werking treden, erg snel dus. Dit is een belangrijk gegeven voor ons allen, voor de markten en voor onze burgers, omdat het onze burgers moet helpen. We gaan nu het wetgevingspakket tekenen.</p>
      <a text="(De Voorzitter ondertekent de besluiten, samen met Olivier Chastel (fungerend voorzitter van de Raad), Michel Barnier (lid van de Commissie), José Manuel García-Margallo y Marfil (rapporteur), Sylvie Goulard (rapporteur), Antolín Sánchez Presedo (rapporteur) en Peter Skinner (rapporteur))"/>
    </intervention>
  </section>
  <section id="creitem18" title="12. Goedkeuring van de notulen van de vorige vergadering: zie notulen"/>
  <section id="creitem19" title="13. Naar een nieuwe energiestrategie voor Europa 2011-2020 (debat)">
    <intervention id="3-264" speaker_id="4436" name="De Voorzitter" is_mep="True" mode="spoken">
      <p sl="nl">Aan de orde is het verslag (A7-0313/2010) van Lena Kolarska-Bobińska, namens de Commissie industrie, onderzoek en energie, over een nieuwe energiestrategie voor Europa 2011-2020 (2006/2212(INI)).</p>
    </intervention>
    <intervention id="3-265" speaker_id="96785" name="Lena Kolarska-Bobińska" is_mep="True" mode="spoken" role="rapporteur">
      <p sl="pl">Mijnheer de Voorzitter, mijnheer de commissaris, de laatste tijd spreken we regelmatig over de institutionele veranderingen die het Verdrag van Lissabon met zich meebrengt, onder andere over de Dienst voor extern optreden en procedures voor het werk aan de begroting. Het Verdrag verwijst echter ook naar het EU-beleid. Vandaag debatteren wij over de eerste post-Lissabon energiestrategie die is voorbereid door de Commissie voor de jaren 2011-2020.</p>
      <p sl="pl">Benadrukt moet worden dat zowel de strategie van de Commissie als het verslag van het Parlement op het gebied van energiesolidariteit en de zorg voor de energiezekerheid en energievoorziening de geest van het Verdrag van Lissabon ademen. De strategie van de Commissie en het verslag van het Parlement beklemtonen ook de versterking en het Europeser maken van het energiebeleid. We kunnen dit bereiken door bepaalde maatregelen te nemen.</p>
      <p sl="pl">Ten eerste moet de bestaande Europese energiewetgeving dringend ten uitvoer worden gelegd in de lidstaten. Wij ondersteunen de harde maatregelen van de Commissie tegen regeringen en bedrijven die hun verplichtingen op dit gebied verwaarlozen dan ook volledig. Ten tweede is voor het realiseren van de gemeenschappelijke doelstellingen een goed functionerende interne energiemarkt noodzakelijk. Dit geldt ook voor de EU-markt voor hernieuwbare energiebronnen die opgebouwd moet worden. Om onze doelstellingen te kunnen bereiken moet de Europese en grensoverschrijdende energie-infrastructuur uitgebreid en gemoderniseerd worden. Monopolisten en de regeringen die hen beschermen, zijn hier vaak op tegen. Zonder een pan-Europees netwerk kunnen de sleuteldoelstellingen van de Europese Unie echter niet worden gehaald.</p>
      <p sl="pl">Daarvoor moeten administratieve en financiële barrières geslecht worden. Op administratief gebied hebben we vooral heldere prioriteiten en regels voor de keuze van sleutelprojecten nodig. Zonder deze criteria en heldere regels zal de selectie van projecten veel conflicten en wrijving oproepen en in plaats van hoop vooral verdenking oproepen. Op nationaal niveau zijn daarentegen vooral regulerende maatregelen nodig, met name in het kader van grensoverschrijdende projecten.</p>
      <p sl="pl">Laten we nu overgaan tot het belangrijkste probleem – de financiering van de infrastructuur. We weten met hoeveel spanningen de goedkeuring van de begroting voor volgend jaar gepaard gaat. Dat wordt alleen maar erger bij het financieel kader na 2013. De geplande uitgaven moeten echter een afspiegeling zijn van de beleidsdoelstellingen van de Europese Unie, en de energiezekerheid van de burgers hoort daarbij. We zullen ook nieuwe manieren moeten vinden om investeringen van banken en bedrijven aan te trekken. Dit komt aan de orde in het verslag.</p>
      <p sl="pl">Het energiebeleid hangt tegenwoordig steeds meer samen met het buitenlandbeleid van de EU. Onze betrekkingen met buitenlandse energiepartners moeten vorm krijgen volgens de Europese internemarktregels. Buitenlandse bedrijven die zich op de Europese markt begeven, moeten op transparante wijze en volgens de wet opereren en op grond van transparante overeenkomsten worden beheerd. Dit geldt zowel voor pijpleidingen die in de toekomst worden aangelegd, als voor pijpleidingen die nu gebouwd worden.</p>
      <p sl="pl">Commissaris, ik heb waardering voor de hulp die u aan Polen hebt verleend bij de onderhandelingen met Rusland over de Jamal-pijpleiding. Ik zou echter voor de andere pijpleidingen, inclusief de Nord Stream-pijpleiding, vergelijkbare acties willen zien. Ik benadruk hierbij dat transparantie moet gelden voor alle huidige en toekomstige projecten en niet slechts voor enkele ervan.</p>
      <p sl="pl">Kortom, mijnheer de Voorzitter, de Unie heeft een langetermijnvisie nodig voor het energiebeleid. We hebben een Europese energiegemeenschap nodig. Wil de Commissie de activiteiten van ondernemingen en lidstaten op dit gebied versnellen, dan moet zij zelf geloofwaardig zijn en deze bijzonder goede strategie en het infrastructuurpakket daadwerkelijk uitvoeren. Het Europees Parlement zal in de toekomst de tenuitvoerlegging van die strategie willen controleren. Zij is namelijk bedoeld om de werkelijkheid te beïnvloeden en niet om een uiting van ons wensdenken te blijven.</p>
      <p sl="pl">Tot slot is het erg belangrijk hoe de lidstaten de doelstellingen uit de strategie van de Commissie en uit mijn verslag zullen benaderen. Zijn zij bereid om hun nationale belangen te beteugelen ten gunste van het gemeenschappelijke Europese goed? Bieden zij tegenstand aan grote belangengroeperingen en laten zij zich leiden door de veiligheid en het belang van de consumenten? Wij, de leden van het Europees Parlement, staan hierop. Ik feliciteer u, commissaris, met de energiestrategie voor de komende tien jaar.</p>
    </intervention>
    <intervention id="3-266" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie . − Mijnheer de Voorzitter, dames en heren, allereerst wil ik opmerken dat ik onder de indruk ben van de hoeveelheid en de kwaliteit van uw ideeën, kritische opmerkingen en constructieve bijdragen met betrekking tot het door de Commissie gepresenteerde ontwerp voor een energiestrategie voor 2011-2020. Ik dank mevrouw Kolarska-Bobińska voor haar presentatie, voor het op een intelligente wijze samenvoegen van de bijdragen van haar collega’s en voor het stellen van prioriteiten, hetgeen ik persoonlijk belangrijk acht. Wij willen uw verslag de komende weken graag in onze werkzaamheden opnemen, aangezien ons enkele drukke weken te wachten staan wat betreft het energiebeleid. De Energieraad op 3 december en vervolgens de unieke mogelijkheid voor de staats- en regeringsleiders om op 4 februari de energiekwestie te bespreken, zullen onze gemeenschappelijke doelstellingen en de Europeanisering van het energiebeleid een impuls geven. Wat mij betreft is het Parlement daarbij een cruciale partner.</p>
      <p sl="de">Onze uitgangspositie is ronduit lastig te noemen. We hebben een interne markt die nog altijd niet voltooid is. Deze vormt al twaalf jaar lang het wettelijk kader voor elektriciteit en gas, maar hij is nog niet gerealiseerd in de praktijk. Wij hebben nog altijd deelmarkten en regionale grenzen en moeten alles in het werk stellen om ervoor te zorgen dat de interne markt de komende vijf jaar ook voor bedrijven en consumenten wordt geïmplementeerd, teneinde meer concurrentie en transparantie te bewerkstelligen.</p>
      <p sl="de">We hebben op de tweede plaats een evident gebrek aan infrastructuur. Als u kijkt naar de aanwezige basisvoorzieningen van de interne markt voor andere producten, goederen en diensten – wegen, spoorwegen, luchtwegen, de digitale wereld, waterwegen – dan ziet u dat wij nog ver verwijderd zijn van dat wat wij nodig hebben op het gebied van infrastructuur voor het transport van energie, met name gas en elektriciteit, om onze Europese doelstellingen voor het energiebeleid te bereiken, te weten versterking van de energiezekerheid, solidariteit, concurrentie en consumentenbelangen. Wij moeten de komende twee decennia inhalen wat de afgelopen twee eeuwen op het gebied van wegen en spoorwegen en de afgelopen tien jaar binnen de digitale wereld is opgebouwd. Dat heeft te maken met acceptatie onder de burgers en transparantie. Wij hebben transparantie nodig om meer acceptatie voor de bouw van infrastructuur voor elektriciteit en gas te bereiken en we hebben voldoende financiële middelen nodig, die op de eerste plaats door middel van de energieprijs door de consument beschikbaar moeten worden gesteld, maar die daar waar Europese belangen spelen, ook een publieke verantwoordelijkheid van de Europese begroting zijn.</p>
      <p sl="de">We hebben op de derde plaats een grotendeels onbenut potentieel op het gebied van energie-efficiëntie. Wie net als wij afhankelijk is van importen en tegelijkertijd vooruitgang wil boeken op het gebied van duurzaamheid, klimaatbescherming en milieubescherming, die moet tegen energieverspilling zijn en het voortouw nemen met doelgerichte energie-initiatieven, energiebesparing en een grotere energie-efficiëntie in de publieke, industriële en particuliere sector. Energie-efficiëntie zal daarom voor ons beiden het volgende agendapunt zijn. Ik zie met grote belangstelling uit naar het initiatiefverslag van het Parlement, dat nagenoeg is afgerond en op basis waarvan onze strategie voor energie-efficiëntie volgend voorjaar aan het publiek, aan u en aan de Raad zal worden gepresenteerd.</p>
      <p sl="de">Een ander onderdeel van onze strategie is de kwestie betaalbare energie. Het Belgisch voorzitterschap van de Raad wijst er terecht op dat met name elektriciteit een tweedeling van de samenleving kan veroorzaken doordat energie duurder wordt en daardoor niet meer voor iedereen beschikbaar is. Dat betekent dat wij energiezekerheid in onze strategieën moeten uitbreiden met de kwestie van betaalbare energie voor bedrijven en arbeidsplaatsen en voor particuliere huishoudens. Onderzoek is een ander belangrijk aspect. Europa kan niet alles voor zijn rekening nemen, maar energieonderzoek kan een zwaartepunt voor de Europese begroting de komende jaren zijn, evenals voor een partnerschap tussen overheid en bedrijven die onderzoek doen.</p>
      <p sl="de">Dan is er nog de kwestie van externe betrekkingen, de externe dimensie: mevrouw Kolarska-Bobińska heeft daar reeds op gewezen. We hebben een gemeenschappelijke, afgestemde Europese strategie nodig in ons externe energiebeleid als het gaat om de grote belangen van Europa. Wij zijn nog altijd de grootste energiemarkt wat betreft consumptie, vóór China en de Verenigde Staten. Als wij onze inkoopmacht en onze strategieën voor de infrastructuur bundelen, dan hebben wij het voor het zeggen. Als het oude principe van ‘verdeel en heers’ wordt gehanteerd, wordt het voor anderen eenvoudiger om het tegen ons op te nemen. Dat willen we niet. In die zin wil ik u hartelijk danken voor uw veelzijdige en intelligente bijdragen en voor uw verslag. Dat zal voor mij een gids zijn bij mijn verdere werkzaamheden aan onze strategie, die wij uiteindelijk aan de Europese Raad gaan voorleggen.</p>
      <a text="(Applaus)"/>
    </intervention>
    <intervention id="3-267" speaker_id="28390" name="Pilar del Castillo Vera" is_mep="True" mode="spoken">
      <p sl="es">namens de PPE-Fractie . – Mijnheer de Voorzitter, mijnheer de commissaris, ik wil graag in de eerste plaats de rapporteur bedanken voor haar uitstekende werk. Haar verslag is, uiteraard, even ambitieus als uitgebreid en is het resultaat, dat moet ik wel zeggen, van lastig, maar succesvol overleg dat ertoe heeft geleid dat de Commissie industrie, onderzoek en energie het vrijwel unaniem heeft goedgekeurd.</p>
      <p sl="es">Om op dit onderwerp door te gaan: ik wil graag iets aan de orde stellen wat wij allemaal weten, maar wat best nog eens mag worden gezegd, namelijk dat de Europese energiesituatie alles behalve optimaal is. Niet alleen zijn wij steeds meer afhankelijk van de import van energie van buiten Europa, maar wij moeten ook enorme investeringen doen die van belang zijn voor onze energie-infrastructuren, terwijl Europa nog steeds met de gevolgen van de crisis kampt. En daar komt nog bij dat wij nog steeds niet onze eigen energiewetgeving ten uitvoer hebben kunnen leggen.</p>
      <p sl="es">In deze zittingsperiode beschikken wij over een instrument dat we tijdens de vorige periode niet hadden. Het Verdrag van Lissabon biedt ons niet alleen een aantal duidelijke doelstellingen, zoals de interne energiemarkt, continuïteit van de voorziening en de bevordering van energienetwerken, maar biedt de Europese Unie tevens een juridisch kader en een solide rechtsgrondslag (artikel 194) om op te treden op het gebied van energiebeleid.</p>
      <p sl="es">In dit nieuwe kader waarin dit debat plaatsvindt, verzoek ik alle leden dit verslag te steunen, omdat het een serie maatregelen voorstelt om de energievoorziening veilig te stellen en de bestaande wetgeving en programma’s ten volle ten uitvoer te leggen. Het legt tevens de nadruk op de noodzaak te investeren in onderzoek, bevordert de ontwikkeling van de pan-Europese energienetwerken en geeft terecht prioriteit aan de oprichting van een interne energiemarkt.</p>
      <p sl="es">Hartelijk dank en ik verzoek u allen dit verslag morgen te steunen.</p>
    </intervention>
    <intervention id="3-268" speaker_id="96672" name="Marita Ulvskog" is_mep="True" mode="spoken">
      <p sl="sv">namens de S&amp;D-Fractie . – Mijnheer de Voorzitter, ik wil eerst en vooral de rapporteur, mevrouw Kolarska-Bobińska, bedanken voor de uitstekende en open samenwerking. Voor mij als sociaaldemocrate was het belangrijk om te streven naar een energiebeleid en een energievoorzieningsstrategie met een duidelijk consumentenperspectief die voor transparantie op de energiehandelsmarkt zorgen en verzekeren dat de klimaatcrisis gevolgen heeft voor onze besluiten inzake omschakeling naar hernieuwbare, duurzame en zekere energiebronnen en -systemen. Wat dat betreft, hebben we ook een zekere vooruitgang geboekt, wat mij plezier doet. We hebben nu betere en duidelijkere formuleringen met betrekking tot de consumentenrechten en, zoals de commissaris zei, met betrekking tot het recht om energie te kopen tegen billijke prijzen zodat huishoudens het zich kunnen veroorloven. Er moet iets worden gedaan aan energiearmoede. De formuleringen met betrekking tot de klimaatkwestie zijn ook duidelijker geworden, ook al hebben we in dat opzicht nog heel wat werk voor de boeg.</p>
      <p sl="sv">Voor mij is het ook belangrijk dat de verantwoordelijkheid van de lidstaten met betrekking tot bijvoorbeeld de energiemix duidelijk in de strategie wordt vermeld. De grootste teleurstelling is dat het verslag geen bindende doelstellingen inzake energiebesparing en -efficiëntie bevat – dat is jammer. De lidstaten zullen de doelstelling van 20 procent vermoedelijk niet halen, wat naar onze maatstaven gemeten een grote mislukking is. Energiebesparingen zijn namelijk een van de beste manieren om minder afhankelijk te worden van ingevoerde brandstoffen, om de concurrentiekracht te versterken en om banen te creëren. Dat is een kwestie waar we als Parlement in een andere samenhang op zullen terugkomen, en dan hopen we op sterke steun van het hele Parlement en van de Commissie.</p>
    </intervention>
    <intervention id="3-269" speaker_id="96710" name="Jens Rohde" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, ik wil graag in de eerste plaats mevrouw Kolarska-Bobińska bedanken voor en gelukwensen met haar uitstekende verslag en daarna wil ik graag even een verhaaltje uit de echte wereld vertellen. Tien jaar geleden produceerde China geen enkele windmolen; nu is in China een van de tien grootste windenergiebedrijven ter wereld gevestigd. Over twee jaar verwachten ze dat ze twee bedrijven in de top vijf hebben. Tien jaar geleden was er niets. Nu neemt China 50 procent van de gehele windenergieproductie in de wereld voor zijn rekening. China is in beweging, en in rap tempo.</p>
      <p sl="en">In het licht hiervan moet ik helaas zeggen dat de nieuwe energiestrategie van de Commissie gekenmerkt wordt door een teleurstellend gebrek aan ambitie voor een groenere toekomst. We hebben behoefte aan een ambitieuze energiestrategie voor Europa, niet alleen via een resolutie van de VN-Klimaatconferentie COP 16, die toch door niemand wordt gelezen. We moeten ambitieuze, concrete beleidsdoelstellingen in Europa doorvoeren. ‘Wanneer het moment daar is, kunnen we ambitieus worden’ lijkt wel de strategie van de Raad en de Commissie. Het moment is daar en we kunnen niet achterover leunen en pas in actie komen wanneer er een grote, internationale, bindende overeenkomst is.</p>
      <p sl="en">Als we een energiestrategie willen die iets doet voor het klimaat, de groei en de werkgelegenheid, dan hebben we behoefte aan een ambitieuze, op de markt gebaseerde aanpak, zodat we het marktmechanisme in ons voordeel kunnen aanwenden. Het is aan ons om de markt te activeren, om de pioniers te laten zien wat we willen, zodat zij dat voor ons kunnen realiseren. Daarom wil de ALDE-Fractie dat de EU een CO2 -reductiedoelstelling van 30 procent nastreeft. De koolstofmarkt, het voornaamste mechanisme voor onze CO2 -reductie en groene investeringen, werkt niet. Hij wordt overspoeld met quota en de prijs is te laag, waardoor er geen prikkels zijn om in groene technologieën te investeren. Wij zijn van mening dat de EU deze stap moet zetten omwille van onze economische groei, het klimaat en de energiezekerheid. Kom op, Europa, kom op, Commissie, voeg de daad bij het woord.</p>
      <a text="(Applaus)"/>
    </intervention>
    <intervention id="3-270" speaker_id="4432" name="Claude Turmes" is_mep="True" mode="spoken">
      <p sl="en">namens de Verts/ALE-Fractie . – Mijnheer de Voorzitter, ik wil graag eerst mijn dank, en de dank van mijn fractie, uitspreken voor het werk dat Lena Kolarska-Bobińska en alle schaduwrapporteurs hebben verricht. Het was waarschijnlijk niet gemakkelijk om ons allen – als schapen die moeten worden samengedreven – bij elkaar te brengen, maar u hebt het voor elkaar gekregen.</p>
      <p sl="en">Mijn eerste boodschap is: implementeren, implementeren, implementeren. We hebben geen nieuw energiebeleid nodig. We moeten het klimaatpakket, het derde energiepakket en de zekerheid van de gasvoorziening implementeren. En daaraan moeten we gerichte beleidsmaatregelen koppelen. U had het over energie-efficiëntie. Dat is cruciaal en we kijken uit naar het verslag van de heer Bendtsen, waarin nader op dat onderwerp wordt ingegaan.</p>
      <p sl="en">Mijn tweede boodschap betreft de interne markt. Commissaris, ik vind dat u een uitstekende prestatie hebt geleverd ten aanzien van het infrastructuurpakket, maar ik hoop dat het concurrentiebeleid niet zal worden afgezwakt. We hebben ons de afgelopen vijf jaar goed geweerd tegen marktoverheersing en dit moet een belangrijk aandachtspunt van ons Europese energiebeleid blijven.</p>
      <p sl="en">Wat hernieuwbare energiebronnen betreft is ons verslag zeer duidelijk en zijn uw EU-strategie en de energiestrategie tot 2020 zeer vaag. Jens Rohde heeft gelijk. In de komende tien jaar zal 70 procent van alle energie-investeringen in Europa een investering in hernieuwbare energiebronnen zijn. Van alle energietechnologieën is de technologie voor hernieuwbare energiebronnen onze grootste exportmarkt. Ik denk niet dat het een goed signaal is om de rol van hernieuwbare energiebronnen in the EU 2020-strategie af te zwakken. We hebben een apart hoofdstuk nodig voor wat de grootste investeringen in de komende tien jaar zullen zijn.</p>
      <p sl="en">Wij zijn in ons verslag ook veel voorzichtiger als het gaat om het heropenen van de discussie over nationale regelingen en andere regelingen. De regeringen willen nationale steunregelingen en we moeten de discussie daarover buiten dit debat houden.</p>
      <p sl="en">Gas zal in de toekomst belangrijk zijn, evenals olie. Ik heb twee concrete vragen voor u. De eerste is welke rol er volgens u in de komende tien jaar op de energiemarkt is weggelegd voor gas. De tweede vraag is deze: tijdens uw persconferentie was u zeer duidelijk over de oliepiek en ook over het risico dat er een prijs van 200 dollar per vat wordt bereikt, dus hoe past dit in het vervoersbeleid op Commissieniveau?</p>
    </intervention>
    <intervention id="3-271" speaker_id="28358" name="Konrad Szymański" is_mep="True" mode="spoken">
      <p sl="pl">namens de ECR-Fractie . – Mijnheer de Voorzitter, ik sluit mij natuurlijk aan bij de dankbetuigingen aan de rapporteur voor de bijzonder goede samenwerking bij de samenstelling van dit erg moeilijke verslag. De belangrijkste uitdagingen voor het Europese energiebeleid worden erin benadrukt. Ik denk dat de Unie vooral de clausules tegen marktwerking in overeenkomsten met derde landen moet bestrijden. Dat is namelijk een van de grootste obstakels.</p>
      <p sl="pl">Het is vooral Rusland dat beperkingen oplegt bij de toegang tot de pijpleidingen en dat de wederuitvoer verbiedt. Daarmee wordt het eigendomsrecht van Europese bedrijven beperkt met betrekking tot gas dat al is aangeschaft. Dat was de situatie in het Poolse contract waarmee de commissaris goed bekend is. Het Russische beleid is erop gericht om de monopoliepositie op de gasmarkt zo lang mogelijk vast te houden. Het monopolie van Gazprom in Midden-Europa wordt in stand gehouden ten koste van de interne markt, de concurrentie en uiteindelijk ten koste van de consumentenrechten. In dergelijke gevallen moet de Unie bijzonder vastberaden optreden, zonder daarbij de diplomatieke factor uit te sluiten. Hierbij kan ook een rol weggelegd zijn voor de hoge vertegenwoordiger van de Unie voor buitenlandse zaken en veiligheidsbeleid. Anders is onze reactie eenvoudigweg onevenwichtig.</p>
      <p sl="pl">De EU-diplomatie moet in ieder geval meer aandacht besteden aan de grondstoffenproblematiek, een thema dat steeds belangrijker wordt en een grote uitdaging betekent voor onze diensten, zeker als we de bevoegdheden van het EU-handelsbeleid in aanmerking nemen. In ons energiebeleid moeten we absoluut alle mogelijke steun verlenen aan moderne technologieën, installaties voor vloeibaar gemaakt gas, geothermische energie en schaliegas. We kunnen het ons niet veroorloven om zomaar te stoppen met steenkool, zolang de zekerheid en diversificatie van de gasvoorziening niet gewaarborgd is. Onze afhankelijkheid van gas wordt anders alleen maar groter, zeker in Oost-Europa, waar steenkool nog steeds een bijzonder belangrijke rol speelt.</p>
      <p sl="pl">Tot slot denk ik dat het de moeite waard is om te wijzen op een zeker institutioneel probleem. Alle zaken die in het verslag van mevrouw Kolarska-Bobińska aan de orde zijn gesteld, zijn door de Commissie nauwelijks verwerkt in haar mededeling. Het lijkt er op dat die is opgesteld zonder rekening te houden met het standpunt van het Parlement. Dit is een bijzonder ongelukkige samenloop van omstandigheden, het proces is erg slecht verlopen. Ik vind dat dit niet meer op deze manier mag gebeuren.</p>
    </intervention>
    <intervention id="3-272" speaker_id="96660" name="Niki Tzavela" is_mep="True" mode="spoken">
      <p sl="el">namens de EFD-Fractie. – Mijnheer de Voorzitter, ik wil mevrouw Bobińska van harte gelukwensen met haar moeite en het uitstekende werk dat zij heeft verricht. Daar hier vrij ambitieuze doelstellingen werden genoemd – en collega Turmes heeft herhaaldelijk gesproken over de toepassing – zou ik graag willen dat wij allemaal ook de Commissie gelukwensten met haar laatste mededeling van november, waarin zij spreekt over de vraagstukken in verband met de energiestrategie. Voor het eerst zien wij een realistische strategie. De Commissie spreekt op concrete en duidelijke wijze over de moeilijkheden; zij bakent deze af, zegt welke ze zijn en welke problemen de verwezenlijking van onze doelstellingen in de weg staan.</p>
      <p sl="el">Daar u, mijnheer de commissaris, ons een realistische uiteenzetting van het strategisch energiebeleid geeft – waar ik volledig achter sta – wil ik een praktische en realistische oplossing voorstellen met betrekking tot de zuidelijke corridor. Wij hebben twee kleine pijpleidingen: de ITGI en de TAP. Deze zijn klaar voor gebruik. U kunt deze inzetten. Nabucco is een groot maar ook ingewikkeld project en zou vertraging kunnen oplopen. Gaat u daarom aan de slag met deze twee kleine pijpleidingen.</p>
    </intervention>
    <intervention id="3-273" speaker_id="34254" name="Dimitar Stoyanov" is_mep="True" mode="spoken">
      <p sl="bg">Mijnheer de Voorzitter, ik wil graag mijn steun uitspreken voor het verslag, met name voor het laatste deel ervan, waarin wordt opgeroepen de belangen van burgers zwaarder te laten wegen dan politieke argumenten.</p>
      <p sl="bg">De reden hiervoor kan ik verduidelijken middels een heel simpel voorbeeld. Op dit moment worden twee grote projecten ontwikkeld: South Stream en Nabucco. Er zijn enkele radicale facties in Bulgarije die zeggen dat deze projecten onderling onverenigbaar zijn. Het is bijna zo dat er óf voor South Stream óf voor Nabucco moet worden gekozen. Ik ben van mening dat concurrentie tussen deze twee projecten de enige manier is om veilige en betaalbare energie te waarborgen voor de burgers van Europa.</p>
      <p sl="bg">Een ander zeer belangrijk thema, dat we niet over het hoofd mogen zien, is kernenergie en de ontwikkeling daarvan in relatie tot de politisering van deze kwestie. Ik breng dit ter sprake omdat het besluit om de reactoren van de Kozloduy-centrale in Bulgarije te sluiten een politiek besluit was. In plaats van miljarden euro’s met de centrale te verdienen, waarvan een deel zelfs in de EU-begroting zou kunnen worden opgenomen, moeten de lidstaten nu compensatie betalen vanwege de politieke beslissing om deze reactoren te sluiten.</p>
      <p sl="bg">Los hiervan hebben we recentelijk gemerkt dat er nogal wat hysterie is rondom het thema kerncentrales. Ik wil u dringend verzoeken op te treden tegen die activistische organisaties, door middel van onpartijdige maatregelen, met name omdat zij geen enkel alternatief bieden. Kernenergie is feitelijk dé optie waarmee we ook voor veilige en goedkope energie kunnen zorgen.</p>
    </intervention>
    <intervention id="3-274" speaker_id="28225" name="Herbert Reul" is_mep="True" mode="spoken">
      <p sl="de">Mijnheer de Voorzitter, mijnheer Oettinger, dames en heren, ook ik wil mevrouw Kolarska-Bobińska danken voor haar uitstekende en intensieve werk. Door mijn dank uit te spreken, steun ik tevens het verslag, in tegenstelling tot enkele collega’s, die het verslag weliswaar loven, maar met een aantal cruciale amendementen morgen een poging gaan doen om enkele passages drastisch te wijzigen. Om die reden wil ik ingaan op het meermaals herhaalde dringende verzoek dat wij ambitieuzer moeten zijn. Ik weet niet zeker of hetgeen wordt voorgesteld ambitieus is of dat het overtrokken is.</p>
      <p sl="de">Ik ben mevrouw Kolarska-Bobińska bijzonder dankbaar dat zij een realistisch beleid heeft gepresenteerd, want dat is wat er van ons wordt verlangd in tijden van economische en financiële crisis. We moeten geen nieuwe dromen ontvouwen, maar iets voorleggen waarbij we binnen een, twee, drie of vier jaar kunnen bewijzen dat we het hebben verwezenlijkt.</p>
      <p sl="de">Ik ben haar bijzonder dankbaar dat zij heeft gewezen op het belang van de energiemix en op de verantwoordelijkheid van de lidstaten, die vervolgens zelf moeten beslissen wat ze willen. Wij zullen hun niet voorschrijven dat er slechts één perspectief is, en wel hernieuwbare energie. Het perspectief omvat hernieuwbare energie, steenkool, olie, gas, kernenergie en ook kernfusie. Het zou mij deugd doen als alles wat mevrouw Kolarska-Bobińska heeft geschreven en wat de steun van een grote meerderheid heeft ontvangen, daadwerkelijk behouden blijft.</p>
      <p sl="de">Zij heeft gewezen op de kwestie van de financiële verantwoordelijkheid, op de noodzaak om infrastructuur te ontwikkelen en tot stand te brengen en om dit niet simpelweg te eisen en te zeggen dat het geld maar ergens vandaan moet komen. Zij heeft tevens gewezen op de verantwoordelijkheid van ondernemingen.</p>
      <p sl="de">Daarmee komen we bij de interne markt. In verband daarmee moeten we niet om een nieuw pakket en nieuwe wetgeving roepen. Wij moeten daarentegen aandringen op implementatie en beoordeling en we moeten realistisch zijn, zodat de normen die wij hebben gesteld daadwerkelijk in praktijk worden gebracht. Niet in de laatste plaats mogen wij niet er steeds maar weer een schepje bovenop doen om ons vervolgens uiteindelijk te verbazen als de energieprijzen zo hoog worden dat de burgers deze niet langer kunnen betalen. Is het ambitieus of is het onverantwoord om simpelweg steeds maar weer met nieuwe dingen te komen, de kosten te verhogen en dan te klagen over energiearmoede onder de burgers?</p>
      <p sl="de">Zo nu en dan is het debat uitsluitend gericht op het bedrijfsleven, maar dit zal de burgers de komende maanden en jaren hard treffen. Ik zou willen dat we bij menig debat vooraf bedenken wat het eindresultaat zal zijn.</p>
    </intervention>
    <intervention id="3-275" speaker_id="28349" name="Teresa Riera Madurell" is_mep="True" mode="spoken">
      <p sl="es">Mijnheer de Voorzitter, mijnheer de commissaris, allereerst wil ik graag mevrouw Kolarska-Bobińska evenals de schaduwrapporteur van mijn fractie, mevrouw Ulvskog, en de overige rapporteurs feliciteren met hun uitstekende werk.</p>
      <p sl="es">Gezien zijn strategische karakter is dit een uitgebreid verslag, dat op gedetailleerde wijze ingaat op de verschillende aspecten van het energiebeleid van de Unie, door de strategie op te bouwen op basis van de belangrijke voorschriften die wij in de afgelopen jaren hebben goedgekeurd. In de korte spreektijd die ik heb, wil ik graag twee zeer belangrijke aspecten van dit verslag benadrukken: interconnecties en belasting.</p>
      <p sl="es">Op dit moment is het van groot belang de wettelijke en financiële regelingen die wij tot onze beschikking hebben, gericht toe te passen, teneinde de zwakke schakels van de trans-Europese energienetwerken tijdig (dit is erg belangrijk) te versterken.</p>
      <p sl="es">Wat de belasting betreft, ben ik van mening dat, om efficiëntie, energiebesparing en hernieuwbare energiebronnen tot de vastgestelde niveaus te brengen, niet alleen specifieke belastingmaatregelen nodig zijn, maar tevens fiscale stimulansen in de vorm van passende aftrekposten of ontheffingen.</p>
    </intervention>
    <intervention id="3-276" speaker_id="28127" name="Lena Ek" is_mep="True" mode="spoken">
      <p sl="en">Mijnheer de Voorzitter, we hebben enorme problemen met de energiemarkt en het distributienet in Europa, en dan heb ik het nog niet over het feit dat de energieproductie voornamelijk gebaseerd is op fossiele bronnen. Als iemand zegt ‘implementeren, implementeren, implementeren’, zeg ik ‘focussen, focussen, focussen’ en ik zal enkele voorbeelden geven.</p>
      <p sl="en">We hebben nog steeds een financieringstekort van 50 procent voor het strategisch plan voor energietechnologie, ofwel het SET-plan. We voeren begrotingsonderhandelingen die een heel andere richting opgaan dan deze energiestrategie. We moesten ons – excuses voor het woord, ik wil niet uit het Parlement verwijderd – rot vechten voor het Europees economisch herstelplan, energie-efficiëntie en alternatieve brandstoffen, en op onderzoeksgebied hebben we hetzelfde probleem.</p>
      <p sl="en">In dezelfde week waarin we debatteren over iets wat – ik geef het toe, commissaris – ten dele een goede strategie is, stemmen we over een verslag over de subsidie op steenkool waarin staat dat Spanje steenkool subsidieert in een niet-concurrerende steenkoolmarkt ten bedrage van 50 000 euro per baan, terwijl het gemiddelde 17 000 euro per baan is. Hoe kunnen we concurrerend en modern zijn als we dit soort beslissingen nemen? Zoiets ondermijnt de gehele strategie.</p>
    </intervention>
    <intervention id="3-277" speaker_id="96654" name="Jaroslav Paška" is_mep="True" mode="spoken">
      <p sl="sk">We hebben uit de gebeurtenissen van de afgelopen jaren rond de onderbreking van de gasleveranties uit de Oekraïne en de omvangrijke stroomuitval in meerdere lidstaten van de Europese Unie kunnen leren dat ons energiestelsel over onvoldoende reserves beschikt om crisissituaties het hoofd te bieden. Bovendien is duidelijk geworden dat er voor de uitbouw van het stelsel omvangrijke investeringen nodig zijn en dat het nodig is om bij de besluitvorming ten aanzien van de wijzigingen aan het stelsel op weloverwogen en gecoördineerde wijze te werk te gaan, om ervoor te zorgen dat de geïnvesteerde middelen zo doeltreffend mogelijk worden aangewend.</p>
      <p sl="sk">In onderhavige verslag wordt daar zeer uitgebreid op ingegaan door welhaast alle aspecten te behandelen waarmee bij het oplossen van de energieproblemen rekening moet worden gehouden; van wetgeving en bevoegdheden via het handelsrecht tot de modernisering van netwerken en de financiering daarvan.</p>
      <p sl="sk">Naast de veiligstelling van de energietoevoer en de ondersteuning van onderzoek en ontwikkeling, wordt er aandacht besteed aan de noodzaak tot grotere energiezuinigheid en toepassing van hernieuwbare energiebronnen. Het onderhavige verslag is gezien de compleetheid en ook de evenwichtigheid ervan mijns inziens een goed uitgangspunt voor verdere werkzaamheden ter verbetering van het Europees energiestelsel.</p>
    </intervention>
    <intervention id="3-278" speaker_id="96705" name="Bendt Bendtsen" is_mep="True" mode="spoken">
      <p sl="da">Mijnheer de Voorzitter, ten eerste wil ik de rapporteur danken voor haar uitstekende werk en het zeer evenwichtige verslag. Er bestaat geen twijfel over dat er een toenemende behoefte is aan een nieuwe energiestrategie voor Europa; ook Europese bedrijven zijn zich daarvan bewust. We worden steeds meer afhankelijk van gas uit Rusland en olie uit het Midden-Oosten. De energiestrategie is enerzijds deel gaan uitmaken van het buitenlands en veiligheidsbeleid van Europa en is anderzijds ook een kwestie van energievoorzieningszekerheid. De besluiten die wij in Europa nemen, zijn van doorslaggevend belang voor ons concurrentievermogen. Er is behoefte aan omvangrijke investeringen in de toekomst, zodat een volledige en samenhangende interne markt wordt bereikt, en tevens is er behoefte aan omvangrijke investeringen in energie-efficiëntie. Wat we besparen, is als eerste verdiend. Ook is energie-efficiëntie de goedkoopste manier om de CO2 -emissies terug te brengen.</p>
      <p sl="da">Ik wil graag de commissaris, de heer Oettinger, danken voor zijn opmerkingen vandaag over energie-efficiëntie. Wat betreft energie-efficiëntie, ongeacht of de doelstellingen al dan niet bindend zijn, ben ik tevreden met de mededeling van de Commissie, die een opsomming bevat van een groot aantal gebieden waar we meer kunnen doen. Verder sta ik open voor het voorstel om de Commissie meer macht te geven om de nationale actieplannen af te wijzen, indien ze niet toereikend zijn om onze doelstelling van 20 procent in 2020 te bereiken.</p>
      <p sl="da">Daar komt bij dat de Verenigde Staten en China enorm veel investeren op het gebied van energie-efficiëntie. Iedereen is zich ervan bewust dat de prijs van energie in de toekomst zal stijgen en Europa is momenteel niet in staat om op wereldniveau te concurreren. Daarom zijn we genoodzaakt om, met behulp van verstandige investeringen in energie-efficiëntie, infrastructuur, intelligente netwerken en dergelijke, onze bedrijven de mogelijkheden te geven om hun concurrentievermogen te vergroten. De bijkomende winst zal bestaan uit nieuwe banen en innovatieve bedrijven in een Europa dat momenteel duizenden arbeidsplaatsen kwijtraakt.</p>
    </intervention>
    <intervention id="3-279" speaker_id="97025" name="Ivari Padar" is_mep="True" mode="spoken">
      <p sl="et">Mijnheer de Voorzitter, ik wil de rapporteur en collega’s complimenteren met dit geslaagde verslag. De creatie van een pan-Europese energiemarkt is in het belang van alle Europeanen. Bij het openstellen van de energiemarkten hebben wij echter de kwesties van transparantie en alomvattendheid van de markt over het hoofd gezien.</p>
      <p sl="et">Ik maak mij zorgen over het feit dat, terwijl honderden miljarden euro aan elektriciteit, gas en CO2 -emissiequota op de markten van eigenaar wisselen, er een duidelijk gebrek aan toezicht en wetgeving bestaat. Ik verwelkom daarom het initiatief van de Europese Commissie om dit vacuüm te vullen. Ik hoop dat de mededeling van de Commissie, die binnenkort wordt aangenomen, zich vooral richt op consumentenbescherming en een duidelijk pan-Europees reguleringskader opstelt, dat ondubbelzinnige regels en definities invoert om handel met voorkennis en marktmanipulatie te voorkomen en de liquiditeit van de markten te vergroten.</p>
      <p sl="et">Ik ben van mening dat het Agentschap voor de samenwerking tussen energieregulators (ACER), dat is opgericht met het derde pakket betreffende de interne markt, toezicht moet houden op de handel in elektriciteit, gas en emissies en ik stel voor dat de lidstaten het toezicht op deze drie markten aan één regulator overlaten.</p>
    </intervention>
    <intervention id="3-280" speaker_id="28477" name="Fiona Hall" is_mep="True" mode="spoken">
      <p sl="en">Mijnheer de Voorzitter, ik ben blij dat in de energiestrategie Europa-2020 van de Commissie wordt verwezen naar de huidige evaluatie van de impact van indirecte wijziging van het bodemgebruik. Het is van groot belang dat de Commissie haar verplichting nakomt om aan het einde van dit jaar met een voorstel hiervoor te komen, niet alleen om de wijdverbreide maatschappelijke ongerustheid te temperen over het punt dat sommige biobrandstoffen die momenteel op de markt zijn mogelijk niet tot een nettoreductie van de uitstoot van broeikasgassen leiden, maar ook in het belang van de sector, die innovatieve processen ontwikkelt waarvan de toegevoegde waarde erkenning verdient.</p>
      <p sl="en">Wat de kwestie van de energiezekerheid betreft wil ik de Commissie ook vragen om nog eens na te denken over haar opmerkingen over de harmonisatie van nationale steunregelingen voor hernieuwbare energiebronnen. Ik ben een voorstander van actie op Europees niveau wanneer het toegevoegde waarde heeft, maar de lidstaten hebben nog maar kort geleden hun nationale actieplannen voor duurzame energie gepresenteerd en zijn bezig deze uit te voeren; hier zou harmonisatie doorschieten.</p>
    </intervention>
    <intervention id="3-281" speaker_id="96867" name="Maria Da Graça Carvalho" is_mep="True" mode="spoken">
      <p sl="pt">Mijnheer de Voorzitter, commissaris, ik wil om te beginnen de rapporteur feliciteren met dit uitstekende verslag. De energiesector is de aanjager van economische groei. Europa heeft sinds 2008 een strategie voor energie en voor de bestrijding van klimaatverandering. Het is van groot belang dat deze strategie wordt geïmplementeerd. Maar dankzij het Verdrag van Lissabon kunnen we nog verder gaan, omdat daarmee de weg geopend is voor de vorming van een echte Europese Energiegemeenschap.</p>
      <p sl="pt">We moeten de interne energiemarkt verder uitbouwen, netwerken opbouwen en met elkaar verbinden, de energiezekerheid en -solidariteit waarborgen en de consument centraal stellen bij onze afwegingen. We moeten dringend de financiering opvoeren en de instrumenten en programma’s verder ontwikkelen ter bevordering van energie-efficiëntie. Wetenschappelijk onderzoek en technologie spelen een centrale rol bij het bereiken van deze doelstellingen.</p>
      <p sl="pt">Ik ben dan ook blij met de verschillende Europese industriële initiatieven die in het kader van het strategisch plan voor energietechnologie (het SET-plan) gelanceerd zijn en ik roep de Commissie op, ook de overige initiatieven uit te voeren. Onderzoek en ontwikkeling op het gebied van energietechnologische innovatie moeten ook een centrale prioriteit vormen binnen het achtste kaderprogramma. Het is dan ook van groot belang dat er voldoende middelen beschikbaar komen voor de ontwikkeling van schone en duurzame technologieën. Alleen op die manier zullen we het concurrentievermogen van onze industrie kunnen handhaven, economische groei stimuleren en werkgelegenheid scheppen.</p>
    </intervention>
    <intervention id="3-282" speaker_id="5729" name="Kathleen Van Brempt" is_mep="True" mode="spoken">
      <p sl="nl">Voorzitter, het woord dat hier vandaag het meest gevallen is tot nu toe is het woord strategie. Terecht. We verwelkomen dan ook de strategie van de Commissie. Toch zijn we een beetje ontgoocheld, commissaris, over de strategie, want een goede strategie betekent een goede analyse maken, die te maken heeft met de bevoorradingsproblemen, die vooral te maken heeft met de ecologische problemen én met de sociale problemen. En vanuit die strategie stellen we dan prioriteiten. En ik hecht heel veel belang aan het woord ‘prioriteit’, want dat betekent dat je een rangorde maakt. Voorop in de rangorde staat energie-efficiëntie. U hebt er wel naar verwezen, maar waarom is het toch zo moeilijk, als we energie-efficiëntie zo belangrijk vinden, om doelstellingen te formuleren die we willen afdwingen in onze lidstaten. Dat is cruciaal. We weten dat het werkt, en het is een manier om te komen waar we moeten komen. Dus ik wil de commissaris vragen om deze prioriteit toch op te nemen. En als u een voorbereiding maakt voor de grote top in februari, om die ook echt voor te leggen.</p>
    </intervention>
    <intervention id="3-283" speaker_id="28291" name="Romana Jordan Cizelj" is_mep="True" mode="spoken">
      <p sl="sl">Mijnheer de Voorzitter, commissaris, vandaag nemen wij een besluit over de koers van de ontwikkeling van energie tot aan het jaar 2020, maar deze periode is veel te kort. Het duurt jaren om energievoorzieningen op te zetten. Ook het opbouwen van netwerken en elektriciteitscentrales vergt nogal wat tijd. De levensduur van dergelijke installaties is tientallen jaren. Om die reden hebben investeerders betrekkelijk stabiele richtsnoeren voor een aanmerkelijk langere periode nodig. Als wij onze doelen met betrekking tot klimaatverandering en hernieuwbare energie willen verwezenlijken, moeten we een beleidsraamwerk ontwikkelen dat veel verder de toekomst in gaat. We hebben een strategiedocument voor de ontwikkeling van energie tot ten minste 2050 nodig.</p>
      <p sl="sl">Kernenergie wordt steeds meer een van de energiebronnen van de toekomst en ik zou derhalve drie taken eruit willen lichten die ons mijns inziens in dat verband op Europees niveau te wachten staan. Ten eerste moeten we wetgevingsmaatregelen nemen om een veilige ontmanteling van kerncentrales en verwijdering van radioactief afval volgens het ‘vervuiler betaalt’-beginsel te waarborgen.</p>
      <p sl="sl">Ten tweede moeten we er door middel van doeltreffende en transparante procedures voor zorgen dat nieuwe elektriciteitscentrales worden gebouwd volgens de hoogst mogelijke veiligheidsnormen. Dat kunnen we doen door minimumnormen in te voeren voor de goedkeuring en bevestiging van ontwerpen van nieuwe kerncentrales. Bovendien moeten we overwegen om nieuwe soorten kerncentrales op Europees niveau een vergunning te verlenen. Mede daardoor zouden we kunnen profiteren van de gebundelde kennis en landen kunnen helpen die nu pas beginnen met kernenergie en landen met uiteindelijk betrekkelijk kleine overheidsinstanties.</p>
      <p sl="sl">Ten derde moeten we het besluitvormingsproces met betrekking tot nucleaire vraagstukken democratischer gestalte geven. Kernenergie is slechts een van de vele mogelijke energiebronnen en besluitvormingsprocedures moeten derhalve gelijk zijn aan die voor steenkool, hernieuwbare energie, gas en olie. Het Europees Parlement moet medebeslissingsbevoegdheid krijgen. We hoeven het Euratom-Verdrag niet te herzien, aangezien dit door middel van een interinstitutionele overeenkomst kan worden bewerkstelligd.</p>
    </intervention>
    <intervention id="3-284" speaker_id="28379" name="Adam Gierek" is_mep="True" mode="spoken">
      <p sl="pl">Mijnheer de Voorzitter, energie maakt ongeveer 40 procent uit van de productiekosten, arbeid slechts 15 procent, maar de productie van grondstoffen voor het opwekken van energie kost ook energie. Het concurrentievermogen van de economie wordt dus afhankelijk van energie. De dogma’s over de invloed op het mondiale klimaat en de bevordering van de zogenaamde koolstofarme economie zijn onzin. Het geploeter met de koolstofdioxidereductiedoelstellingen is een voorbeeld van een sociaaleconomisch onverantwoord voorstel, net als de technologie voor het afvangen en opslaan van kooldioxide die is opgelegd aan steenkoolcentrales – waarom niet aan andere brandstoffen? Waarom is effectiviteit niet de motor van vooruitgang?</p>
      <p sl="pl">Ik waarschuw voor sociale onrust omdat er energiearmoede wordt geschapen. In de nieuwe landen van de Unie gaat ongeveer 40 procent van de gezinsuitgaven naar energie. Ik waarschuw ook voor het verlies van energiezekerheid vanwege de opgelegde wettelijke regels, vooral door het klimaat- en energiepakket. Nog één ding – waarom mogen lidstaten niet zelf besluiten hoe zij de CO2 -emissie in hun eigen land willen reduceren, net als bij de energiemix?</p>
    </intervention>
    <intervention id="3-285" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Voorzitter, met het nieuwe Verdrag van Lissabon is energie een gedeelde verantwoordelijkheid geworden tussen de EU en de lidstaten. Het tweede energiepakket, eigenlijk onze basis hier, verdient duidelijk aanvulling en het verslag geeft daarover een goede analyse. Maar de lidstaten moeten aan de bak, met hun particuliere en openbare partijen. De operationele programma’s tussen en in de lidstaten worden steeds belangrijker. De doelstellingen in percentages, zowel voor klimaat als voor energie, liggen voldoende vast. Er is geen behoefte aan nieuwe aanvullende bindende doelstellingen. Er werd al gezegd: implementatie telt, de burgers, de consumenten meenemend. En misschien is het wel zo dat de Commissie sterker moet worden in de beoordeling van die nationale programma’s. En moeten we daar onze middelen, misschien eurobonds, van afhankelijk te stellen. Er zit nog steeds een leemte tussen datgene wat wordt gezegd en wordt gedaan. Twee accenten: energie-efficiëntie, een geweldige mogelijkheid. Het draagt bij tot concurrentiekracht van onze bedrijven, tot de werkgelegenheid. Denk eens aan de installatiesector en de bouwsector. Kijk ook in uw eigen land: tienduizenden banen zijn er in Duitsland mee gecreëerd. Het tweede punt: ja, inderdaad, u zei het. De infrastructuur tussen de landen, in de landen en smart grids . Daarvoor zijn die eurobonds nodig. En ik heb een vraag aan de commissaris: wordt er een voortgang gemaakt naar die eurobonds in december? We praten over nieuwe middelen, we hebben geld nodig, en ik wil graag van u horen of u daarmee inderdaad geld bij elkaar krijgt? Actie, dat hebben we nodig.</p>
    </intervention>
    <intervention id="3-286" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Mijnheer de Voorzitter, de energiestrategie van de Europese Unie moet gericht zijn op energie-efficiëntie, zodat wij de consumptie van primaire energie en het energietekort kunnen terugbrengen, en daarnaast op het bevorderen van energie uit hernieuwbare bronnen en de zekerheid van de energievoorzieningen van de Unie. Het is echter absoluut noodzakelijk dat de energiestrategie van de Unie wordt gekoppeld aan het industrieel beleid, het transportbeleid, het onderzoeks- en innovatiebeleid, en het beleid inzake de strijd tegen de klimaatverandering.</p>
      <p sl="ro">Wij roepen de Commissie en de lidstaten op de financiële en fiscale instrumenten te ontwikkelen die nodig zijn om te zorgen voor energie-efficiëntie, met name in de bouwsector, en om energie-efficiëntie en een slimme energie-infrastructuur tot prioriteiten te maken binnen het toekomstig meerjarig financieel kader.</p>
      <p sl="ro">De Unie zou groter belang moeten hechten aan het Oostelijk Partnerschap, met name ten aanzien van de Zwarte Zeeregio, die van specifiek geopolitiek belang is voor de veiligheid van de energievoorzieningen en de spreiding van de energievoorzieningsroutes van de Unie.</p>
      <p sl="ro">Ook roepen wij de Commissie en de lidstaten op het project van de Europese zuidelijke gascorridor, met name het Nabucco-project, voort te zetten, hetgeen aanzienlijk moet bijdragen aan de zekerheid van de energievoorzieningen.</p>
    </intervention>
    <intervention id="3-287" speaker_id="96652" name="Alajos Mészáros" is_mep="True" mode="spoken">
      <p sl="hu">Mijnheer de Voorzitter, voor dit werk moeten we zowel mevrouw Kolarska-Bobińska als commissaris Oettinger dankbaar zijn. Dit is heel belangrijk werk. Met de inwerkingtreding van het Verdrag van Lissabon zal de Europese energiestrategie in de toekomst gebaseerd zijn op vier nieuwe pijlers: één energiemarkt, voorzieningszekerheid, energie-efficiëntie en de interconnectie van Europese energienetwerken.</p>
      <p sl="hu">Als we onze nieuwe energiestrategie willen formuleren, moeten we een aantal uitdagingen voor ogen houden. Onze fossiele brandstofvoorraden slinken gestaag, maar met nieuwe vindplaatsen van grondstoffen, onderzoek en ontwikkeling kunnen we de bruikbare reserves laten stijgen. Samen met de bevolking neemt ook de energieafhankelijkheid van de Europese Unie toe. In 2030 zal de Europese Unie zich genoodzaakt zien 65 procent van haar energie-import uit bronnen buiten de EU te halen. Bij de aardgasvoorziening kan dit getal zelfs 80 procent zijn. We moeten streven naar een verdere diversificatie van aanvoerroutes en leveranciers. Ook de renovatie van werkende krachtcentrales kan cruciaal zijn.</p>
      <p sl="hu">Het is niet genoeg om enorme bedragen te besteden aan de ontmanteling van verouderde krachtcentrales, we moeten ook aandacht besteden aan het onderhoud ervan. De lidstaten moeten over het algemeen hun standpunt over atoomenergie herzien. Het werk aan de ontwikkeling van atoomenergie moet worden voortgezet, aangezien we anders onze doelstellingen in verband met de klimaatverandering niet kunnen verwezenlijken. Op dit vlak zou ik hoe dan ook aanraden om ons industriële en commerciële concurrentievermogen niet in gevaar te brengen met al te ambitieuze plannen. In deze zin is het voorliggende verslag evenwichtig omdat daarin realistische toezeggingen worden gedaan, en daarom steun ik het van ganser harte.</p>
    </intervention>
    <intervention id="3-288" speaker_id="96890" name="Mario Pirillo" is_mep="True" mode="spoken">
      <p sl="it">Mijnheer de Voorzitter, mijnheer de commissaris, dames en heren, het waarborgen van duurzame, veilige en toegankelijke energie zal in de komende jaren zonder twijfel een van de grootste uitdagingen voor Europa zijn.</p>
      <p sl="it">Voor het behalen van de Europese beleidsdoelstellingen is een aantal maatregelen strikt noodzakelijk. De volledige verwezenlijking van de interne energiemarkt kan alleen worden bereikt als alle lidstaten uitvoering geven aan de huidige wetgeving met betrekking tot het energiepakket.</p>
      <p sl="it">Ik ben van mening dat de strategiedoelstellingen niet volledig behaald kunnen worden zonder te investeren in moderne en intelligente infrastructuur, en bovenal in het gebruik van en onderzoek naar hernieuwbare energie. Want investeringen zijn niet alleen de meest kosteneffectieve manier om de energiebehoefte van de EU te drukken, maar ze zullen ook belangrijk zijn in de strijd tegen de klimaatverandering.</p>
    </intervention>
    <intervention id="3-290" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, ik wil de rapporteur evenals de schaduwrapporteurs en u, mijnheer Oettinger, van harte danken, want wat u de afgelopen dagen en weken heeft gepresenteerd, is cruciaal voor de ontwikkeling van de Europese Unie. Desalniettemin ben ik net als mevrouw Van Brempt, de heer Turmes en anderen van mening dat wij nog een stap verder moeten gaan, want – als ik zo vrij mag zijn – een verstandig, ecologisch energiebeleid werkt bijna als een ‘draagraket’ voor groene groei en groene arbeidsplaatsen.</p>
      <p sl="de">We hebben hier gisteren nog over gediscussieerd met de voorzitter van de Commissie. Helaas wordt daar vandaag nauwelijks iets over gezegd. Desalniettemin moeten wij deze extra stappen zetten. Uiteraard is een heleboel met betrekking tot een milieugeoriënteerd energiebeleid nu nog duur. Als we echter bedenken wat dit voor het milieu oplevert en wat het voor het Europese bedrijfsleven betekent om een toonaangevende rol te spelen, dan moeten we constateren dat dit ook voor arbeidsplaatsen van belang is.</p>
      <p sl="de">De heer Reul heeft gelijk: we hebben vele energiebronnen nodig. Wellicht niet allemaal – daarover verschillen we op vele punten van mening. We moeten echter weten welke kant energie-efficiëntie, energiebesparingen en hernieuwbare energie op gaan. Dat zijn de motoren van een toekomstgerichte Europese economie.</p>
    </intervention>
    <intervention id="3-291" speaker_id="96823" name="Petru Constantin Luhan" is_mep="True" mode="spoken">
      <p sl="ro">Mijnheer de Voorzitter, het energievraagstuk heeft dusdanig veel prioriteit dat wij dit niet langer kunnen uitstellen. Voor het toekomstig actieplan 2011-2020 is het van belang dat wij een grote bijdrage leveren aan de versterking van het gemeenschappelijk beleid van de Europese Unie.</p>
      <p sl="ro">Wij hebben nauwe samenwerking nodig, met name op het vlak van energie-infrastructuur, alsmede toereikende EU-financiering. Ik geloof dat als wij een strategische infrastructuur voor de EU willen ontwikkelen, die de uitbreiding en integratie van alle plaatselijke, regionale en Europese energiemarkten omvat, wij niet alleen moeten zorgen voor publieke en EU-financiering, maar ook meer aandacht moeten besteden aan de private sector en de investeringen uit die hoek.</p>
      <p sl="ro">Ik geloof dat het bevorderen van publiek-private partnerschappen een goede manier is om dit doel te verwezenlijken. Wij kunnen dit doen door de nodige politieke en administratieve steun te verlenen, een zeker mate van financiering te bieden en bepaalde overheidsgaranties af geven. Zo kunnen wij met succes voor de financiering zorgen die van zulk essentieel belang is voor de toekomst van elk energiebeleid.</p>
    </intervention>
    <intervention id="3-292" speaker_id="96901" name="Arturs Krišjānis Kariņš" is_mep="True" mode="spoken">
      <p sl="lv">Mijnheer de Voorzitter, commissaris, vandaag wil ik enkele woorden wijden aan het welzijn van onze burgers en aan eilanden. Doorgaans denken we bij eilanden aan plezierige dingen, redenen waarom we daar naartoe willen gaan – de zon, de warmte. De afgelegen locatie van de zuidelijke eilanden is zelfs gunstig voor het welzijn van de eilandbewoners, omdat toeristen hierdoor worden aangetrokken, maar met betrekking tot energie is afzondering of een insulaire status uiterst nadelig voor de bevolking. Dan is dat nu juist datgene wat ze niet nodig hebben. Waarom? Afzondering betekent op het gebied van energie dat sommige monopolies als vanzelf overheersen op deze markt en dat betekent voor de bevolking wederom onzekerheid in de voorziening en hoge prijzen. Dit verslag bevat de oplossing. Infrastructuur, infrastructuur, infrastructuur. Laten we interconnecties van netwerken in de Europese Unie tot stand brengen, zodat we allemaal samen worden gebracht en zodat onze burgers kunnen profiteren van fatsoenlijke prijzen en energiezekerheid. Dank u.</p>
    </intervention>
    <intervention id="3-293" speaker_id="96887" name="Francesco De Angelis" is_mep="True" mode="spoken">
      <p sl="it">Mijnheer de Voorzitter, dames en heren, ik verwelkom deze uitstekende resolutie, en wel om vier redenen:</p>
      <p sl="it">Ten eerste benadrukt de resolutie dat energie-efficiëntie en energiebesparing kosteneffectieve manieren zijn om de energiebehoefte van de EU te drukken en klimaatverandering te bestrijden. Ten tweede wordt de nadruk gelegd op het belang van intelligente infrastructuur. Ten derde spoort de resolutie aan tot het volledig uitvoering geven aan de huidige Europese wetgeving. En ten vierde is de resolutie gericht op de verwezenlijking van een energiebeleid met een krachtige en consistente internationale dimensie.</p>
      <p sl="it">Tot slot wil ik het belang van energiezekerheid en investeringen in onderzoek, ontwikkeling en innovatie benadrukken, om de belangen van de consumenten, ondernemingen en burgers zo goed mogelijk te behartigen.</p>
    </intervention>
    <intervention id="3-294" speaker_id="96680" name="Zigmantas Balčytis" is_mep="True" mode="spoken">
      <p sl="lt">Mijnheer de Voorzitter, ik ben ervan overtuigd dat alle lidstaten van de Europese Unie zich op dit moment ernstig zorgen maken over hun energie en op de eerste plaats wil ik de rapporteur en de schaduwrapporteurs van harte danken voor het feit dat wij nagenoeg allemaal, de vertegenwoordigers van alle lidstaten, de mogelijkheid hebben gehad om onze eigen voorstellen in te dienen, waardoor er dankzij een aantal intelligente compromissen een uitstekend document is ontstaan. Bovendien is het mijns inziens niet zozeer belangrijk om ambitieuze plannen te hebben als wel om echte plannen te hebben, dat wil zeggen echte infrastructuur, interconnecties, een echte mogelijkheid voor de burgers om de energieleverancier te kiezen waar zij energie van willen afnemen, en uiteraard een echte marktprijs. Ik ben ervan overtuigd dat we een heleboel hebben bereikt als we dit weten te realiseren. Mijns inziens moeten we in de toekomst beter kijken naar de wensen en behoeften van de lidstaten, want als we een gemeenschappelijke energiemarkt willen creëren, moeten deze wensen en behoeften met elkaar in overeenstemming worden gebracht. Commissaris, ik wil u eveneens danken voor uw prompte reactie op de ondertekening van bepaalde overeenkomsten en ik ben blij dat het solidariteitsbeginsel op Europees niveau diep geworteld is.</p>
    </intervention>
    <intervention id="3-295" speaker_id="97086" name="Sonia Alfano" is_mep="True" mode="spoken">
      <p sl="it">Mijnheer de Voorzitter, geachte collega’s, ik heb het verslag aandachtig gelezen en vind het in zijn geheel genomen een goed verslag. Ik ben echter verbijsterd door een aantal verwijzingen naar de toekomst van kolen in de Europese strategie, in het bijzonder door paragraaf 52 waarin de Commissie wordt verzocht wettelijke voorschriften te formuleren om de bouw van kolengestookte centrales te faciliteren.</p>
      <p sl="it">In de VS is enkele jaren geleden een politieke en maatschappelijke beweging ontstaan die heeft geleid tot een stop op de bouw van kolengestookte centrales. Naast de uitstoot van CO2 heeft vooral de problematische verwerking van as, dat veel giftige stoffen bevat, meegewogen in deze beslissing. Ik sta dus niet achter de verdediging van kolengestookte centrales en ik wil erop wijzen dat de zogenaamde “schone steenkool” eerder een slogan is dan de werkelijkheid.</p>
      <p sl="it">Daarnaast heb ik sommige van mijn collega’s de kosten en veiligheid van kernenergie met hand en tand horen verdedigen. Wie dat doet laat helaas blijken niet te weten waar hij of zij over praat. Er zijn namelijk wel alternatieven, namelijk echte, hernieuwbare energie, en de Unie moet haar beleid voor de komende decennia daar op afstellen.</p>
    </intervention>
    <intervention id="3-296" speaker_id="97196" name="Oreste Rossi" is_mep="True" mode="spoken">
      <p sl="it">Mijnheer de Voorzitter, dames en heren, in dit verslag wordt uitgegaan van het basisprincipe dat Europa een gemeenschappelijk energiebeleid nodig heeft. Het analyseert zeer precies methoden en termijnen, en biedt zo belangrijke en interessante aanknopingspunten.</p>
      <p sl="it">Ik heb zelf gesproken op het Europees Energieforum, dat Voorzitter Buzek voor ons Parlement en vertegenwoordigers van 27 lidstaten had georganiseerd, en ik heb er mijn voorkeur uitgesproken voor een algemeen energiebeleid dat de toegangsvoorwaarden voor energie gelijk maakt voor particulieren en bedrijven. Zo verdwijnen de huidige, aanzienlijke, kostenverschillen.</p>
      <p sl="it">Het is jammer dat we ook in dit voor de rest goede verslag de inmiddels onvermijdelijke verwijzingen naar de verantwoordelijkheden van de Europese Unie in de strijd tegen klimaatverandering tegenkomen. Daarvoor bestaan namelijk specifieke documenten, en het lijkt me overbodig daar steeds maar weer naar te blijven verwijzen, alleen om enkele radicale Groenen tevreden te houden.</p>
      <p sl="it">Wat ons betreft kan een tweede verbintenisperiode in de geest van het Kyotoprotocol alleen doorgang vinden in een globaal kader, waarin alle belangrijke economieën worden betrokken en met een juridisch bindende overeenkomst.</p>
    </intervention>
    <intervention id="3-297" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Mijnheer de Voorzitter, ik wil de rapporteur feliciteren en mijn dank uitspreken aan de commissaris, die zich met zoveel toewijding bezighoudt met de energiestrategie en het energiebeleid. Wij hebben ambitieuze doelstellingen om het proces van de klimaatverandering tegen te gaan. Wat betreft de bescherming van het milieu kan energie een vriend maar ook een vijand zijn. In de Europese Unie zijn we afhankelijk van fossiele brandstoffen, die worden gebruikt om energie op te wekken. Nu de hulpbronnen in de EU op raken, worden wij in toenemende mate afhankelijk van derde landen en het is derhalve niet alleen belangrijk om hernieuwbare energie te ontwikkelen, maar ook om te investeren in onderzoek naar het verbeteren van de energie-efficiëntie. Tijdens de vorige vergaderperiode hebben we gedebatteerd over de toekenning van extra geld uit het Europees economisch herstelplan aan energie. Het zou wellicht zinvol zijn als we geld uit andere Europese financieringsinstrumenten ter beschikking zouden kunnen stellen, dat is aangemerkt voor algemene energie-efficiëntie. Hernieuwbare energie is niet alleen met het oog op klimaatverandering maar ook in verband met energiezekerheid belangrijk voor ons. De bilaterale overeenkomsten van een aantal lidstaten betreffende de tenuitvoerlegging van projecten als “Nord Stream” veroorzaken wantrouwen, niet alleen over milieukwesties, maar ook over solidariteitsbeginselen, en daarom moet er op dit gebied transparantie zijn.</p>
    </intervention>
    <intervention id="3-298" speaker_id="96814" name="Elena Băsescu" is_mep="True" mode="spoken">
      <p sl="ro">Mijnheer de Voorzitter, naar mijn mening is versterking van het potentieel van de Unie voor hernieuwbare energie een van de centrale aspecten van het verslag. Daarom zou ik in herinnering willen brengen dat de regio Dobrogea in Zuidoost-Roemenië in een paar jaar tijd zal uitgroeien tot het grootste windenergiepark van Europa. De bouw van de 522 turbines zal in 2011 worden afgerond. De aanleg van het park zal Dobrogea in staat stellen 50 procent van het nationale energieverbruik te verzorgen.</p>
      <p sl="ro">Infrastructuur is een ander belangrijk aspect van een efficiënte energiemarkt. De EU zal moeten kiezen uit projecten waarvan de efficiëntie en de financiële winstgevendheid aantoonbaar is. De interconnector Azerbeidzjan-Georgië-Roemenië, die een van de belangrijkste bijdragen van Roemenië is aan de ontwikkeling van de energie-infrastructuur, heeft maar lage kosten en biedt een echt alternatief.</p>
      <p sl="ro">Spreiding van de energievoorzieningsbronnen is ook binnen de oliesector een noodzaak. De P8-pijpleiding is een goed voorbeeld hiervan. Roemenië en Servië hebben onlangs de haalbaarheidsstudies voortgezet naar de bouw van een eerste deel van de pijpleiding tussen Constanţa en Pancevo.</p>
    </intervention>
    <intervention id="3-299" speaker_id="96859" name="Ioan Enciu" is_mep="True" mode="spoken">
      <p sl="ro">Mijnheer de Voorzitter, spreiding van de bronnen, een nieuwe energie-infrastructuur en een groter aandeel aan hernieuwbare energie zijn van groot belang voor de toekomst van de energievoorziening van de Europese Unie. Tegelijkertijd moeten wij echter niet stoppen met het gebruik van oude energiebronnen. Deze kunnen immers, al naargelang de mogelijkheden en behoeften van elke lidstaat, met behulp van innovatieve technologie zeker worden verbeterd.</p>
      <p sl="ro">Voor mij en de burgers die ik vertegenwoordig, is het belangrijkste punt echter dat wij moeten zorgen voor betaalbare prijzen voor alle consumenten, en dat wij daarnaast de banen in deze sector moeten behouden en nieuwe banen moeten creëren.</p>
      <p sl="ro">Wat wij moeten zien te voorkomen is een situatie waarin er energieoverschotten op de Europese markt ontstaan, omdat deze energie niet meer kan worden ingekocht vanwege de hoge prijzen.</p>
    </intervention>
    <intervention id="3-300" speaker_id="96906" name="Kyriakos Mavronikolas" is_mep="True" mode="spoken">
      <p sl="el">Mijnheer de Voorzitter, mijns inziens staat het na het Verdrag van Lissabon buiten kijf dat het Europees Parlement een veel grotere bijdrage kan leveren aan het energiebeleid.</p>
      <p sl="el">Ik ben het eens met hetgeen de rapporteur zei en wil erop wijzen dat het energiebeleid nu meer dan ooit, direct en indirect, verband houdt met het meer algemeen buitenlands beleid van zowel de lidstaten als de Unie zelf. Inderdaad moeten er nu de onontbeerlijke projecten, infrastructuurprojecten komen en moet er regelgeving worden vastgesteld voor de wijze waarop overeenkomsten worden gesloten.</p>
      <p sl="el">Wij willen heldere overeenkomsten, transparantie en een bijzondere verwijzing naar hernieuwbare energiebronnen. Wij moeten echter, mijnheer de commissaris, ook zorgen voor een gemeenschappelijke energiemarkt. Dat zou vooral de kleine, insulaire lidstaten van de Unie helpen en ervoor kunnen zorgen dat wij het belangrijke energievraagstuk allen tezamen, op transparante wijze, op één grote markt kunnen beheren.</p>
    </intervention>
    <intervention id="3-301" speaker_id="96751" name="Nick Griffin" is_mep="True" mode="spoken">
      <p sl="en">Mijnheer de Voorzitter, ik wil graag tegen de commissaris zeggen dat in het verslag over de nieuwe energiestrategie wordt voorbijgegaan aan één groot probleem: de oliepiek, ofwel het punt waarna de olieproductie alleen nog maar afneemt. De Commissie is echter in elk geval eindelijk doordrongen van deze gigantische en onmiddellijke dreiging. Zodra men het gevaar van de oliepiek inziet, kan het merendeel van dit grotendeels goedbedoelde verslag helaas als brandstof dienen.</p>
      <p sl="en">Het enorme energietekort dat we gaan krijgen kan onmogelijk opgevuld worden door armzalige hernieuwbare energiebronnen of schaliekoolstoffen. Steenkool, kernfusie – en op de lange duur kernfusie plus -splijting – zijn de enige energiebronnen met voldoende capaciteit om ons te redden, nu het olietijdperk op zijn einde loopt.</p>
      <p sl="en">Commissaris, kunnen we, nu dit inzicht er is, een nieuwe, serieuze aanpak van het energievraagstuk verwachten? We moeten alle onzin over windenergienetwerken en de opwarming van de aarde overboord zetten en ons richten op echte, wetenschappelijke oplossingen voor de oliepiekcrisis.</p>
    </intervention>
    <intervention id="3-302" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie . − Mijnheer de Voorzitter, dames en heren, wij beginnen hier een debat en als ik kijk naar de punten waar uw bijdragen hoofdzakelijk op gericht waren, dan hebben wij een brede energiemix in de Europese Unie, in de lidstaten en ook in het Parlement. Ik heb alles de revue horen passeren, van 100 procent hernieuwbare energie tot kernfusie, kernenergie en steenkool. Dat betekent dat de prangende vraag zal zijn: kunnen wij het eens worden over een langetermijnstrategie? En zo ja, wat zal de consensus zijn?</p>
      <p sl="de">Wij werken op dit moment met de strategie die de drie doelstellingen van 20 procent hernieuwbare energie, 20 procent minder CO2 -emissies en 20 procent meer energie-efficiëntie omvat. Dat is de strategie voor het nieuwe decennium. Het is waar dat wij een langetermijnstrategie nodig hebben. De routekaart die wij u volgend voorjaar als ruw ontwerp presenteren, zal hierin voorzien. Met deze routekaart willen wij volgend jaar met u en de lidstaten de komende veertig jaar in overweging nemen en de prognoses ten aanzien van energiebehoefte, de energiemix, de milieudoelstellingen en energiezekerheid voor vier decennia uitbrengen. Geen eenvoudige klus. Stelt u zich eens voor dat wij ons in 1970 bevonden, voor de oliecrisis, voor de val van de muur, met slechts een paar lidstaten, en dat wij met de kennis die we in 1970 hadden ons licht over 2010 en de huidige energiesituatie moesten laten schijnen. Wij zouden er met onze inschattingen volledig naast hebben gezeten. Weten wij welke technische mogelijkheden de komende veertig jaar ontwikkeld zullen worden? Welke nieuwe politieke belangen de lidstaten zullen hebben? Desalniettemin pleit ik ervoor om een poging te wagen en een routekaart voor 2050 op te stellen.</p>
      <p sl="de">Dan was er de vraag waarom wij bindende doelstellingen voor de vermindering van CO2 -emissies nodig hebben en waarom de lidstaten dit niet kunnen doen. Dat ligt eenvoudigweg in het feit dat dit zo besloten is. Ik aanvaard de 20 procent CO2 en die 30 procent als wij andere partners wereldwijd vinden. Dat is een besluit van het Parlement, waar u deel van uitmaakt, en van de Raad, en dat breng ik ten uitvoer. Als u iets anders wilt, dan zegt u het mij maar. Als de doelstellingen niet bindend zouden zijn, zouden de lidstaten zich er mijns inziens echter simpelweg niet aan houden. Als wij afzien van bindende doelstellingen, dan zouden de lidstaten minder of niets meer doen, met name in economisch moeilijke tijden.</p>
      <p sl="de">Het onderwerp energie-efficiëntie is ter sprake gebracht. Wij zetten in onze strategie uitsluitend de hoofdlijnen daarvoor uit. Concrete details met betrekking tot de tenuitvoerlegging, evenals de instrumenten, maatregelen en de financiële corridor zullen in het voorjaar volgen, als wij de energiestrategie hebben gepresenteerd die op dit moment door u wordt behandeld.</p>
      <p sl="de">Er zijn vragen over de interne markt gesteld. Heb vertrouwen in mij en de heer Almunia. Wij zullen volledige nakoming van het tweede en derde internemarktpakket veiligstellen, we zullen niet-nakomingsprocedures instellen en alles in het werk stellen om in de komende vijf jaar voor gas en elektriciteit een interne markt met concurrentie en transparantie te realiseren. Wij hebben de afgelopen weken de lidstaten raad gegeven – de Poolse regering in de kwestie-Jamal, de Bulgaarse regering in de kwestie-South Stream en met betrekking tot gasleveringen aan Bulgarije. Lidstaten zijn inderdaad niet altijd in staat dan wel bereid om ervoor te zorgen dat hun bilaterale overeenkomsten in overeenstemming zijn met de internemarktregels. Waar ons advies wordt gevraagd, geven wij dat, maar de lidstaten moeten eveneens hun medewerking verlenen. Er zijn ook grote lidstaten waar de interne markt niet functioneert. Een van die landen ligt niet ver hier vandaan, het is wellicht zelfs het land waarin wij ons nu bevinden. Ik zou de afgevaardigden uit Frankrijk derhalve willen vragen: bent u bereid om samen met mij te werken aan de verwezenlijking van een interne markt in Frankrijk en in andere landen? Daar heb ik uw steun bij nodig – niet op nationaal niveau, maar op Europees niveau.</p>
      <p sl="de">In verband met de zuidelijke corridor zal het besluit inzake Nabucco, TAP of ITGI in het eerste kwartaal van het volgend jaar, meen ik, worden genomen. Gasinfrastructuur vereist dat wij praten over de vraag hoeveel gas wij de komende decennia nodig hebben voor verwarming en de elektriciteitsconversie. Dat is momenteel 500 miljard kubieke meter per jaar. Zal dit meer of minder worden? Ook dat zal in de routekaart voor 2050 worden opgenomen.</p>
      <p sl="de">De heer Rohde noemde het voorbeeld van China. China is altijd goed om mee te vergelijken, maar moet mijns inziens niet direct worden beschouwd als een voorbeeld dat we moeten volgen. U heeft gelijk dat er in China zeer veel in windenergie wordt geïnvesteerd. Dat is waar, maar u heeft er niet bij gezegd dat China op dit moment al het steenkool van overal ter wereld opkoopt en nog veel meer in steenkool investeert. Het afgelopen jaar heeft China meer in hernieuwbare energie geïnvesteerd dan Duitsland. Dat is waar. Toch daalt het aandeel hernieuwbare energie in China, omdat er beduidend meer in kernenergie en steenkool wordt geïnvesteerd. Bovendien beschouwt China kernenergie als hernieuwbare energie. Daar ben ik het niet mee eens. Het is derhalve weliswaar belangrijk om een vergelijking met China te maken, maar ik raad u ten zeerste af om China als voorbeeld te volgen in ons Europese werk.</p>
      <p sl="de">Nogmaals hartelijk dank. Ik heb u ook nodig bij de Europese begroting. Er is op aangedrongen om meer te doen, meer middelen beschikbaar te stellen voor onderzoek en infrastructuur. Daar ga ik in mee. Ik pak elke euro die u mij geeft, maar de begroting wordt vastgesteld door de Raad en het Parlement. Op basis van onze positieve ervaringen met het SET-plan, met middelen voor energieonderzoek en met het economisch herstelplan ga ik ervan uit dat wij voor infrastructuur een goed voorstel zullen presenteren en dat u dit zult ondersteunen, zodat er in het volgende decennium voldoende Europese middelen met meerwaarde voor passende Europese maatregelen op het gebied van infrastructuur en onderzoek beschikbaar zullen worden gesteld. In die zin hebben wij beslist voldoende mogelijkheden voor een goede samenwerking.</p>
    </intervention>
    <intervention id="3-303" speaker_id="96785" name="Lena Kolarska-Bobińska" is_mep="True" mode="spoken" role="rapporteur">
      <p sl="pl">Mijnheer de Voorzitter, zoals u hebt gemerkt, zijn de discussiethema’s en meningen in het Europees Parlement zeer gevarieerd en uiteenlopend. Daarom is dit verslag het resultaat van het compromis dat we hebben bereikt. Ik ben van mening dat het een erg goed verslag is, omdat we tot een consensus zijn gekomen.</p>
      <p sl="pl">Ik wil mijn schaduwrapporteurs – mevrouw Ulvskog, de heren Rohde, Turmes, Szymański en anderen – bedanken voor het feit dat we op plezierige wijze deze consensus hebben bereikt. Ik wil ook mevrouw Castillo Vera bedanken voor haar samenwerking, hulp en steun, mevrouw Toth van de Fractie van de Europese Volkspartij voor haar hulp, de heer Hillman en ook de commissaris en medewerkers van de Commissie die mijn talrijke vragen hebben beantwoord en op verschillende ideeën hebben gereageerd.</p>
      <p sl="pl">Vandaag wordt in Brussel strijd geleverd tussen voorstanders van intergouvernementalisme en degenen die willen handelen op basis van solidariteit. Het Europees Parlement en de Commissie moeten garanderen dat op toekomstige bijeenkomsten van de Europese Raad solidariteit zal zegevieren over individuele nationale belangen. We hebben een zekere consensus bereikt. We hebben een strategie en moeten die, zoals de heer Turmes heeft gezegd, implementeren, implementeren en nog een keer implementeren en onszelf verweren tegen de verschillende particuliere belangen.</p>
    </intervention>
    <intervention id="3-304" speaker_id="28576" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen, donderdag 25 november, om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-908" speaker_id="96976" name="Luís Paulo Alves" is_mep="True" mode="written">
      <p sl="pt">Ik vind deze nieuwe energiestrategie van essentieel belang voor de uitvoering van een concurrerende, duurzame en veilige strategie. In een tijd dat Europa steeds afhankelijker wordt van de invoer van energie, vind ik het van groot belang dat Europa zijn leidende rol blijft houden op het gebied van energie, door te investeren in innovatie en technologie. Voor een duurzamer energiebeleid zullen we moeten blijven investeren in hernieuwbare energieën, door meer concurrentie in te voeren in de energiesector, om zo op effectieve manier gestalte te geven aan de interne energiemarkt. Daardoor zullen de kosten omlaag gaan en zal het concurrentievermogen van onze economie toenemen, en ook zal dit meer welvaart en meer banen opleveren, die belangrijk zijn voor het evenwicht op de handelsbalans. Ik ben afkomstig uit een van de ultraperifere gebieden die op dit moment voor 27 procent autonoom is op energiegebied en die ernaar streeft in 2012 voor 75 procent autonoom te zijn. De concrete doelstellingen van de Azoren zijn ambitieuzer dan die van de EU, en er zijn resultaten bereikt die al op Europees niveau erkenning hebben gekregen, in het bijzonder die op het gebied van geothermische energie, dankzij een ambitieus energiebeleid, gericht op partnerschappen tussen de regio en de beste nationale en internationale onderzoekscentra. De Unie moet naar deze voorbeelden kijken en haar steun opvoeren op het gebied van onderzoek, innovatie en projectontwikkeling.</p>
    </intervention>
    <intervention id="3-305" speaker_id="96856" name="George Sabin Cutaş" is_mep="True" mode="written">
      <p sl="ro">Het is tijd dat wij ons buigen over een echte Europese energiestrategie. Op het moment zijn er gaten in de uitvoering van de EU-energiewetgeving. De bepalingen van het Verdrag van Lissabon bieden de Europese Unie een gezond wettelijk kader om een efficiënte interne markt te ontwikkelen, die garant staat voor veiligheid van de voorziening, duurzaamheid, interconnectiviteit van de netwerken, en solidariteit. In deze context hebben de nieuwe lidstaten, die veel kwetsbaarder zijn voor buitenlandse verstoringen van de energievoorziening, de steun nodig van de Europese Unie om deze uitdagingen het hoofd te bieden.</p>
      <p sl="ro">Daarnaast zou ik er bij u op willen aandringen de mogelijkheid van door de lidstaten gesubsidieerde kolenmijnen in ieder geval tot 2018 aan te houden. In een kapitalistische wereld staat de term “niet-concurrentiekrachtig” al gauw gelijk aan “maatschappelijke plaag”. Wij moeten echter ook denken aan het menselijke aspect en rekening houden met de nadelige sociaaleconomische gevolgen van het sluiten van de kolenmijnen, die een grote bron van werkgelegenheid vormen, voordat wij een mijn afdoen als niet-concurrentiekrachtig.</p>
    </intervention>
    <intervention id="3-306" speaker_id="4466" name="Ilda Figueiredo" is_mep="True" mode="written">
      <p sl="pt">Dit verslag wil een bijdrage leveren aan een nieuw actieplan voor energie, in het kader van de Europa 2020-strategie. Een nieuw plan kan in principe een belangrijk initiatief zijn, mits we leren van de fouten en tekortkomingen van eerdere plannen. Het heeft niet veel zin vast te houden aan een benadering en voorstellen die ertoe geleid hebben dat we veel minder ver gekomen zijn dan wenselijk zou zijn geweest.</p>
      <p sl="pt">Enkele van de strategische tekortkomingen van het Europees energiebeleid, die in ogenschouw genomen moeten worden, zijn onder andere de volgende.</p>
      <p sl="pt">Het energiebeleid is een aanhangsel geworden van het milieubeleid, dat zich als einddoel stelt, nieuwe terreinen open te stellen voor financiële speculatie, door het mogelijk te maken winst te maken op emissierechten voor broeikasgassen. De energieproblematiek vraagt echter om een eigen aanpak, op basis van betere specifieke indicatoren, zoals energie-intensiteit en energietekort.</p>
      <p sl="pt">Op energiegebied wordt er ook vanuit gegaan dat alle problemen door marktwerking, met private investeerders, als bij toverslag worden opgelost. Er zijn achtereenvolgens al drie verschillende pakketten maatregelen geweest en er zijn overheidsmiddelen in gestoken, maar nog steeds hebben we geen concurrerende markten, nog steeds wordt er niet geïnvesteerd in infrastructuur en nog steeds is energie niet toegankelijker geworden voor de consument. Een volslagen mislukking op alle doelstellingen.</p>
      <p sl="pt">Het argument dat biobrandstoffen alleen maar milieuvoordelen zouden opleveren en een belangrijke impuls zouden geven aan de landbouw en aan de industrie van de Europese landen is niet steekhoudend gebleken.</p>
    </intervention>
    <intervention id="3-307" speaker_id="23816" name="András Gyürk" is_mep="True" mode="written">
      <p sl="nl">Ik neem met genoegen waar dat het engagement voor de verwezenlijking van één energiemarkt steeds sterker wordt in Europa. Dit alles wordt goed geïllustreerd door het feit dat zowel het verslag van mevrouw Kolarska-Bobińska van vandaag als de laatste energiestrategie en de infrastructurele prioriteiten van de Europese Commissie structurele wijzingen bevatten. Eindelijk begint het ons allemaal te dagen: om doorslaggevend succes te behalen, hebben we aanzienlijke investeringen, de opheffing van administratieve obstakels en concrete actieplannen nodig. Alleen zo kunnen we bereiken dat de belangrijkste doelstellingen van het Verdrag van Lissabon – één markt, voorzieningszekerheid, energie-efficiëntie en de verspreiding van hernieuwbare energiebronnen – voor alle lidstaten werkelijkheid worden.</p>
      <p sl="nl">Ik zie het als een grote stap voorwaarts dat in de eerder genoemde documenten energieprojecten in Midden- en Oost-Europa als speciale prioriteit worden behandeld. De gascrisis van vorig jaar heeft namelijk ook de Westerse landen duidelijk gemaakt dat de lidstaten in onze regio in grote mate afhankelijk zijn van één gasbron en dat de interne markt hier niet functioneert. Europa heeft erkend dat door de toegang tot alternatieve gasbronnen, de aanleg van een noord-zuidcorridor en de liquidatie van geïsoleerde markten de regionale voorzieningszekerheid toeneemt en tegelijkertijd een belangrijke stap wordt gezet richting een interne markt.</p>
      <p sl="nl">Parallel hieraan vergroten ook de versteviging van elektriciteitsnetwerken en de regionale interconnectie van aardolieleidingen de bewegingsruimte van onze regio. Het engagement mag echter niet ophouden bij het opstellen van een strategie. Ik vertrouw erop dat de structurele veranderingen in het belang van de efficiënte werking van de energiemarkt zo snel mogelijk worden doorgevoerd. Dan worden snelle en overzichtelijke vergunningsprocedures mogelijk, ontstaan er regionale initiatieven en komen er nieuwe financieringsinstrumenten beschikbaar.</p>
    </intervention>
    <intervention id="3-308" speaker_id="28424" name="Tunne Kelam" is_mep="True" mode="written">
      <p sl="en">Na enkele dramatische ervaringen met de energievoorziening is het duidelijk geworden dat energie een sleutelfactor is in de veiligheid van de EU. Er is onmiskenbaar behoefte aan een strategische langetermijnvisie op energiegebied. De voorgestelde nieuwe energiestrategie is bedoeld om aan deze behoefte te voldoen. Eerst en vooral heeft Europa behoefte aan een samenhangende en geharmoniseerde interne energiemarkt, waarin verschillende energienetwerken moeten worden geïntegreerd door ze aan elkaar te koppelen. Dit is een absolute prioriteit voor de stabiliteit en veiligheid van de EU. Er zijn tegenwoordig nog steeds afgelegen regio’s in de EU die voor bijna 100 procent afhankelijk zijn van externe energieleveranties. In het geval van geïmporteerd gas geldt dit voor de drie Baltische lidstaten. Zij zijn afhankelijk van geëxporteerd Russisch gas, dat Moskou als instrument voor zijn buitenlandse beleid gebruikt. Het gevolg is dat de Baltische staten als directe buurlanden van Rusland 30 procent meer betalen dan Duitsland voor hetzelfde Russische gas. De nieuwe strategie voor het Oostzeegebied moet gericht zijn op de ontwikkeling van geïntegreerde distributienetten rond de Oostzee. Ik steun de toewijzing van een groter gedeelte van de begroting aan het gemeenschappelijke energiebeleid. Er moet met voorrang worden geïnvesteerd in de ontwikkeling van moderne en efficiënte energie-infrastructuren. Het verbeteren van de energie-efficiëntie betekent meer investeren in onderzoek en ontwikkeling en in nieuwe energietechnologieën.</p>
    </intervention>
    <intervention id="3-309" speaker_id="33982" name="Marian-Jean Marinescu" is_mep="True" mode="written">
      <p sl="ro">De voorgestelde energiestrategie moet op de lange termijn een gespreid samenstel van energiebronnen bevorderen, met inbegrip van niet alleen hernieuwbare energiebronnen, maar ook kernenergie. Deze strategie kan echter onmogelijk levensvatbaar zijn zolang het transmissienetwerk niet wordt versterkt, zodat ze kan bijdragen aan marktintegratie en de ontwikkeling van grootschalige duurzame energieproductie.</p>
      <p sl="ro">Daarnaast is consolidatie van de interconnectiviteit en de koppelingen met derde landen van ongemeen groot belang. De distributienetwerken moeten zeer dringend worden uitgebreid en gemoderniseerd, zodat de steeds vaker voorkomende gevallen van verdeelde productie kunnen worden geïntegreerd. Het spreekt voor zich dat marktintegratie tevens een beter gebruik van de bestaande operationele netwerken vereist. Dit zal moeten gebeuren op basis van grensoverschrijdende harmonisatie van de marktstructuur en door ontwikkeling van gemeenschappelijke Europese modellen voor het beheer van interconnectiviteit. Tot slot, maar daarom niet minder belangrijk, wordt een zeer belangrijk aspect gevormd door het opzetten van een slim EU-netwerk, dat in staat is de verschillende productie- en consumptiemodellen in realtime te beheren, te distribueren en te meten teneinde de veilige, efficiënte exploitatie van het toekomstige elektriciteitssysteem te waarborgen.</p>
    </intervention>
    <intervention id="3-310" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ik zou dit verslag willen verwelkomen, met name de verwijzingen naar de ontwikkeling van het potentieel van de bio-energiesector. Het potentieel van deze sector ligt in Europa nog onaangeroerd. Een van de relevante aspecten in deze context is dat sommige lidstaten te maken hebben met een situatie waarin enorme stukken landbouwgrond elk jaar onbebouwd blijven. Deze verlaten grond zou ook kunnen worden ingezet ten behoeve van hernieuwbare energie. De situatie in Roemenië, waarmee ik zeer goed bekend ben, biedt hier een duidelijk voorbeeld van: ongeveer 3 miljoen hectare land ligt ongebruikt, terwijl de stroom die er in dit gebied verloren gaat ongeveer 187 terawatt per uur bedraagt. Ik geloof dat deze kwestie moet worden overwogen tijdens de debatten over de toekomst van het gemeenschappelijk landbouwbeleid. Het verzoek dat aan de Commissie is gedaan om een beleidskader voor te stellen en de verdere bevordering van het gebruik van duurzame biobrandstoffen van de tweede generatie in Europa te ondersteunen, komt dan ook geenszins te laat en ik hoop dat dit zal worden aangenomen door de EU.</p>
    </intervention>
    <intervention id="3-907" speaker_id="96783" name="Wojciech Michał Olejniczak" is_mep="True" mode="written">
      <p sl="nl">Energiewinning is een van de belangrijkste uitdagingen voor de huidige wereld. De Europese Unie zet al jaren in op energiewinning met technologieën die een lage kooldioxide-emissie garanderen. Dat de rapporteur dit benoemt als een van de strategische doelstellingen komt niet als een verrassing en ik steun dit ten volle. De tweede strategische doelstelling, het waarborgen van continuïteit in de energievoorziening voor alle landen, krijgt ook mijn volledige steun. De rapporteur koppelt deze doelstelling aan de ontwikkeling van een economie met een lage kooldioxide-uitstoot. Dit is voor Polen een belangrijke zaak. Het is geen geheim dat de Poolse energiezekerheid gebaseerd is op steenkool. Om deze doelstelling effectief te kunnen behalen is stevige financiële steun van de EU nodig. Polen en vele andere landen erkennen de noodzaak voor de ontwikkeling van een economie met een lage kooldioxide-uitstoot, maar zij kunnen deze doelstelling niet zonder Europese steun bereiken. Tot slot ben ik tevreden dat de rapporteur de energievoorziening van alle consumenten tegen betaalbare prijzen tot een van de strategische doelstellingen van de nieuwe energiestrategie voor Europa heeft gemaakt. Ik accepteer de drie meest prominente doelstellingen van de nieuwe energiestrategie voor Europa en daarmee spreek ik mijn volledige steun uit voor de ontwerpresolutie “Naar een nieuwe energiestrategie voor Europa 2011-2020”.</p>
    </intervention>
    <intervention id="3-906" speaker_id="97136" name="Indrek Tarand" is_mep="True" mode="written">
      <p sl="sv">Ik ben erg blij dat wij vandaag weer eens de gelegenheid hebben om in het Europees Parlement actief te debatteren over kwesties met betrekking tot energiezekerheid. Laat er geen misverstand over bestaan: dit onderwerp ligt net zo gevoelig als gas. In de afgelopen jaren heeft de Europese Unie als geheel haar afhankelijkheid vergroot van energieleveranties uit bepaalde derde landen. Er is een risico aan die markt verbonden, niet alleen op grond van het economische aspect, maar ook door het gebrek aan democratische rechten en mensenrechten en de betrokkenheid van ondernemingen zonder goede bedrijfsconcepten. Wij moeten helaas erkennen dat het verslag van mevrouw Kolarska-Bobińska, dat uitstekend is, een beetje te laat wordt besproken en in stemming wordt gebracht. De Europese Commissie publiceerde al op 10 november haar energiestrategie voor Europa 2011-2020, dus is het vermoedelijk te laat om daar nog invloed op te hebben. Maar beter laat dan nooit. Ik wil daarom aan de meningen van vandaag het volgende toevoegen: Frankrijk heeft besloten een oorlogsschip van de Mistral-klasse aan Rusland te verkopen. Wij nemen aan dat Frankrijk zijn besluit oprecht betreurt.</p>
    </intervention>
    <intervention id="3-905" speaker_id="96803" name="Zbigniew Ziobro" is_mep="True" mode="written">
      <p sl="pl">In de ingediende ontwerpresolutie ontbreken nog steeds duidelijke verwijzingen naar twee belangrijke kwesties. Als eerste de financiële steun uit de EU-begroting voor het zoeken naar alternatieve energiebronnen zoals schaliegas. De Verenigde Staten hebben hun energieonafhankelijkheid te danken aan dit gas. Volgens wetenschappers en geologen tekent zich voor de Europese Unie een vergelijkbaar perspectief op energieonafhankelijkheid af. Hiervoor is het belangrijk om het EU-beleid te veranderen, zodat het zoeken naar en het gebruik van schaliegas wordt bevorderd. Verder is het ook belangrijk financiële steun te verlenen aan de instituten die zich bezighouden met de ontwikkeling van technologieën voor de winning en het transport van het gas, waaronder het gebruik van CO2 bij het breken van schalie. De tweede kwestie is het ontbreken van duidelijke verwijzingen naar de uitvoering van concrete investeringen op het gebied van brandstoftransportprojecten. Dit is het zoveelste document dat niets met strategie te maken heeft. Het Europees Parlement moet nu eindelijk eens projecten aanwijzen die essentieel zijn voor de energiezekerheid en aangeven op welke wijze ze gefinancierd moeten worden. Ondanks de verklaringen uit het Oostelijk Partnerschap en de Zwarte Zee-synergie, wordt de bouw van de Nabucco-gaspijpleiding die de gasvelden in Azië moet verbinden met afnemers in Europa, steeds opnieuw uitgesteld. In de strategie ontbreken verder verwijzingen naar de mogelijkheden om gebruik te maken van de gasvoorraden in Afrika of het Noordpoolgebied. Als laatste ontbreekt een duidelijke uitleg van het begrip ‘energiezekerheid van de Europese Unie’. Wat houdt dit in feite in? Verwijst dit naar de Gemeenschap als geheel? Of naar de zekerheid van de energievoorziening voor de afzonderlijke lidstaten die op dit moment de Europese Unie vormen?</p>
    </intervention>
  </section>
  <section id="creitem20" title="14. Voorbereidingen voor de klimaatconferentie in Cancún (29 november - 10 december 2010) (debat)">
    <intervention id="3-312" speaker_id="28576" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Raad en de Commissie over de voorbereidingen voor de klimaatconferentie in Cancún (29 november-10 december).</p>
    </intervention>
    <intervention id="3-313" speaker_id="photo_generic" name="Joke Schauvliege" is_mep="True" mode="spoken">
      <p sl="nl">fungerend voorzitter van de Raad . − Voorzitter, geachte Parlementsleden, na de Conferentie van Kopenhagen heeft de Europese Unie vrij snel beslist om voortaan via een stapsgewijze en pragmatische aanpak te werk te gaan. Inzetten op alles of niets kan niet langer. Geleidelijk aan moeten de bouwstenen worden geplaatst voor een kader na 2012. Wij beseffen dat de onderhandelingen over de totstandkoming van een ambitieuze regeling waarmee de klimaatverandering na 2012 moet worden bestreden, heel traag vorderen. De visies van deelnemers lopen heel sterk uiteen. Dat was onlangs nog merkbaar tijdens de laatste officiële onderhandelingsronde in Tianjin, waarbij zeer beperkte vooruitgang is geboekt.</p>
      <p sl="nl">Geachte Parlementsleden, tegen die achtergrond hebben de Raad Milieu en de Europese Raad de laatste hand gelegd aan het standpunt van de Europese Unie, met name voor de Conferentie van Cancún. Daarbij is nota genomen van de standpunten van de andere instellingen en uiteraard ook van uw ontwerpresolutie. Nu al staat vast dat Cancún geen juridisch bindend kader voor de periode na 2012 zal opleveren. Aangezien de inhoud van het maatregelenpakket voor Cancún nog niet duidelijk is, worden in het standpunt van de Europese Unie, dat ook de Europese onderhandelaars de nodige flexibiliteit zal bieden, verschillende elementen naar voren geschoven. Het is in ieder geval duidelijk dat het maatregelenpakket voor Cancún evenwichtig moet zijn. Het moet dus elementen bevatten waarmee zowel aan de ontwikkelde als aan de ontwikkelingslanden tegemoet gekomen kan worden. Wat zijn nu de voornaamste elementen van het EU-standpunt?</p>
      <p sl="nl">Eerst en vooral de noodzaak om tot een evenwichtig resultaat te komen. Evenwicht tussen zowel de onderhandelingsrechten in het kader van het Protocol van Kyoto en het Verdrag, als binnen de kaders zelf.</p>
      <p sl="nl">Ten tweede, de voorwaarden voor een tweede verbintenisperiode in het kader van het Kyoto-protocol.</p>
      <p sl="nl">Ten derde, de hoofdlijnen van wezenlijke bestanddelen van het actieplan van Bali, zijnde gemeenschappelijke visie, mitigatie, adaptatie, technologieën en financiering. De EU blijft van oordeel dat één enkel juridisch bindend instrument de beste manier is om gestalte te geven aan het kader voor de periode na 2012. Aangezien dit standpunt vorig jaar aanleiding gaf tot heel wat misverstanden en dat dit ook heel belangrijk is in de internationale onderhandelingen, is de EU van plan zich flexibel op te stellen. Flexibel wat een tweede verbintenisperiode betreft, maar mits aan bepaalde voorwaarden wordt voldaan. Wat zijn die voorwaarden? Alle grote economieën moeten bij dat kader van na 2012 worden betrokken. Dat kader moet ambitieus en doeltreffend zijn, de milieu-integriteit moet worden gewaarborgd en er moet vooruitgang worden geboekt bij de hervorming van de huidige marktmechanismen en bij de invoering van nieuwe mechanismen. Daarnaast moeten de ontwikkelde landen aantonen dat zij hun financiële toezeggingen ook nakomen. Met name wat betreft de snellestartfinanciering. De Europese Unie en haar lidstaten hebben het eerste grondige en transparante uitvoeringsverslag over deze financiële toezeggingen ingediend en dragen in 2010 2,2 miljard euro bij. Ik hoop dat dit verslag bijdraagt tot het herstel van het vertrouwen tussen partijen.</p>
      <p sl="nl">Het Belgische voorzitterschap is van oordeel dat er concrete en specifieke maatregelen nodig zijn om tegemoet te komen aan de verwachtingen van de partijen en ook om het vertrouwen in het multilateraal proces in het kader van het raamverdrag van de VN te waarborgen. We zullen alles in het werk stellen om ertoe bij te dragen dat de doelstellingen van de Europese Unie worden gehaald. Zoals altijd rekenen we daarbij ook op u, geacht Parlement, om deze boodschap mee uit te dragen en natuurlijk ook te versterken.</p>
    </intervention>
    <intervention id="3-314" speaker_id="photo_generic" name="Connie Hedegaard" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik sluit mij uiteraard aan bij wat we zojuist gehoord hebben van het Belgische voorzitterschap. Ik kijk er ook naar uit om met u samen te werken in Cancún. Het is wel duidelijk dat de juridisch bindende overeenkomst waarvoor de EU vorig jaar klaar was en waarvoor we nu nog steeds klaar zijn, helaas niet het resultaat van Cancún zal zijn – niet door ons toedoen, maar doordat anderen er nog niet klaar voor zijn. We stevenen wel af op een pakket dat evenwichtig is, maar ook – dat mag ik wel zeggen – solide en ambitieus.</p>
      <p sl="en">Wij waren dit voorjaar, in februari-maart, de eersten die het idee naar voren brachten om een stapsgewijze aanpak te volgen om voort te gaan op de weg van het akkoord van Kopenhagen en het momentum in Cancún vast te houden. Iedereen lijkt het erover eens te zijn dat we met een evenwichtig pakket uit Cancún moeten thuiskomen. Hoewel het gemakkelijk gezegd is dat we dat allemaal willen, is het moeilijker om het erover eens te zijn wat dat dan inhoudt.</p>
      <p sl="en">Wat is een solide, evenwichtig pakket? Ik zou zeggen dat het vanuit Europees gezichtspunt duidelijk is dat we vasthouden aan de noodzaak om mitigatiebeloften vast te leggen, een verbeterd systeem voor meting, rapportage en verificatie op te zetten en de koolstofmarkten te stimuleren. Er moeten natuurlijk ook besluiten komen over REDD+, adaptatie, technologie, financiering en capaciteitsopbouw. Al deze elementen moeten deel uitmaken van het pakket, willen wij het evenwichtig noemen.</p>
      <p sl="en">Eén ding dat ik graag wil benadrukken is dat wij, de Europese Unie, duidelijk moeten blijven over onze voorwaarden voor een tweede verbintenisperiode in het kader van het Protocol van Kyoto. We moeten deze voorwaarden gebruiken om de ambitiedrempel te verhogen en om anderen in beweging te zetten. De voorwaarden die verbonden zijn aan een mogelijke tweede verbintenisperiode zijn erg belangrijk voor milieu-integriteit en de ambitie van de toekomstige klimaatregeling. Als alleen de EU een tweede verbintenisperiode aangaat, is dat noch voldoende noch geloofwaardig. Daarom moeten we vasthouden aan onze voorwaarden teneinde positieve reacties van onze partners te bewerkstelligen. Ik moet zeggen dat ik sterk de indruk heb – ook op grond van de pre-cop-consultatie – dat er een groeiende acceptatie is van onze argumenten in dezen.</p>
      <p sl="en">In de ontwerpresolutie die nu voor ons ligt, komen alle kwesties die ik zojuist heb genoemd aan de orde. De Commissie is bijzonder blij met de adviezen van het Parlement, ook al kunnen ze niet allemaal volledig worden overgenomen.</p>
      <p sl="en">Om een voorbeeld te noemen: sommigen van u willen dat we de 2° C-doelstelling loslaten. Een belangrijke prioriteit voor ons in Cancún is om het akkoord van Kopenhagen niet open te breken en om niet terug te komen op wat we al hebben afgesproken.</p>
      <p sl="en">Ik wil ook graag van deze gelegenheid gebruik maken om te benadrukken dat de EU de snelstartbeloften van Kopenhagen moet waarmaken. Ik kan u in alle oprechtheid zeggen: we zijn er bijna. We hebben echter nog tweehonderd miljoen euro van de lidstaten nodig om precies zover te zijn als we in Kopenhagen beloofd hebben. Ik neem aan dat u het verschil wel hoort: het is iets anders of je in Cancún namens de Europese Unie kunt zeggen "we zijn er" of "we zijn er bijna". Ik denk echt dat we de resterende dagen tot aan Cancún moeten gebruiken om alles te proberen waar te maken wat we in Kopenhagen hebben beloofd.</p>
      <p sl="en">Ik heb het niet over doelen gehad: niet omdat ze niet belangrijk zijn, want dat zijn ze wel degelijk, en de EU zou dit jaar, en ook vorig jaar, zeggen dat we nog steeds bereid zijn om tot 30 procent te gaan, mits andere partijen dat ook doen. Op dat punt is er niets veranderd. Dat er op dit moment niet veel over doelen wordt gepraat, komt, denk ik, doordat veel andere partijen niet zo bereid zijn – om bij u bekende redenen – om het in Cancún over doelen te hebben. Volgens mij is het belangrijk om de beloften van het akkoord van Kopenhagen vast te leggen in de formele tekst. Op basis daarvan kunnen we dingen verbeteren.</p>
      <p sl="en">Ik moet echter ook zeggen dat het volgens mij, ongeacht de uitkomst van Cancún, cruciaal voor ons is om na Cancún een intelligent klimaatbeleid met ambitieuze doelstellingen te blijven voeren, en tegelijkertijd onze energievraagstukken aan te pakken, waarover u zojuist met elkaar hebt gesproken. We kunnen ons toeleggen op innovatie en het scheppen van banen en we kunnen ambitieuze doelen stellen.</p>
      <p sl="en">Tot slot wil ik opmerken dat we – uiteraard – ons best doen om ervoor te zorgen dat het Verdrag van Lissabon wordt uitgevoerd en ik kan u verzekeren dat we de delegatie van het Parlement op de hoogte zullen houden van elk stadium van de vorderingen van de onderhandelingen. De delegatie van het Parlement wordt natuurlijk dagelijks geïnformeerd en we zullen proberen om nauw met elkaar samen te werken.</p>
      <p sl="en">Het verheugt ons bijzonder dat er in de ontwerpresolutie op wordt aangedrongen dat de EU met één stem spreekt. Volgens mij is dit een van de belangrijkste uitdagingen in Cancún: wie er ook namens de Europese Unie spreekt, onze partners buiten Europa kunnen er zeker van zijn dat ze geconfronteerd worden met dezelfde prioriteiten en dezelfde boodschap. Op die manier komen onze prioriteiten het beste over het voetlicht.</p>
    </intervention>
    <intervention id="3-315" speaker_id="1038" name="Karl-Heinz Florenz" is_mep="True" mode="spoken">
      <p sl="de">namens de PPE-Fractie . – Mijnheer de Voorzitter, mevrouw Schauvliege, commissaris, als we een les moeten trekken uit Kopenhagen, waar u, commissaris, uiteraard voorzitter was, dan is het wel dat de Europese Unie in de toekomst op dergelijke conferenties met één stem moet spreken. Wij mogen hier op een aantal punten weliswaar met elkaar van mening verschillen, maar als wij als Europeanen daar verschillende standpunten verkondigen, dan zullen wij niet geloofwaardig worden geacht en als wij niet geloofwaardig zijn, dan zullen anderen ons niet volgen. Waarom zouden ze ook? Daarom is het juist dat de cijfers die wij eind 2007 onder bondskanselier Merkel hebben vastgesteld, in wezen behouden moeten blijven en de basis vormen voor deze onderhandeling. Ik ben het met u eens dat de ambitieuze 2° C-doelstelling nu niet daadwerkelijk in twijfel moet worden getrokken en dat er niet een aanmerkelijk lager aantal graden moet worden overwogen, omdat dit de verwezenlijking van deze doelstellingen buitengewoon bemoeilijkt en de burgers van ons vervreemdt.</p>
      <p sl="de">Ik maak me er ernstig zorgen over dat wij ons intellectuele eigendom in gevaar brengen. Ons bedrijfsleven investeert geld en mankracht in ontwikkeling. Als wij nu het hek rondom dit intellectuele eigendom gaan verzwakken en niets doen aan de gaten die nu in het hek zitten, dan raken wij de waardevolle bezittingen, namelijk ons intellectueel eigendom, kwijt. Ik ben een groot voorstander van de overdracht van technologie, maar onze bedrijven moeten ook het nut zien van investeringen daarin, en daarom mag het intellectuele eigendom niet verwateren.</p>
      <p sl="de">Wat betreft de verplichtingen neig ik er eveneens naar om aan te dringen op serieuze toezeggingen van onze partners wereldwijd. Deze moeten echter geloofwaardig zijn en het moet voor de betreffende landen haalbaar zijn om deze toezeggingen na te komen. Anders doen ze precies het tegenovergestelde van wat wij willen en zullen ze zich van ons verwijderen. Het is derhalve van belang dat wij in Cancún geloofwaardig optreden. De belangrijke besluiten zullen dan later in Johannesburg worden genomen, maar in Cancún moeten wij het voorbereidende werk doen. Ik ben boer van beroep. Als de grond niet goed wordt voorbereid, zal de oogst slecht zijn. Laten wij ons daarom concentreren op een goede voorbereiding van de grond.</p>
    </intervention>
    <intervention id="3-316" speaker_id="96672" name="Marita Ulvskog" is_mep="True" mode="spoken">
      <p sl="sv">namens de S&amp;D-Fractie . – Mijnheer de Voorzitter, in de aanloop naar de Top van Kopenhagen hadden we enorme verwachtingen. De resultaten waren minder goed. Op de dag dat we uit Kopenhagen vertrokken sneeuwde het flink en in de vergaderzalen was het ijskoud. Niet alleen Kopenhagen, maar het hele milieudebat kreeg een koude douche. Je mag stellen dat de klimaatkwestie momenteel lager op de politieke agenda staat dan vóór Kopenhagen. Dat is jammer, maar het is een feit dat het onze taak is om ervoor te zorgen dat de top in Cancún betere resultaten oplevert en het resultaat van Kopenhagen onder handen neemt en verbetert. Hoe pakken we dat aan? Dat doen we door als vertegenwoordigers van Europa een leidende rol te spelen. Dat was ook precies wat de voorzitster van de klimaatonderhandelingen van de Verenigde Naties, Christina Figueres, vroeg tijdens een teleconferentie met de leden die namens het Europees Parlement naar Cancún zullen reizen. We moeten blijk geven van leiderschap, en dat zullen we onder andere doen door alles wat we in Kopenhagen beloofd hebben daadwerkelijk uit te voeren – niet bijna alles, maar echt alles.</p>
      <p sl="sv">Vervolgens moeten we er natuurlijk voor zorgen dat meer landen zich bij ons aansluiten. Samen met andere concrete besluiten in Cancún met betrekking tot ontbossing, overdracht van technologie en een werkwijze voor een tweede verbintenisperiode in het kader van het Kyoto-protocol, zou dat de weg kunnen effenen voor een internationaal klimaatakkoord in 2011. Ik vind niet dat we in de aanloop naar Cancún te lage verwachtingen mogen hebben.</p>
    </intervention>
    <intervention id="3-317" speaker_id="4554" name="Chris Davies" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, er is op het moment geen groot enthousiasme om de opwarming van de aarde aan te pakken, eerder een wijdverbreide, algemene scepsis. In het begin van het jaar lag er sneeuw, maar uit de cijfers blijkt dat de eerste zes maanden van dit jaar wereldwijd de warmste waren die er ooit zijn gemeten. Dat is een simpel feit.</p>
      <p sl="en">Ik wil dat er zo spoedig mogelijk een internationale overeenkomst komt, maar ik maak mij zorgen over de aard van een dergelijke overeenkomst. Ik vind het merkwaardig dat er onderscheid wordt gemaakt tussen ontwikkelde landen en ontwikkelingslanden. Ik vraag me af hoe lang het duurt voordat bepaalde ontwikkelingslanden de armste Europese landen inhalen. Ik kijk naar de klimaatveranderingsconferenties, het enthousiasme waarmee Saudi-Arabië het idee steunt om de afvang en opslag van CO2 op te nemen in het CDM, het mechanisme voor schone ontwikkeling. Saudi-Arabië kan hier echt wel wat van zijn eigen geld in investeren. Waarom moeten wij daaraan bijdragen?</p>
      <p sl="en">Ik ben bang dat de Europese Unie de snelheid van de veranderingen niet kan bijhouden en ik denk dat klimaatveranderingsinitiatieven en ons vermogen om de opwarming van de aarde aan te pakken geweldige mogelijkheden bieden. China wil in de komende tien jaar zijn CO2 -intensiteit met 45 procent terugdringen. Dat betekent dat er geïnvesteerd zal worden in nieuwe energiecentrales ter vervanging van de oude; het betekent dat het zijn energie-efficiëntie zal verbeteren. Hier ligt voor ons een serieus probleem: als we nu niet met de Chinezen kunnen concurreren, hoe kunnen we dat dan wel met een energie-efficiënt China in de toekomst?</p>
      <p sl="en">Ik wil een verscherpt emissieplafond. Ik wil dat we van 20 naar 30 procent gaan. Ik wil dat de CO2 -prijs omhooggaat, zodat de investeringen in een lage CO2 -uitstoot in de toekomst stijgen. Ik zou er graag meer van overtuigd zijn dat de Commissie het erover eens is dat dit echt moet gebeuren. Ik heb gewoon niet het gevoel dat dat op dit moment het geval is. Ik weet dat deze commissaris deze kwestie een warm hart toedraagt. Ik weet niet zeker of zij de volledige steun van het college geniet. Misschien hebben we echter wel behoefte aan een uitwijkmogelijkheid?</p>
      <p sl="en">We hebben behoefte aan een uitwijkmogelijkheid en die moet zijn dat we onze energie-efficiëntie verbeteren. Zojuist hoorden we dat commissaris Oettinger van plan is om in het nieuwe jaar met wetgeving te komen. Die wetgeving moet ambitieus zijn. We moeten zuinig met onze hulpbronnen omspringen. We moeten concurrerender worden.</p>
    </intervention>
    <intervention id="3-318" speaker_id="96740" name="Yannick Jadot" is_mep="True" mode="spoken">
      <p sl="fr">namens de Verts/ALE-Fractie . – Mijnheer de Voorzitter, commissaris, dames en heren, ik had mij er in mijn toespraak toe kunnen beperken om de beelden van deze zomer in Rusland of in Zuid-Azië in herinnering te brengen, om nogmaals te wijzen op de zeer dringende noodzaak de klimaatverandering te bestrijden. En aangezien we het over Europa hebben, had ik er nog eens op kunnen wijzen dat wij, wat het terugdringen van broeikasgasemissies betreft, onmiddellijk of zo snel mogelijk de doelstelling moeten aannemen van 30 procent tegen 2020. Als we nu niets veranderen, komen we uit op 19 procent. We hebben het ons gestelde doel al bijna bereikt. Wanneer je het hebt over 20 procent, kun je niet meer spreken van Europese ambitie.</p>
      <p sl="fr">Ik zelf ben niet direct een warm voorstander van de koolstofmarkt, maar als we op 20 procent blijven, dan betekent dit zonder twijfel dat we de koolstofmarkt behandelen als een met uitsterven bedreigde soort en niet als middel ter bestrijding van de klimaatverandering. Als we op 30 procent overschakelen, kunnen we wellicht acht miljard euro toevoegen aan de Europese begrotingen, door emissierechten te veilen. We weten dat 30 procent mogelijk is. Als we een bindend doel van 20 procent aan energie-efficiëntie stellen, staat dat voor een miljoen banen in Europa. Dat is een besparing van duizend euro per Europees huishouden, en nu commissaris Oettinger het had over Nabucco: dat staat gelijk aan vijftien Nabucco’s.</p>
      <p sl="fr">Gaan we Europese ondernemingen om zeep helpen als we op 30 procent overgaan? Natuurlijk niet. Alle studies wijzen het uit. Sommige potentieel bedreigde sectoren worden getroffen, maar de middelen bestaan en tot op de dag van vandaag zijn de sectoren die Europa met vernietiging bedreigen tevens de sectoren die profijt hebben gehad van het Europese energiebeleid. Ze hebben miljarden euro’s winst behaald dankzij het Europese klimaatbeleid.</p>
      <p sl="fr">Indien we overschakelen op 30 procent, betekent dit dat we duidelijk de kant kiezen van degenen die veranderingen teweeg brengen, de kant kiezen van degenen die de wereld van morgen vorm geven. Ik noem graag wat cijfers. Volgens de barometer van 2010 van Ernst &amp; Young, zijn China en de Verenigde Staten de meest aantrekkelijke landen voor de ontwikkeling van hernieuwbare energie. Volgens een recente studie zouden slechts drie van de vijftig ondernemingen die worden beschouwd als leiders op het gebied van groene technologie, zich in Europa bevinden. De overige bevinden zich in Azië en de Verenigde Staten.</p>
      <p sl="fr">We moeten dus absoluut overschakelen op 30 procent. Tot besluit haal ik de woorden van Barack Obama aan, die zei dat wij de banen van de toekomst aan onze concurrenten kunnen weggeven of de kans van de eeuw kunnen grijpen, zoals zij al zijn begonnen te doen. De pioniersnatie op het gebied van toekomstige energie zal de pioniersnatie van de eenentwintigste eeuw zijn, zo zei hij. Hij heeft de verkiezingen verloren. Laten wij deze leidende rol op het gebied van energietransitie en nieuwe economie op ons nemen.</p>
    </intervention>
    <intervention id="3-319" speaker_id="23705" name="Miroslav Ouzký" is_mep="True" mode="spoken">
      <p sl="cs">namens de ECR-Fractie . – Ondanks het feit dat ik de resolutie over de aanstaande klimaatconferentie mede ondertekend heb, heb ik er toch enkele opmerkingen en punten van kritiek bij. Weet u, ik ben blij dat het optimisme dat we hier voorafgaand aan elke conferentie altijd zo gul om ons heen strooiden – en dat altijd weer omsloeg in bittere scepsis – nu eens een keer wat minder hevig is. Het doet me buitengewoon deugd dat we inzien dat er ook op deze conferentie geen wereldwijd akkoord tot stand zal komen. Iedereen hier in deze zaal weet bovendien dat Europa zonder wereldwijd akkoord, zelfs als ze haar eigen ambitieuze plannen met 100 procent verhoogt, helemaal niets tegen de klimaatsveranderingen vermag.</p>
      <p sl="cs">Door onze normen blindelings aan te scherpen, kunnen we Europa in gevaar brengen. Ik ben dan ook uiterst fel gekant tegen heimelijke invoering van Europese belastingen onder het mom van de bestrijding van de klimaatveranderingen.</p>
      <p sl="cs">Maar om niet alleen maar negatief uit de hoek te komen, wil ik nog zeggen dat ik grote mogelijkheden zie in de ondersteuning van de samenwerking met ontwikkelingslanden, en dan met name de bescherming van het drinkwater en de inspanningen om met name in de ontwikkelingslanden alle inwoners toegang te bieden tot drinkwater. Ondanks mijn kritische opmerkingen en bezwaren ben ik niet van plan mijn handtekening terug te trekken. Ik hoop dat er tijdens de aanstaande conferentie toch nog enige vooruitgang kan worden geboekt.</p>
    </intervention>
    <intervention id="3-320" speaker_id="28511" name="Bairbre de Brún" is_mep="True" mode="spoken">
      <p sl="ga">namens de GUE/NGL-Fractie. – Mijnheer de Voorzitter, wij mogen niet opnieuw de fout maken die wij vorig jaar in Kopenhagen hebben gemaakt. Echt leiderschap en politieke wil zijn vereist om de maximale temperatuurstijging tot 1,5° C te beperken. Dat is een belangrijke doelstelling.</p>
      <p sl="ga">De EU moet de doelstelling voor emissiereductie voor 2020 eenzijdig verhogen en andere ontwikkelde landen ertoe overhalen in te stemmen met een algemene doelstelling voor emissiereductie van 80 tot 95 procent tegen 2020. Dat zal niet alleen bijdragen aan de onderhandelingen in Cancún, maar wij moeten dit ook in ons eigen belang doen.</p>
      <p sl="ga">Ontwikkelde landen moeten eveneens passende middelen voor de financiering van het klimaat beschikbaar stellen. Dit moet gepaard gaan met de verstrekking van snelstartfinanciering en een ferme politieke inzet en volledige transparantie. Bovendien zijn er nieuwe financieringsbronnen voor de lange termijn nodig. De mogelijkheden daartoe moeten onder andere bestaan uit internationale heffingen en financiële maatregelen, evenals uit financiering vanuit de internationale lucht- en scheepvaart.</p>
      <p sl="ga">Ik verzoek u tegen de amendementen te stemmen die de boodschap van het Parlement willen verzwakken. Een krachtige boodschap is vereist. De economische wereldcrisis mag niet worden gebruikt als excuus om niets te doen of het beginsel van klimaatrechtvaardigheid niet te erkennen. Klimaatverandering is een probleem dat op wereldniveau moet worden aangepakt en daartoe moet er onderling vertrouwen worden opgebouwd.</p>
    </intervention>
    <intervention id="3-321" speaker_id="97196" name="Oreste Rossi" is_mep="True" mode="spoken">
      <p sl="it">namens de EFD-Fractie . – Mijnheer de Voorzitter, dames en heren, hoewel ik zowel in de commissie als in deze vergaderzaal het mislukken van de klimaatconferentie van Kopenhagen en van het door dit Parlement gepresenteerde document had voorspeld, hebben we er niets van geleerd.</p>
      <p sl="it">Als we Europa blijven vragen om een eenzijdige emissieverlaging, een veel grotere dan werd voorzien in het Kyoto-protocol, dan zal ook de komende Cancún-top, de COP16, een mislukking zijn en zal ons Parlement, wederom, een modderfiguur slaan.</p>
      <p sl="it">In de door de commissie goedgekeurde resolutie wordt niet alleen benadrukt dat de bijdrage aan opkomende landen niet minder dan dertig miljard euro per jaar zou moeten bedragen tegen 2020, maar wordt de Unie zelfs aangespoord tot het vergemakkelijken van de instelling van een groen klimaatfonds met een budget van honderd miljard dollar per jaar vanaf 2020.</p>
      <p sl="it">In het document staat ook hoe dit fonds moet worden gefinancierd, namelijk door overal waar dat mogelijk is belasting te heffen, bijvoorbeeld op financiële transacties, handelsverkeer en vliegtickets. Zo wordt het geld dus in feite rechtstreeks uit de zakken van de burgers en de ondernemingen gehaald.</p>
      <p sl="it">Het verslag verliest zich vervolgens in utopische eisen. De emissie van CO2 in de atmosfeer zou voor 2020 met 30 procent verlaagd moeten worden in plaats van met 20 procent, en de Commissie wordt verzocht voor te stellen dat de EU deze doelstellingen eenzijdig vastlegt.</p>
      <p sl="it">Dat in tijden van economische crisis zoals we die nu doormaken van onze burgers en ondernemingen dergelijke opofferingen worden verlangd is de zoveelste eurogekte. Wij delen de mening van de Raad, en vinden dat de Europese Unie een tweede verbintenisperiode in de geest van het Kyoto-protocol alleen moet overwegen als deze plaats zal hebben in een allesomvattend kader, waarbij alle belangrijke economieën worden betrokken, en vooruitlopend op een internationaal juridisch bindend akkoord.</p>
    </intervention>
    <intervention id="3-322" speaker_id="96751" name="Nick Griffin" is_mep="True" mode="spoken">
      <p sl="en">Mijnheer de Voorzitter, de keuze voor het zonnige Mexico voor de COP 16 was een goede zet. Ons moet een herhaling bespaard blijven van de gênante vertoning van vorig jaar, toen aanhangers van de opwarmingstheorie zaten te bibberen in de koudste december die Kopenhagen in decennia had gekend. En door het gebruik van de misleidend dubbelzinnige term "klimaatverandering" in plaats van "opwarming van de aarde" hebben een paar Britse belastingbetalers misschien niet door dat zo’n conferentie wordt gehouden op het moment dat een ongewoon koude zomer plaatsmaakt voor een vroege, ijzige winter. Het zou een nog betere truc zijn om dit soort conferenties alleen in het voorjaar te houden: kijk, het wordt elke dag warmer!</p>
      <p sl="en">Hoeveel langer kan de fascistische EU steeds hogere belastingen en strengere maatregelen opleggen aan gewone burgers, zogenaamd omdat de aarde door toedoen van de mens opwarmt, terwijl een groeiend aantal echte geleerden de theorie verwerpt als zijnde ongegrond en ontzenuwd? Dat de aarde door menselijk toedoen zou opwarmen is ongefundeerde propaganda, een grove leugen op Josef Goebbels-niveau, afkomstig van het groen-industrieel complex, want als het aan hen ligt gaat er een enorme rijkdom over van het gewone volk naar in emissierechten handelende boeven, zoals Al Gore en Goldman Sachs. En die leugen wordt door linkse politieke elites gebruikt om de de-industrialisatie van het Westen te voltooien, omdat slappe conservatieven te veel zijn geïntimideerd door de opwarmingshysterie om zich te verheffen en de waarheid te vertellen die men écht liever niet wil horen: klimaatverandering door toedoen van de mens is de meest lucratieve oplichterstruc die er ooit is geweest.</p>
      <p sl="en">Tijdens de Bilderbergconferentie van dit jaar, die in juni in Spanje heeft plaatsgevonden, werd gesproken over de gevaren van afkoeling van de aarde. Wanneer zal het nieuwe realisme van de mensen die de wereldpolitiek echt vormgeven hier doordringen, bij de mensen die alleen maar denken dat ze dat doen?</p>
    </intervention>
    <intervention id="3-323" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, dames en heren, ik ben werkelijk geschokt over de ideeën die mensen als de heer Griffin hier in naam van de klimaatverandering propageren. Wat fascisme met klimaatverandering te maken heeft, is mij een compleet raadsel. Het is mijns inziens schandalig wat hij hier verkondigt en dergelijke uitspraken horen naar mijn mening niet thuis hier in dit Parlement, want het probleem is daar werkelijk te ernstig voor.</p>
      <p sl="de">Ik maak mij eveneens zorgen over het feit dat wij inderdaad een stijgend percentage broeikasgassen in onze atmosfeer hebben. Kijkt u eens naar de cijfers van de Wereld Meteorologische Organisatie. Ik ben tevens geschokt door het lage acceptatieniveau onder de bevolking. De heer Griffin gaat ook mee op deze golf en het is mijns inziens schokkend dat de grote emissielanden, zoals de VS en China, niet bereid zijn om aan een dergelijke internationale overeenkomst deel te nemen.</p>
      <p sl="de">Denkt u eens terug aan het debat dat wij hier vorig jaar voorafgaand aan Kopenhagen hebben gevoerd. Als we niet te ambitieus zijn en deze onderhandelingen met realiteitszin in gaan, dan kunnen wij als Europa - een minder groot emissieland - toch nog iets bereiken.</p>
      <p sl="de">Hoe kunnen we dat doen? Commissaris, ik waardeer uw enthousiasme, maar communicatie met de burgers is mijns inziens van het grootste belang. De burgers begrijpen het probleem niet. Waarom dat zo is? Omdat de cijfers van de Wereld Meteorologische Organisatie eenduidig zijn - het zijn gemiddelden. Het is waar dat het in Europa op dit moment kouder is dan enkele jaren geleden, maar over het geheel genomen hebben we wereldwijd te maken met stijgende temperaturen. Dat moet gecommuniceerd worden en als we daar niet in slagen, zullen we niet op de steun van de burgers kunnen rekenen en daarom kunnen mensen als de heer Griffin fascisme met klimaatverandering in verband brengen. Dat is het probleem. Om die reden, commissaris, verzoek ik u hier verbetering in te brengen.</p>
      <p sl="de">Laten we ten tweede de omslag naar duurzame energie realiseren met prikkels die wij belangrijk vinden. Mijn collega heeft de cijfers gepresenteerd. De beste ondernemingen bevinden zich in China en hier in Europa doen we het niet zo goed. Daarom moeten wij iets bedenken om onze ondernemingen ertoe te brengen deze omslag daadwerkelijk te verwezenlijken. Zijn deze bindende doelstellingen inderdaad de beste oplossing die hier altijd wordt bejubeld?</p>
      <p sl="de">Uiteraard moet het er op de markten ook eerlijk aan toe gaan. Wat er in verband met het mechanisme voor schone ontwikkeling gebeurt – 60 procent van het geld gaat naar China – mag niet worden toegestaan. Zich in dit verband achter puur juridische argumenten verschuilen is niet goed genoeg. Laten we het debat eerlijk ingaan, want deze kwestie is te belangrijk. U kunt rekenen op onze steun, commissaris.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-324" speaker_id="103132" name="Lucas Hartong" is_mep="True" mode="spoken">
      <p sl="nl">Voorzitter, mijn collega zei dat de burger het klimaatdebat niet snapt. Ik zou hem de vraag willen voorleggen: zou het misschien zo kunnen zijn dat de burger het best wel snapt, maar gewoon een andere mening heeft dan de heer Seeber?</p>
    </intervention>
    <intervention id="3-325" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, ik weet niet of ik het nu goed heb begrepen. Het is eenvoudigweg belangrijk dat wij een open debat met onze burgers voeren en – zoals ik heb opgemerkt – dat wij ons daarbij baseren op de cijfers van de Wereld Meteorologische Organisatie. Dit zijn gewoon gemiddelde cijfers voor de wereld, waaruit blijkt dat de temperatuur met 0,63 graden stijgt, maar de cijfers voor Europa zien er anders uit. Het weer is immers een lokaal fenomeen en wij spreken van het klimaat, een wereldwijd fenomeen op lange termijn. Laten we derhalve dit onderscheid duidelijk maken. Als we zeggen dat het steeds kouder wordt en dat de winter steeds vroeger begint, dan moeten we dit ook correct overbrengen. In dat verband is mijn dringende verzoek tot een betere communicatie belangrijk.</p>
    </intervention>
    <intervention id="3-326" speaker_id="4262" name="Jo Leinen" is_mep="True" mode="spoken">
      <p sl="de">Mijnheer de Voorzitter, mevrouw Schauvliege, commissaris, ik vrees dat wij van het ene uiterste in het andere terechtkomen. Voorafgaand aan Kopenhagen waren we wellicht te ambitieus en nu ben ik bang dat we voorafgaand aan Cancún niet ambitieus genoeg zijn. Mijns inziens is het derhalve goed dat het Parlement in zijn resolutie alle onderwerpen heeft opgenomen die naar onze mening noodzakelijk zijn om vooruitgang te boeken en om in Cancún resultaten te behalen.</p>
      <p sl="de">Er is één belangrijk punt waar wij op aandringen, en wel dat de EU haar strategie wijzigt. Voor Kopenhagen hebben we onszelf afhankelijk gemaakt van wat er in de VS zou gebeuren en wellicht ook van wat er in China zou gebeuren. Dat werkte daar niet en dat zal in Cancún evenmin werken. Wij moeten daarom klimaatbeschermingsmaatregelen nemen ter bescherming van onze eigen belangen. Vandaar het verzoek van de meerderheid van de commissie en morgen hopelijk ook van het Parlement, om onze doelstellingen te verhogen van 20 procent naar 30 procent. Dat zal in de loop van het proces toch wel noodzakelijk zijn. Wij moeten deze doelstelling in ieder geval hebben bereikt voordat we naar Zuid-Afrika gaan. Ik ben eveneens van mening dat wij met betrekking tot Kyoto nog altijd niet op de juiste weg zijn. Daarbij gaan we ook uit van alle anderen. Ons aanbod moet naar mijn mening zijn dat we Kyoto II tot stand brengen. Daar zullen wij geen probleem mee hebben; wij kunnen hieraan voldoen.</p>
      <p sl="de">Tot slot nog een opmerking over het spreken met één stem door de EU: ik heb gezien hoe dit in Nagoya in zijn werk ging. We hadden daar één microfoon voor de EU. Daar konden verschillende mensen in spreken, maar zij moesten dezelfde boodschap verkondigen. Ik zou graag zien dat de Raad en de Commissie dit ook in Cancún doen.</p>
    </intervention>
    <intervention id="3-327" speaker_id="97076" name="Corinne Lepage" is_mep="True" mode="spoken">
      <p sl="fr">Mijnheer de Voorzitter, mevrouw Schauvliege, commissaris, sinds Kopenhagen is ten minste één ding zeker, namelijk dat de desinformatiecampagne die voor Kopenhagen was opgezet is mislukt en dat de gegevens die ons door het Internationaal Panel inzake klimaatverandering (IPCC) zijn geleverd, ten volle zijn bevestigd door alle deskundigen die de VN ter beschikking staan. Dat is het eerste punt dat ik wilde onderstrepen.</p>
      <p sl="fr">Dit toont het belang en de urgentie aan van ons handelen. Wij moeten de gevolgen trekken uit de mislukking van Kopenhagen. Daarom is het van absoluut essentieel belang dat de Europese Unie zich uit haar eigen vrije wil doelen stelt. Daarom is het essentieel, zowel voor het klimaat als voor onze industrie en onze economie, dat de doelstelling van 30 procent die in de resolutie staat vermeld, morgen zal worden aangenomen.</p>
      <p sl="fr">Zoals een van onze collega’s zojuist heeft benadrukt, is het doel van 20 procent al vrijwel bereikt. Als wij onze industrie willen stimuleren, als wij een leidende positie willen behouden of willen veroveren in nieuwe sectoren, of het nu gaat om energie-efficiëntie of hernieuwbare energie, dan is het van fundamenteel belang dat we ons dit doel stellen in de Unie.</p>
      <p sl="fr">Het tweede punt is dat van de geloofwaardigheid. Wij moeten ons aan onze verplichtingen houden jegens de landen van het zuiden en daarbij diverse categorieën zuidelijke landen onderscheiden. China en Afrika kunnen immers niet over een kam worden geschoren. Om die reden is het naar mijn idee – en nu geef ik een persoonlijke mening die niet noodzakelijkerwijs door heel mijn fractie wordt gedeeld – onontbeerlijk een belasting te heffen op financiële transacties, waardoor we kunnen uitkomen op de honderd miljard dollar die wij voor 2020 hebben voorzien.</p>
      <p sl="fr">Tot besluit hoop ik dat op zijn minst het akkoord over de reductie van broeikasgasemissies ten gevolge van ontbossing en bosdegradatie in ontwikkelingslanden (REDD) zal worden gesloten in Cancún. Dat zou al een grote vooruitgang zijn. Bedenk dat de ontbossing verantwoordelijk is voor 20 procent van de broeikasgasemissies.</p>
    </intervention>
    <intervention id="3-328" speaker_id="28321" name="Satu Hassi" is_mep="True" mode="spoken">
      <p sl="fi">Mijnheer de Voorzitter, dames en heren, ik ben het met iedereen eens die zijn steun heeft geuit voor een verhoging van de emissiereductie in de Europese Unie naar 30 procent. Het gaat hierbij niet alleen om de toekomst van de mensheid: het is in ons eigen belang om concurrerend te blijven in de revolutie die heeft ingezet op het gebied van energietechnologie.</p>
      <p sl="fi">Om een geloofwaardige leider op klimaatgebied te zijn, moet de Europese Unie in Cancún een concrete strategie van klimaatbescherming bevorderen en geen nieuwe mazen creëren. Helaas lijkt de Europese Unie anders te handelen met betrekking tot de berekeningsregels voor bossen als koolstofputten. Het lijkt erop dat de Europese Unie haar goedkeuring hecht aan toekomstvoorspellingen als referentiepunt voor bossen als koolstofputten, terwijl die onvermijdelijk willekeurig zijn. Dat zou meer problemen voor de geïndustrialiseerde landen betekenen en in niet geringe mate. Deze problemen kunnen gelijk staan aan 3 tot 5 procent van hun totale emissies ofwel dezelfde omvang als de totale verplichting inzake emissiereductie van alle industrielanden tot 2012 krachtens het Protocol van Kyoto.</p>
      <p sl="fi">Een andere zwakke plek in het communautair beleid is de uitbesteding van emissiereducties naar ontwikkelingslanden via het mechanisme voor schone ontwikkeling (CDM). Het is kortzichtig, maar vanuit het oogpunt van eerlijke concurrentie ook onverstandig, als wij via het CDM bijvoorbeeld in China de industriesectoren steunen die hier klagen over het risico van koolstoflekkage. Op projecten gebaseerde koolstofcredits zouden beperkt moeten worden tot de armste ontwikkelingslanden.</p>
    </intervention>
    <intervention id="3-329" speaker_id="96803" name="Zbigniew Ziobro" is_mep="True" mode="spoken">
      <p sl="pl">Mijnheer de Voorzitter, de strijd tegen de opwarming van de aarde is zonder twijfel een van de belangrijkste doelen van de Europese Unie geworden. Een belangrijke factor hierin is het rationele beleid voor de verlaging van de uitstoot van kooldioxide en broeikasgassen in de atmosfeer. In de ontwerpresolutie van de Unie die nog voor de top in Cancún is opgesteld, wordt een aanzienlijke reductie - meer dan 20 procent - van de uitstoot van CO2 in de EU-lidstaten genoemd. Het lijkt erop dat de Unie bij de lancering van dit type beleid geen rekening heeft gehouden met de ernstige consequenties voor de economieën van haar lidstaten.</p>
      <p sl="pl">Enerzijds wil de Unie zelf een bijzonder hoge reductie bewerkstelligen, anderzijds formuleert zij een krachteloos EU-standpunt over de reductie van de uitstoot van gassen door de Verenigde Staten of de Aziatische landen. Dat is een grote fout. Nu Europa een economische recessie doormaakt, moeten we ons richten op maatregelen die de EU-economie versterken in plaats van haar te belasten met extra kosten. Niet de landen van de Europese Unie, maar de economieën van ontwikkelingslanden als China en India veroorzaken de hoogste uitstoot en zij zijn niet van plan die emissie te beperken. De industriële productie en daarmee de werkgelegenheid, zou zich daardoor wel eens kunnen verplaatsen naar landen buiten de Europese Unie. Onze economie verzwakt en de emissie zal stijgen in plaats van afnemen. Dit beleid leidt tot niets. De beleidsrichting op het gebied van de strijd tegen de opwarming van de aarde moet daarom heroverwogen worden.</p>
    </intervention>
    <intervention id="3-330" speaker_id="96741" name="Sabine Wils" is_mep="True" mode="spoken">
      <p sl="de">Mijnheer de Voorzitter, de klimaatconferentie in Cancún moet positieve druk op onze landen uitoefenen om vooruitgang te boeken wat betreft internationale samenwerking en nationale wetgeving met betrekking tot klimaatbescherming. Als onderdeel van een verbond van verantwoordelijkheid moet de EU politiek leiderschap tonen, ongeacht wat de VS doen, en zichzelf laten beoordelen volgens het beginsel van klimaatrechtvaardigheid. Dat betekent dat er een tweede verbintenisperiode voor de industrielanden moet komen in het kader van het Protocol van Kyoto. Er moeten aanvullende middelen beschikbaar worden gesteld ter financiering van klimaatbeschermingsmaatregelen. Met betrekking tot financiering op de lange termijn moet de EU de kaarten open op tafel leggen bij de onderhandelingen. De EU moet ambitieuze doelstellingen presenteren ter vermindering van broeikasgassen. De wereldwijde temperatuur mag in geen geval meer dan 1,5° C stijgen. Deze doelstelling zal leiden tot technologische innovaties en arbeidsplaatsen verschaffen in tijden van economische crisis.</p>
    </intervention>
    <intervention id="3-331" speaker_id="96664" name="Anna Rosbach" is_mep="True" mode="spoken">
      <p sl="da">Mijnheer de Voorzitter, in december vertrekt iedereen - ambtenaren, politici, journalisten, activisten en vele anderen - naar de topconferentie in Mexico. Ook dit Parlement neemt eraan deel, hoewel er nog steeds verwarring over bestaat hoeveel leden van het Parlement toestemming krijgen om te vertrekken.</p>
      <p sl="da">Voor onze reis naar de klimaatconferentie moeten we één belangrijk ding niet vergeten mee te nemen in onze bagage, namelijk realisme. Ik weet heel goed dat ik me niet populair maak door dit te zeggen, maar het is wel belangrijk voor het vertrouwen van de wereldbevolking in ons. De EU zou tot de koplopers moeten behoren, zoals het zo mooi heet, wat wil zeggen dat we leiden door het goede voorbeeld te geven. Dat is prima, maar we moeten oppassen dat we niet zo ver voorop lopen dat niemand ons volgt. Het heeft geen zin dat we een beleid voeren dat slechts enkele landen bereid zijn te volgen of kunnen volgen. Daarmee zouden we in feite maar één ding bereiken, namelijk dat onze eigen arbeidsintensieve industrieën uit Europa verdwijnen en naar landen gaan met minder strenge wetgeving, lagere lonen en slechte arbeidsomstandigheden. Daardoor zouden arbeidsplaatsen verloren gaan en dat zou onze Europese economieën schaden. Daarom moeten we werken aan oplossingen waaraan opkomende landen zoals China, India en het Zuid-Amerikaanse continent deel kunnen nemen. Ik hoop dat we lering trekken uit de conferentie in Kopenhagen vorig jaar en dat we dit jaar inzetten op wat haalbaar is in plaats van te streven naar het onmogelijke.</p>
    </intervention>
    <intervention id="3-332" speaker_id="103132" name="Lucas Hartong" is_mep="True" mode="spoken">
      <p sl="nl">Voorzitter, komende week wordt de VN-klimaatconferentie in Cancún gehouden. Een totale aanfluiting om daar als EU aan deel te nemen, omdat er in feite niets aan de hand is met ons klimaat. We maken normale temperatuurschommelingen mee. Mag ik even stilstaan bij de echte feiten van deze overbodige conferentie? Er stappen volgende week honderden deelnemers in het vliegtuig richting Mexico, waarbij CO2 wordt uitgestoten. En wat is het doel van de klimaattop? Ach, het verminderen van de CO2 -uitstoot. In Cancún wordt op het moment 11.000 hectare aan mangrovebossen gekapt. Wat was ook al weer het doel van de klimaattop? O ja, de bescherming van bossen. Voorzitter, mag ik een bescheiden advies geven aan de EU. Laat het klimaatbeleid over aan echt onafhankelijke specialisten. Het kost de belastingbetaler namelijk alleen maar een enorme hoop geld, en het heeft de afgelopen decennia ons niet opgeleverd, behalve eenzijdige rapporten van het IPPC en charlatan Pachauri.</p>
    </intervention>
    <intervention id="3-333" speaker_id="28390" name="Pilar del Castillo Vera" is_mep="True" mode="spoken">
      <p sl="es">Mijnheer de Voorzitter, mevrouw Schauvliege, commissaris, allereerst wil ik graag zeggen dat zowel de fungerend voorzitter van de Raad als de commissaris in hun interventies een heel ander perspectief op deze conferentie van Cancún leken te hebben dan destijds in Kopenhagen. Het is een realistischer, haalbaarder perspectief en daarom met veel meer kans van slagen.</p>
      <p sl="es">Als Kopenhagen de top was van "alles of niets", zoals de fungerend voorzitter van de Raad heeft gezegd, dan moet Cancún de top zijn van een scala aan haalbare en efficiënte opties.</p>
      <p sl="es">De strijd tegen klimaatverandering bevat twee essentiële elementen. Allereerst dient deze wereldwijd te worden gevoerd en moeten alle grote vervuilende landen erbij betrokken zijn, van de Verenigde Staten tot Brazilië en van China tot India. In de tweede plaats moet het een serie maatregelen zijn die daadwerkelijk gevolgen hebben voor klimaatverandering. Deze gevolgen moeten meetbaar zijn en mogen niet schadelijk zijn voor de economische groei.</p>
      <p sl="es">In die zin moeten wij ook de bescheidenheid hebben om te erkennen dat de mondiale strijd tegen klimaatverandering verschillende technologische en politieke mogelijkheden biedt.</p>
      <p sl="es">Er zijn bindende overeenkomsten en er komen er wellicht nog meer, er zijn sectorale overeenkomsten, er is technologieoverdracht en steun voor onderzoek. Al deze opties moeten worden overwogen en dit moet gepaard gaan met een radicale groei van de energie-efficiëntie in alle sectoren van de economie en de maatschappij. Alleen dan kunnen we op daadkrachtige wijze de problemen van klimaatverandering het hoofd bieden. In die zin kunnen we zeggen dat als de top van Cancún resulteert in verschillende haalbare en efficiënte overeenkomsten, dan wordt de top een groot succes.</p>
    </intervention>
    <intervention id="3-334" speaker_id="97009" name="Kriton Arsenis" is_mep="True" mode="spoken">
      <p sl="el">Mijnheer de Voorzitter, commissaris, ik ben het met de heer Leinen eens dat wij inderdaad van het ene uiterste in het andere vallen. In Kopenhagen hadden wij hoge verwachtingen en nu hebben wij voor Cancún kennelijk heel lage verwachtingen.</p>
      <p sl="el">Wij dringen vooral aan op twee zaken: op het vraagstuk van de REDD en de financiering. Als geen vooruitgang wordt geboekt bij deze twee zaken, bestaat het risico dat er helemaal geen vooruitgang wordt geboekt in de onderhandelingen, die dan misschien in gevaar komen. Als er geen vooruitgang wordt geboekt in Cancún, komt heel het onderhandelingsproces op de helling te staan. Daarom verlaten wij ons op uw inspanningen, de inspanningen van de Europese Unie, om vooruitgang te boeken, tenminste bij deze twee zaken, en om aldus te vermijden dat het hele onderhandelingsproces gevaar loopt.</p>
      <p sl="el">Vele collega´s hebben gezegd dat wij er in 2009 inderdaad in geslaagd zijn de uitstoot met 17,3 procent te verminderen. Het streefdoel van 20 procent tot 2020 ligt nu in het verschiet. Wij zouden dat doel in de komende jaren kunnen bereiken. Er is echter geen enkele reden om niet door te stomen en naar 30 procent of misschien zelfs nog verder te gaan om modernisering van onze economieën te forceren, banen te scheppen en opnieuw concurrentiekrachtig te worden.</p>
      <p sl="el">Over het vraagstuk van landgebruik, verandering in landgebruik en bosbouw (LULUCF) heeft mevrouw Hassi al gesproken, en zij heeft volkomen gelijk. De Europese Unie huldigt het absurde standpunt dat de vermindering van de aan LULUCF gerelateerde uitstoot niet vergeleken kan worden met 1990 en dat wij op de gebruikelijke wijze door moeten gaan met alle buitensporige uitstoot van dien, en dat wij minder uitstoten dan hetgeen was voorzien.</p>
      <p sl="el">Wij verlaten ons op u, in de hoop tijdens de onderhandelingen in Cancún succesvolle resultaten te boeken bij deze twee cruciale vraagstukken.</p>
    </intervention>
    <intervention id="3-335" speaker_id="96725" name="Bas Eickhout" is_mep="True" mode="spoken">
      <p sl="nl">Voorzitter, dank u wel, commissaris en Belgisch voorzitterschap, voor uw introducties. Ik wil toch ook de zaal hier eraan herinneren dat het akkoord van Kopenhagen uitermate zwak was, maar zelfs wát erin staat, wordt soms vergeten. Het 2°-doel, of zelfs het 1,5°-doel wordt genoemd in het akkoord van Kopenhagen, en als we dat willen halen, dan moeten we echt nu stevig aan de bak met het reduceren van onze eigen emissies, meer dan -20 procent, maar ook het geld voor de eerste drie jaar. Heel duidelijk staat in het akkoord van Kopenhagen dat het nieuw en additioneel moet zijn. Commissaris Hedegaard, u zegt dat we er bijna zijn, maar het is niet nieuw en additioneel, dus we zijn er nog zeker niet. Laten we daar eerlijk in zijn. Dan de rol van de EU, het leiderschap. Toch een vraag aan de Belgische voorzitter: hoe gaan we dat doen in Cancún? Want we hebben nu een mandaat van de Raad gekregen, maar er moet onderhandeld worden in Cancún. Als we dat aanpassen, moet dat weer met unanimiteit van alle lidstaten, of gaan we voor de verandering met gekwalificeerde meerderheid? Want alleen dan kunnen we die leidersrol echt aanmaken. Meer ambitie, meer geld en beter onderhandelen.</p>
    </intervention>
    <intervention id="3-336" speaker_id="96809" name="Peter van Dalen" is_mep="True" mode="spoken">
      <p sl="nl">Voorzitter, de uitdaging voor Cancún is complex en de urgentie is hoog. Toch zie ik wel kansen, want het resultaat van Nagoya vond ik hoopgevend en bemoedigend. Er is veel discussie geweest over de vraag hoe we de Europese Unie gaan inzetten bij dit debat? Streven we naar -20 procent CO2 of zelfs naar -30? Voor mij staat minder CO2 niet gelijk aan minder economie. We kunnen daarom inzetten op een reductiedoelstelling van meer dan 20 procent, want die geeft mogelijkheden voor meer groene banen, voor innovatie en voor duurzame economische groei. Ik wil tegelijk het IPCC oproepen de kritiek op hun rapportages wel ter harte te nemen. Creëer een open wetenschappelijk discussieplatform zodat alle relevante informatie wordt meegenomen en niet onder de tafel verdwijnt. Doen ze dat niet, dan blijft er een sfeer van wantrouwen hangen rondom de IPCC-rapporten, en dat vind ik onnodig en ongewenst.</p>
    </intervention>
    <intervention id="3-337" speaker_id="96820" name="Marisa Matias" is_mep="True" mode="spoken">
      <p sl="pt">Mijnheer de Voorzitter, ik wil graag ingaan op enkele dingen die hier gezegd zijn. De hoop is hier uitgesproken dat Cancún een belangrijke tussenstap zou zijn in de bestrijding van de klimaatverandering, en ook is gezegd dat we niet verder kunnen gaan of ambitieuzer kunnen zijn dan in Kopenhagen en dat we de resultaten van de Top van Kopenhagen moeten accepteren. We weten dat de resultaten mager waren en aangezien er niets veranderd is in het wetenschappelijk bewijs en in de gegevens waarover we beschikken, lijkt het me dat we hier van doen hebben met een verandering van politieke wil en een gebrek aan moed, en dat we ons in Cancún door angst gaan laten leiden.</p>
      <p sl="pt">Ik vind dat opgeven geen optie mag zijn in wat een van de ernstigste crisissen is van dit moment. Ik wil ook nog zeggen dat we in Cancún een kans hebben om ons te bewijzen, op de verschillende terreinen die hier al aan de orde gesteld zijn, maar ook met betrekking tot ons vermogen tot herverdeling en ons vermogen om armere landen en de meest achtergestelde bevolkingen te steunen. Ik denk dat we, als we iets doen aan de milieucrisis, ook op een solidaire en rechtvaardige manier iets doen aan de huidige economische en sociale crisis. Dát is wat het betekent om realistisch te zijn.</p>
    </intervention>
    <intervention id="3-338" speaker_id="28493" name="Derek Roland Clark" is_mep="True" mode="spoken">
      <p sl="en">Mijnheer de Voorzitter, ik lees graag deze toespraak voor namens de heer Bloom, die – naar mijn mening – vanmiddag onterecht uit deze vergaderzaal is verwijderd.</p>
      <p sl="en">De bijeenkomst in Kopenhagen vorig jaar was een echec, toen 15 000 incompetente lieden, waaronder leden van het Europees Parlement en hun gevolg, daarheen afreisden om hun CO2 -voetafdruk twee weken lang te verdubbelen en zij hopeloos verwikkeld raakten in Climategate, dat precies op het juiste moment kwam om roet in het eten te gooien.</p>
      <p sl="en">Ja, we herinneren ons allemaal hoe de Universiteit van East Anglia werd ontmaskerd als een centrum van pseudowetenschap, die wordt bedreven door corrupte en omgekochte wetenschappers, die afhankelijk zijn van het directoraat-generaal Onderzoek van de EU en de "super quasi-ngo" van de VN voor onderzoeksgelden en laboratoria, en van de Britse belastingbetaler voor hun salaris. Het bleek dat ze gegevens en klimaatcomputermodellen vervalsten, onwelgevallige gegevens wegmoffelden en samenzwoeren met de groene volgelingen van Obama.</p>
      <p sl="en">De belastingbetalende massa heeft de niet mis te verstane boodschap gekregen dat het er de EU en de mondiale groene agenda vooral om gaat om de CO2 -heffingen te verhogen en om ons zo bang te maken dat we ons ernaar schikken.</p>
      <p sl="en">Cancún wordt natuurlijk lang niet zo erg. Het is er veel warmer. Het is een leuke winter en de samenzweerders zullen hun agenda voor mondiaal bestuur dit jaar natuurlijk veel zorgvuldiger verborgen houden. Maar wees gewaarschuwd: wij, het volk, hebben jullie in de gaten.</p>
    </intervention>
    <intervention id="3-339" speaker_id="97170" name="Francisco Sosa Wagner" is_mep="True" mode="spoken">
      <p sl="es">Mijnheer de Voorzitter, commissaris, ik deel de wens van dit Parlement. Ik zou graag zien dat de voorstellen van de Europese delegatie de verdiende steun krijgen in Cancún.</p>
      <p sl="es">Met betrekking tot dit debat wil ik het belang onderstrepen van de steden bij het behoud van het milieu. Er is een overeenkomst tussen meer dan duizend burgemeesters van de Europese Unie, waaruit blijkt dat deze autoriteiten het probleem erkennen. Hun optreden is van groot belang als wij succes willen boeken. Grote woorden zijn niets waard als wij niet kunnen rekenen op de samenwerking van de burgemeesters van de steden.</p>
      <p sl="es">Om die samenwerking te waarborgen is het van groot belang dat de emissies worden onthuld, aangezien de steden verantwoordelijk zijn voor bijna 80 procent van de broeikasgassen. Momenteel gebeurt dit niet en wat nog erger is, is dat er geen gemeenschappelijke standaard is om emissies te meten.</p>
      <p sl="es">Er is een non-profitorganisatie genaamd het "Carbon Disclosure Project" die gegevens verzamelt van duizenden bedrijven, die volgens mij ook door gemeenten zou kunnen worden ingezet. Zonder de hulp van de lokale overheden en burgemeesters zullen milieumaatregelen op niets uitlopen en dat is precies wat we willen voorkomen.</p>
    </intervention>
    <intervention id="3-340" speaker_id="97018" name="Theodoros Skylakakis" is_mep="True" mode="spoken">
      <p sl="el">Mijnheer de Voorzitter, er doet zich momenteel een groot milieuschandaal voor, waar ook de conferentie van Cancún zich mee bezig moet houden: 60 procent van de rechten die worden verkocht via het ETS en afkomstig zijn van CDM-projecten betreft de vernietiging van een industrieel broeikasgas, HFC-23, waarvoor uitgaven worden gebezigd die zeventig keer hoger zijn dan de daadwerkelijke kosten, en die kosten worden vooral door de Europese elektriciteitconsumenten betaald.</p>
      <p sl="el">Tot nu toe hebben wij op die manier ongeveer 1,5 miljard euro over de balk gesmeten en als deze situatie blijft voortduren, zullen wij tot 2013 nog eens 3,5 miljard verspillen voor de vernietiging van een broeikasgas waarvan de daadwerkelijke waarde slechts tachtig miljoen euro bedraagt. Op die manier maakt een klein aantal ondernemingen over heel de wereld op ongerechtvaardigde wijze enorme winsten zonder dat het milieu er baat bij heeft, want de aanwezigheid van HFC-23 in de lucht is de afgelopen jaren toegenomen.</p>
      <p sl="el">Dit is een onaanvaardbare situatie. De oprechtheid van ons milieubeleid en van het Kyoto-mechanisme wordt daardoor in twijfel getrokken. In het kader van de COP16 moet Europa dit reële probleem aan de orde stellen, omdat een verandering van het internationaal beleid ten aanzien van dit vraagstuk serieuze mogelijkheden zou creëren voor een onmiddellijke, drastische vermindering van de uitstoot van broeikasgassen tegen lage kosten. Europa moet landen als China, waar nu enorme hoeveelheden HFC-23 worden uitgestoten – hoeveelheden die tot nul zouden kunnen worden teruggebracht – vragen om een klein deel van het geld dat zij ontvangen te gebruiken om deze ongerechtvaardigde winsten te belasten en om sterker deel te nemen aan de inspanningen voor de strijd tegen klimaatverandering.</p>
      <p sl="el">Een verspilling van meer dan vier miljard euro van de Europese belastingbetalers is onaanvaardbaar. Wij als Europees Parlement hebben de taak het openbaar belang en het belang van de consumenten te verdedigen.</p>
    </intervention>
    <intervention id="3-341" speaker_id="28310" name="Edite Estrela" is_mep="True" mode="spoken">
      <p sl="pt">Mijnheer de Voorzitter, deze conferentie vindt plaats in een niet erg gunstige internationale context: de wereldwijde economische crisis, de politiek-bestuurlijke onzekere situatie in de Verenigde Staten en de impasse in de onderhandelingen tussen de Verenigde Staten en China. De verwachtingen zijn daarom niet hooggespannen, maar desondanks moet de COP16 worden aangegrepen als een kans om het vertrouwen in het multilaterale proces ten aanzien van de klimaatverandering te herstellen en het Akkoord van Kopenhagen te consolideren. Dat is wel het minste, en juist daarom hebben we vastberadenheid en politiek leiderschap nodig tijdens de onderhandelingen, en moeten we ambitieus zijn bij de besluitvorming. Met name moet er voortgang geboekt worden op gebieden die van belang zijn voor de ontwikkelingslanden, zoals financiering, overdracht van technologie en capaciteitsopbouw. Maar ook ten aanzien van mitigatie wordt er hopelijk voortgang geboekt, in het bijzonder waar het gaat om het vastleggen van ambitieuze en bindende doelstellingen op het gebied van de reductie van uitstoot en van de overdracht van processen, zoals die inzake bewaking, rapportage en verificatie.</p>
      <p sl="pt">Ongeacht de uitkomst van de internationale onderhandelingen moet de Europese Unie ernaar blijven streven de doelstelling te halen van een reductie van de uitstoot van CO2 met 20 procent, met het oog op het scheppen van groene banen en economische groei. Kortom, de resultaten van Cancún moeten bijdragen aan een kader voor na 2012, erop gericht zijn om in 2011 een internationaal juridisch bindend akkoord te bereiken, en bij te dragen aan het behalen van de doelstelling om de stijging van de temperatuur wereldwijd tot twee graden te beperken.</p>
    </intervention>
    <intervention id="3-342" speaker_id="4516" name="Roger Helmer" is_mep="True" mode="spoken">
      <p sl="en">Mijnheer de Voorzitter, ik wil mijn collega’s er graag op persoonlijke titel op wijzen dat het publiek niet meer gelooft in een door de mens veroorzaakte opwarming van de aarde. De kiezers zijn het zat om de schuld te krijgen van de klimaatverandering en zijn niet langer bereid om ervoor te betalen.</p>
      <p sl="en">Het gebeurt steeds vaker dat wetenschappers in het openbaar het rechtlijnige denken over het klimaat aan de kaak stellen. De geloofwaardigheid van het IPCC, het Internationale Panel inzake klimaatverandering, is volledig onderuit gehaald. Recente, kleine klimaatveranderingen kloppen volledig met reeds lang bewezen, natuurlijke klimaatcycli over de langere termijn. Kopenhagen werd om dezelfde reden een fiasco als waarom Cancún op een echec zal uitdraaien. De VS, met zijn nieuwe Republikeinse meerderheid in het Huis, zal de handel onder een absoluut emissieplafond niet accepteren. India en China zullen niet afzien van vooruitgang omwille van paniekzaaierij over het klimaat. Onze groene beleidsmaatregelen zijn waarschijnlijk overbodig, zonder meer vergeefs en rampzalig kostbaar.</p>
      <p sl="en">Als Europa alleen opereert, vernietigen we onze economieën en brengen we onze kleinkinderen tot armoede, zonder dat we enige invloed uitoefenen op het klimaat. We storten ons vrijwillig in armoede vanwege een betwiste wetenschappelijke theorie. Het is tijd om het over een andere boeg te gooien.</p>
    </intervention>
    <intervention id="3-343" speaker_id="97294" name="Catherine Soullie" is_mep="True" mode="spoken">
      <p sl="fr">Mijnheer de Voorzitter, mevrouw Schauvliege, commissaris, eensgezindheid en realisme zullen morgen komen bovendrijven, dat hoop ik althans, tijdens de stemming voor onze resolutie over deze zestiende conferentie van de partijen inzake de klimaatverandering. Ik hoop dat onze betrokken commissaris de praktische doelen die wij samen moeten zien te bereiken zal weten aan te dragen, maar ook dat hij de absolute Europese voorwaarden die hieraan zijn verbonden, zal verdedigen.</p>
      <p sl="fr">In deze onderhandelingen mogen we evenmin uit het oog verliezen dat onze medeburgers en industrieën legitieme verwachtingen hebben ten aanzien van een eerlijke verdeling. De hele wereld moet de klimaatverandering bestrijden, niet alleen Europa.</p>
      <p sl="fr">Zo is het van cruciaal belang te erkennen dat er sprake is van onvoldoende beschermd intellectueel eigendom. Er moet zo veel mogelijk worden geprofiteerd van groene technologieën, maar dit mag niet betekenen dat wij onze huidige en toekomstige kennis verkwanselen, zelfs niet omwille van deze essentiële strijd tegen de klimaatverandering.</p>
      <p sl="fr">Evenzo lijkt het een buitengewoon legitiem verzoek en geen onderhandelingstactiek om gemeenschappelijke methodes voor de berekening van emissies te eisen, alsmede verificatie en publicatie van gegevens, zodat alle industrieën met uitstoot onderling te vergelijken zijn.</p>
      <p sl="fr">Tot besluit, en mijn collega heeft het zojuist ter sprake gebracht: meer omstreden zijn de lacunes in het huidige mechanisme voor schone ontwikkeling, die ook aan de orde moeten worden gesteld. Dames en heren, helaas zijn wij ons er allen goed van bewust dat de ware onderhandelingskracht niet bij het Europees Parlement berust. Desalniettemin moet de wil van een groot aantal Europese afgevaardigden, van wie ik er een ben, om te werken en deel te nemen aan een positieve uitkomst van deze conferentie, worden aangemoedigd in plaats van verwaarloosd, zoals wij dat de afgelopen dagen hebben ervaren. Indien Europa wil dat het in internationale dialogen sterk voor de dag komt, dan moet hetzelfde gelden voor al zijn wetgevers.</p>
    </intervention>
    <intervention id="3-344" speaker_id="38595" name="Rovana Plumb" is_mep="True" mode="spoken">
      <p sl="en">Mijnheer de Voorzitter, ik ben optimistisch van aard en ik denk dat er nu vooruitgang mogelijk is in Cancún in de vorm van een evenwichtig pakket dat landen in staat zal stellen om op alle gebieden van de klimaatverandering snellere, krachtigere maatregelen te nemen. Het is daarom van groot belang dat Europa zijn leidende positie binnen de internationale klimaatonderhandelingen weer opeist door het beginsel van klimaatdiplomatie te introduceren, en dat de Europese Unie en de lidstaten een beginsel van klimaatrechtvaardigheid definiëren en ten uitvoer leggen, en daarom in toekomstige internationale klimaatonderhandelingen voor een rechtvaardigheidsclausule pleiten.</p>
      <p sl="en">Ik benadruk het belang van een mechanisme waarmee de financiering van de financiële aspecten van de klimaatverandering wordt geregeld. Er zullen nieuwe, innovatieve inkomstenbronnen nodig zijn, zoals een belasting op financiële transacties, groene fondsen of particuliere bronnen, om het geld bij elkaar te krijgen dat nodig is om adaptatie- en mitigatieprojecten uit te voeren, om groene groei te realiseren, wat bijdraagt aan een goed leven voor burgers, en om eerlijke groei te verwezenlijken. Laten we ook het genderaspect in het klimaatveranderingsbeleid niet vergeten.</p>
    </intervention>
    <intervention id="3-345" speaker_id="28291" name="Romana Jordan Cizelj" is_mep="True" mode="spoken">
      <p sl="sl">Mijnheer de Voorzitter, commissaris, dames en heren, de kloof tussen de verwachtingen en de resultaten van Kopenhagen was onaanvaardbaar groot en daarom waren wij genoodzaakt enkele wijzigingen door te voeren. Deze keer gaan we met beduidend reëlere en toch ambitieuze doelstellingen naar Cancún. Commissaris, u verdient lof voor het feit dat u ervoor heeft gezorgd dat de Unie deze keer aanmerkelijk beter voorbereid naar een klimaatconferentie gaat en daarvoor wil ik u danken.</p>
      <p sl="sl">Ik wil echter kanttekeningen plaatsen bij enkele amendementen die zijn ingediend. Het akkoord dat we in Kopenhagen hebben bereikt, heeft tot een aantal belangrijke resultaten geleid en een daarvan is zonder meer het besluit dat wij maatregelen moeten nemen om de globale stijging van de temperatuur te beperken tot minder dan 2° C. Wij moeten blijven vasthouden aan deze doelstelling en nu is niet het juiste moment om daaraan te tornen, zelfs niet als we een lagere stijging tot doel zouden willen stellen. We moeten geloofwaardig blijven. We kunnen dergelijke belangrijke besluiten niet van jaar tot jaar wijzigen.</p>
      <p sl="sl">Ik wil eveneens reageren op de voorstellen dat de Unie eenzijdig de uitstoot van broeikasgassen met 30 procent moet verminderen. We moeten ons mijns inziens niet distantiëren van derde landen. We moeten deze doelstelling optrekken, en dat zullen we ook doen, maar pas als de omstandigheden gunstig zijn. We moeten er evenwel voor zorgen dat we de procedure voor de totstandkoming van dat besluit vooraf vaststellen en uiteraard dat het Europees Parlement voldoende bij de besluitvorming wordt betrokken.</p>
      <p sl="sl">We moeten eveneens de ontwikkeling en het gebruik van schone technologieën op wereldniveau bevorderen. De overeenkomst inzake technologieoverdracht is van zeer groot belang, maar we moeten tevens passende regelingen ter bescherming van intellectueel eigendom beschikbaar hebben. Alleen dan kan klimaatverandering een kans worden in plaats van een last.</p>
      <p sl="sl">Tot slot wil ik met betrekking tot de financiering van inspanningen om de gevolgen van klimaatverandering in ontwikkelingslanden te beperken, opmerken dat de Europese Unie reeds over een financieel instrument voor dat doel beschikt, namelijk het Europees emissiehandelssysteem (ETS). Wij moeten zorgen dat dit systeem naar behoren functioneert en doeltreffend is en dat de toekenning van middelen transparant en doelgericht is. Het is mijns inziens ongepast om nieuwe financiële lasten te creëren in tijden van financiële en economische crisis.</p>
    </intervention>
    <intervention id="3-346" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Mijnheer de Voorzitter, binnenkort zal de wereld weer goed of, zoals de laatste tijd gebruikelijk, slecht nieuws over de klimaatverandering te horen krijgen, dit keer vanuit Cancún. Volgens de meeste wetenschappers hebben we niet meer genoeg tijd om de klimaatverandering nog een halt toe te roepen, maar het aantal mensen dat dit alles ontkent of weigert er iets aan te doen, is daardoor niet gedaald. De Europese Unie was en moet de drijvende kracht blijven achter vooruitgang in de besprekingen. In Cancún moet de EU de standpunten van de lidstaten beter coördineren. Het is belangrijk dat wij ons huiswerk doen en aantonen dat het mogelijk is om een duurzame economische ontwikkeling en een milieuvriendelijke manier van leven te verwezenlijken. Alleen als we zelf veranderen, kunnen we anderen aansporen ons voorbeeld te volgen.</p>
      <p sl="lt">Ik zou er daadwerkelijk achter staan als de EU eenzijdig de stap zou nemen om de emissie van broeikasgassen tegen 2020 met 30 procent te verminderen. Het is buitengewoon belangrijk dat er in Cancún rekening wordt gehouden met het nieuwe beginsel van klimaatrechtvaardigheid. Als de klimaatverandering niet tot stoppen wordt gebracht of in ieder geval wordt beperkt, zullen de armste landen en de armste bevolkingen het eerst verzengd worden door onze snel oververhit rakende aarde.</p>
      <p sl="lt">Het lijkt erop dat sommige mensen, bedrijven en landen er een oud gezegde op na houden dat in een modern jasje is gestoken: na mij – nadat ik enorme winst heb gemaakt – de zondvloed. Deze houding mag niet de overhand krijgen in Cancún.</p>
    </intervention>
    <intervention id="3-347" speaker_id="58758" name="Elisabetta Gardini" is_mep="True" mode="spoken">
      <p sl="it">Mijnheer de Voorzitter, mevrouw Schauvliege, commissaris, dames en heren, de Europese pogingen tot het vaststellen van ambitieuze doelstellingen met het oog op de komende klimaatconferentie vereisen zonder twijfel vasthoudendheid en de resultaten zullen bepalend zijn voor de toekomst van onze planeet.</p>
      <p sl="it">Maar juist daarom, dames en heren, moeten we realistisch en voorzichtiger zijn met onze verwachtingen. Voor zover we weten is er bij de internationale onderhandelingen ter voorbereiding op de Conferentie van Cancún geen merkbare voortgang geboekt richting een algemeen akkoord. Bovendien is er sprake van wantrouwen en verzet tegen de in Kopenhagen gemaakte toezeggingen geconstateerd.</p>
      <p sl="it">Het is al eerder gedaan, maar ik wil ook hier China noemen. China permitteert zich bijvoorbeeld een emissieverhoging van vijf miljard ton CO2 tegen 2020, met gevolgen die alleen maar gecompenseerd kunnen worden met een emissieverlaging van 100 procent van de Europese industrie tegen datzelfde jaar 2020, en zelfs dat is misschien niet voldoende.</p>
      <p sl="it">Dit bemoeilijkt niet alleen het voorstel van onvoorwaardelijke emissieverlaging van 30 procent, waar wij fel tegen zijn, maar het zorgt er ook voor dat veel onafhankelijke waarnemers zelfs een sterke mondiale emissieverhoging verwachten tegen die tijd. In deze tegenstrijdige situatie zou het op zijn minst riskant en zelfs demagogisch zijn over getallen te speculeren en suggestieve maar niet-realistische scenario’s te schetsen, waarvan de onzekerheden onvermijdelijk terug zullen zijn te vinden in de kosten.</p>
      <p sl="it">Hopelijk komt de Europese Unie op de Conferentie van Cancún met een gedeeld, realistisch en duurzaam voorstel, want het is altijd wenselijker dat een akkoord concrete en waarneembare resultaten oplevert dan dat het verwachtingen wekt die onmogelijk waargemaakt kunnen worden. Als de inspanningen van regeringen op het gebied van belangrijke milieuthema's ongeloofwaardig worden in de internationale publieke opinie, dan zou dat bijzonder moeilijk te herstellen zijn.</p>
    </intervention>
    <intervention id="3-348" speaker_id="96753" name="Jolanta Emilia Hibner" is_mep="True" mode="spoken">
      <p sl="pl">Mijnheer de Voorzitter, mevrouw Schauvliege, commissaris, met het aannemen van de resolutie op de zestiende Conferentie van de Partijen in Mexico, is een eerste stap gezet in de mondiale discussie. Het is een moeilijk compromis voor alle landen en het is ijdele hoop om meteen succes te verwachten. We moeten een voorstel indienen dat zo ver mogelijk gaat, maar dat tegelijkertijd zoveel mogelijk van de deelnemende landen achter zich schaart.</p>
      <p sl="pl">Het belangrijkste doel van deze resolutie is het bereiken van een compromis dat de klimaatverandering en de opwarming van de aarde tegengaat. Om dit doel te bereiken moeten we steun krijgen van de grootste landen en van de landen met de hoogste uitstoot. De Verenigde Staten en China behoren tot die landen. Het debat over dit onderwerp moeten we met hen voeren en we moeten vragen of zij bereid zijn de economische mogelijkheden te overwegen. We moeten ons concentreren op het behalen van de doelstellingen uit het klimaat- en energiepakket van de Europese Unie. Sommige afgevaardigden noemen het een bescheiden pakket, omdat het de uitstoot van broeikasgassen wil terugdringen met 20 procent. Laten we die doelstelling eerst maar eens bereiken, dan kunnen we het daarna over nieuwe stappen hebben.</p>
      <p sl="pl">Verder is het belangrijk dat de verplichtingen voor alle landen acceptabel zijn. Als we verplichtingen opnemen die niemand gaat uitvoeren, dan creëren we opnieuw een dode letter. Onze aandacht moet tegelijkertijd uitgaan naar landen met een zwakke economische groei en een slecht ontwikkelde economie. Het geld moet absoluut bij de armste landen terechtkomen, zij moeten toegang hebben tot EU-middelen. Ik denk dat ik namens iedereen spreek, als ik zeg dat wij allemaal zullen duimen voor de commissaris. Ook ik ben bereid om uitgebreid hulp te bieden bij de onderhandelingen.</p>
    </intervention>
    <intervention id="3-349" speaker_id="40599" name="Sirpa Pietikäinen" is_mep="True" mode="spoken">
      <p sl="en">Mijnheer de Voorzitter, ik wil graag in de eerste plaats commissaris Hedegaard bedanken voor de goede en betrokken wijze waarop zij deze klimaatkwesties binnen de EU en op mondiaal niveau behartigt.</p>
      <p sl="en">Ik weet dat onderhandelingen in VN-kader over alle internationale vraagstukken op dit moment erg moeilijk zijn en daarom denk ik dat we vooral heel actiegericht bezig moeten zijn. We weten dat we mondiaal in alle landen met deze uitdaging geconfronteerd gaan worden, dus het is altijd nuttig om klimaatverandering te voorkomen, zowel vanuit milieuoogpunt als economisch gezien.</p>
      <p sl="en">We beschikken over een groot aantal onderzoeken waaruit blijkt dat de EU haar CO2 -uitstoot in 2020 op een economisch haalbare en rendabele manier met 30 of zelfs 40 procent kan hebben teruggebracht. Hiervoor is het in de eerste plaats nodig dat schadelijke subsidies, zoals de zes miljard euro die jaarlijks in Europa naar fossiele brandstoffen gaat, worden stopgezet en dat er gewerkt wordt aan strikte ETS-wetgeving, een efficiënt gebruik van hulpbronnen, energie-efficiëntie en instrumenten zoals een strengere richtlijn inzake ecologisch ontwerp.</p>
      <p sl="en">Ik denk dat we, door zelf het goede voorbeeld te geven, de anderen ervan kunnen overtuigen dat (a) we er serieus mee bezig zijn, (b) dit rendabel is en (c) we dit doen voor het milieu en het belang van de Europese economie.</p>
    </intervention>
    <intervention id="3-350" speaker_id="96668" name="Seán Kelly" is_mep="True" mode="spoken">
      <p sl="ga">Mijnheer de Voorzitter, ik wil mijn fractie danken voor het feit dat ik de gelegenheid geboden krijg om enkele woorden te wijden aan dit onderwerp, waar ik groot belang aan hecht.</p>
      <p sl="en">De uitkomst van de conferentie in Cancún is zowel optisch als qua resultaat belangrijk voor de Europese Unie. We moeten naar buiten toe realistisch overkomen en we moeten met één stem spreken. Wat moet worden duidelijk gemaakt is dat de opwarming van de aarde een mondiaal probleem is waarvoor een mondiale oplossing met mondiale, bindende doelstellingen nodig is.</p>
      <p sl="en">Daarom moeten we vasthouden aan onze doelstelling van 20 procent in 2020. Iets anders zou contraproductief zijn. Het zou onze economie ernstig verzwakken en ons niet-concurrerend maken, terwijl de ontwikkelingslanden voortdenderen.</p>
      <p sl="en">Als we rond 2015 de doelstelling van 20 procent hebben bereikt, kunnen we die veranderen in 25 of 30 procent; dat zou dan worden gezien als een pr-succes. Elke andere doelstelling – naar 30 procent streven en het niet halen – zou worden gezien als een pr-ramp, net zoals met de Lissabon-strategie gebeurde. Dat moeten we voorkomen. Het is tijd om het slim te spelen. We moeten onze plicht doen, maar er tevens voor zorgen dat de rest van de wereld dat ook doet.</p>
      <p sl="en">Tot slot heb ik gehoord dat sommige leden van het Europees Parlement misschien naar Cancún gaan om te protesteren. Daartoe hebben ze het volste recht, maar ik hoop dat ze dat als privépersoon en op persoonlijke titel doen en niet als officiële afgevaardigden.</p>
    </intervention>
    <intervention id="3-352" speaker_id="96781" name="Danuta Jazłowiecka" is_mep="True" mode="spoken">
      <p sl="pl">Mijnheer de Voorzitter, mijn collega-afgevaardigden hebben al meerdere malen de noodzaak van een homogeen intern standpunt over het klimaatbeleid benadrukt. Ik wil er echter op wijzen dat wij op de komende klimaatconferentie onze grootste troef uit moeten spelen, die tegelijkertijd, zoals vorig jaar is gebleken, onze grootste zwakte is. Ik heb het over onderhandelingen op verschillende niveaus, pogingen om het gelijk van de onderhandelingspartners te begrijpen en het bekwaam zoeken naar een bevredigend compromis. We moeten proberen om onze EU-knowhow door te laten werken in het klimaatbeleid. De isolatie waar de commissaris over heeft gesproken, hangt af van de betrokkenheid van de Verenigde Staten, China, Brazilië, Rusland en India. Zonder die betrokkenheid zijn alle EU-maatregelen zinloos. Verder moeten we duidelijk zijn tegen de opkomende economische machten: bij een grotere rol op het wereldtoneel, horen grotere verplichtingen. De BRIC-landen kunnen zich niet eeuwig blijven verschuilen achter hun ontwikkelingsachterstand als rechtvaardiging voor de afwijzing van radicale klimaatbeschermingsmaatregelen. Meer macht gaat hand in hand met meer verantwoordelijkheid.</p>
    </intervention>
    <intervention id="3-353" speaker_id="96867" name="Maria Da Graça Carvalho" is_mep="True" mode="spoken">
      <p sl="pt">Mijnheer de Voorzitter, het welslagen van de Klimaatconferentie van Cancún is van fundamenteel belang voor de geloofwaardigheid van het onderhandelingsproces onder auspiciën van de Verenigde Naties. Het is daarom belangrijk dat er concrete toezeggingen worden gedaan en realistische doelen worden gesteld. Het is van fundamenteel belang dat er een akkoord bereikt wordt over aspecten zoals een beleid ter bescherming van de bossen, overdracht van technologie aan ontwikkelingslanden en financiering.</p>
      <p sl="pt">Als er geen wereldwijd akkoord bereikt kan worden, moet Europa toch de bereidheid hebben een tweede verbintenisperiode aan te gaan in het kader van het Kyoto-protocol, maar moet ze daarbij wel voorwaarden stellen wat betreft de integriteit van het protocol op het gebied van milieu, het opnieuw vorm geven van het mechanisme voor schone ontwikkeling, en toezeggingen van de kant van de landen met de grootste uitstoot, zoals China en de Verenigde Staten.</p>
    </intervention>
    <intervention id="3-354" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Mijnheer de Voorzitter, in de aanloop naar de klimaatconferentie in Cancún moeten de Europese Unie en de EU-lidstaten eindelijk inzien dat we geen invloed kunnen uitoefenen op de Verenigde Staten, China en India door steeds nieuwe, eenzijdige streefcijfers vast te stellen of door opkomende economische machten in de strijd tegen klimaatverandering te betrekken. In het licht hiervan lijkt de toezegging die door de Fractie De Groenen/Vrije Europese Alliantie is ingediend met betrekking tot de unilaterale vermindering van CO2 -uitstoot met 40 procent buitensporig. Ook een unilaterale toezegging van 30 procent heeft alleen zin als daar echte actie achter zit. Ik ben het eens met mevrouw Hedegaard dat de Europese Unie haar leidende rol kan terugverwerven als ze concrete resultaten laat zien op het gebied van uitgaven voor onderzoek en ontwikkeling, het creëren van groene banen, de aanleg van een slim energienetwerk en duurzame groene groei.</p>
    </intervention>
    <intervention id="3-355" speaker_id="97014" name="Karin Kadenbach" is_mep="True" mode="spoken">
      <p sl="de">Mijnheer de Voorzitter, mevrouw Schauvliege, commissaris, het Parlement heeft reeds herhaaldelijk aangegeven de klimaatbeschermingsmaatregelen uitdrukkelijk te steunen. Helaas heb ik de indruk dat deze houding onder de beleidsmakers in de lidstaten minder sterk heerst. De milieuministers, die dikwijls bijzonder ambitieus zijn, laat men in veel gevallen in de kou staan. Ministers van financiën en economische zaken, evenals degenen die verantwoordelijkheid dragen op economisch gebied, denken hopelijk ook in langere perioden. Doorgaans worden er echter voor een zeer duidelijk afgebakende periode maatregelen genomen, namelijk de periode tot aan de volgende verkiezingen. De natuur kan echter geen rekening houden met dagelijkse politieke noodzakelijkheden. Zij zal reageren op de klimaatverandering met alle negatieve gevolgen van dien voor mensen, en zelfs voor de gehele mensheid. Als wij er niet in slagen om de urgentie van deze aangelegenheid en met name de dringende noodzaak tot handelen over te brengen, dan zal een aanzienlijk deel van onze financiële middelen over niet al te lange tijd voor noodhulp moeten worden ingezet.</p>
      <p sl="de">Commissaris, onder het motto "één planeet, één stem" wens ik u in het belang van toekomstige generaties veel succes in Cancún.</p>
    </intervention>
    <intervention id="3-356" speaker_id="97086" name="Sonia Alfano" is_mep="True" mode="spoken">
      <p sl="it">Mijnheer de Voorzitter, dames en heren, ik ben blij met de aanwezigheid en de houding van commissaris Hedegaard. Ik wil haar bedanken voor de moeite die zij doet om het Parlement zo goed mogelijk op de hoogte te houden van de ontwikkelingen met betrekking tot Cancún.</p>
      <p sl="it">De strijd tegen klimaatverandering moet op mondiaal niveau gevoerd worden en met ieders medewerking, maar het idee dat onze acties afhangen van die van andere landen is onverantwoordelijk. Het doet onrecht aan de rol die de EU zichzelf heeft aangemeten, een leidende rol in culturele revoluties op mondiaal niveau, in de eerste plaats de strijd tegen klimaatverandering.</p>
      <p sl="it">We moeten onszelf steeds ambitieuzere doelen stellen, en er voor zorgen dat deze door de lidstaten worden bereikt. Ik bedank de commissaris dus, omdat zij enkele dagen geleden Italië heeft herinnerd aan zijn beloftes op financieel vlak, oftewel de toezegging van tweehonderd miljoen euro ter bestrijding van de klimaatverandering. Helaas moet ik de Commissie melden dat de financiën van de Italiaanse regering op dit moment niet toereikend zijn.</p>
      <p sl="it">Ik vraag de Commissie daarom om vol te houden en al haar macht te gebruiken om te zorgen dat alle lidstaten hun beloften nakomen, vooral in een strijd als deze, die zo belangrijk is voor de nabije toekomst van de wereldbevolking …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-357" speaker_id="96706" name="João Ferreira" is_mep="True" mode="spoken">
      <p sl="pt">Mijnheer de Voorzitter, de Europese Unie is medeverantwoordelijk voor het mislukken van Kopenhagen en voor de geringe voortgang die er in de internationale onderhandelingen geboekt is. Het is niet genoeg om te verklaren dat je ambitieus bent en om doelstellingen te formuleren voor andere ontwikkelde landen, zelfs als die achterblijven bij de aanbevelingen van het IPCC, als je er niet de middelen voor ter beschikking stelt. De doelstellingen hebben zeer centraal gestaan in de discussie, maar de middelen om deze doelstellingen te bereiken zijn veel belangrijker en moeten centraal staan.</p>
      <p sl="pt">De Europese Unie wil een marktbenadering, met marktinstrumenten die tot nu toe twee dingen hebben laten zien, namelijk dat ze inefficiënt zijn en contraproductief. Dit is het walhalla voor financiële speculanten: niet alleen voedingsmiddelen en staatsobligaties, maar ook de atmosfeer, de lucht die we ademen, kunnen nu worden gebruikt om enorme fictieve rijkdommen te genereren.</p>
      <p sl="pt">Commissaris, de oorzaak van de klimaatverandering kunnen we vinden in dit irrationele sociaaleconomische systeem. De oplossing kunnen we vinden in een breuk met dit systeem.</p>
    </intervention>
    <intervention id="3-358" speaker_id="95017" name="Iosif Matula" is_mep="True" mode="spoken">
      <p sl="ro">Mijnheer de Voorzitter, de klimaatverandering is ongetwijfeld de grootste uitdaging waar de mensheid momenteel voor staat.</p>
      <p sl="ro">Helaas zijn vanwege het mislukken van Kopenhagen, de verwachtingen voor de conferentie in Cancún vrij bescheiden. In Kopenhagen werd van de ontwikkelde landen verwacht dat zij op verschillende manieren de diverse plannen van de ontwikkelde landen om de gevolgen van de klimaatverandering te bestrijden, zouden ondersteunen. Het effect van de economische crisis, die zich met name hard laat voelen in de EU-lidstaten, dwingt ons echter om onze aandacht ook te richten op andere prioriteiten.</p>
      <p sl="ro">Het is van cruciaal belang dat wij overeenstemming bereiken over vermindering van de CO2 -uitstoot. In Cancún moet de EU een gemeenschappelijk standpunt uitdragen ten aanzien van de doelstellingen die moeten worden bereikt. De EU zal daarbij goed in het achterhoofd moeten houden dat het succes van de 2020-strategie afhangt van het slagen van de doelstellingen inzake klimaatverandering. In dit opzicht zou ik de rol van partnerschappen willen beklemtonen, die gericht zijn op ontwikkeling van het potentieel van duurzame energie op regionaal niveau en op stimulering van de regio’s om gebruik te maken van hernieuwbare energie.</p>
    </intervention>
    <intervention id="3-359" speaker_id="96948" name="Gilles Pargneaux" is_mep="True" mode="spoken">
      <p sl="fr">Mijnheer de Voorzitter, commissaris, wij kennen uw vechtlust en uw verlangen om Europa in Cancún eindelijk met één stem te horen spreken. Ik zou dus willen dat u ons deelgenoot maak van uw opvattingen over twee onderwerpen, twee acties die worden vermeld in onze resolutie die morgen ter stemming wordt gebracht. Vóór de stemming van morgen, wil ik graag openlijk horen hoe u denkt over deze twee voorstellen.</p>
      <p sl="fr">In de eerste plaats over het instellen van een groen fonds waarmee wij eindelijk, vanaf 2020, honderd miljard dollar per jaar tot onze beschikking hebben voor hulp aan de armste landen.</p>
      <p sl="fr">Ten tweede over het instellen van een belastingheffing van 0,01 procent op financiële transacties. Die zou ons een fonds van twintig miljard euro verschaffen, eveneens voor hulp aan de armste landen. Ik meen dat dit een belangrijk financieel onderwerp is, waarmee wij sneller en verder vooruit kunnen komen.</p>
    </intervention>
    <intervention id="3-360" speaker_id="97016" name="Angelika Werthmann" is_mep="True" mode="spoken">
      <p sl="de">Mijnheer de Voorzitter, doel van de klimaatconferentie is om een opvolger voor het Protocol van Kyoto tot stand te brengen, dat in 2012 ten einde loopt. Wij moeten dringend vooruitgang boeken in de bestrijding van de klimaatverandering. De EU is over het geheel genomen tamelijk goed op weg om haar klimaatdoelstellingen te bereiken. Het zou voor ons, de EU, echter van cruciaal belang zijn om samen met de VS en China te streven naar wettelijke voorwaarden voor een wereldwijde klimaatovereenkomst. Juist in deze moeilijke tijden biedt een versterking van het milieubeleid tevens een enorme kans voor het economisch beleid, bijvoorbeeld door investeringen in hernieuwbare energie en energie-efficiëntie.</p>
    </intervention>
    <intervention id="3-361" speaker_id="23868" name="Monika Flašíková Beňová" is_mep="True" mode="spoken">
      <p sl="sk">Mijnheer de Voorzitter, er wordt nu al bijna twintig jaar op internationale fora gesproken over de klimaatverandering. Ondanks het feit dat het publieke bewustzijn over dit daadwerkelijk wereldwijde probleem steeds verder groeit, moeten we helaas vanuit politiek oogpunt constateren dat we deze twintig jaar verdaan hebben.</p>
      <p sl="sk">Het Kyoto-protocol loopt in 2012 af en het fiasco van de klimaatconferentie in Kopenhagen vorig jaar geeft bitter weinig hoop op een snelle wending ten goede. Tijdens de klimaatonderhandelingen in oktober bleek nog weer eens de grote kloof tussen de zogeheten ontwikkelde wereld en de zogeheten ontwikkelingslanden. Daarom is de inzet van Cancún zo groot. Indien we van de conferentie in Cancún een succes willen maken, dienen de rijke landen een verregaande ommezwaai te maken. Allereerst dient de omvang van de binnenlandse uitstoot verregaand te worden teruggebracht. Het zogeheten carbon offsetting vormt daar in geen geval een oplossing toe. Als de rijke landen aflaten kunnen kopen van de arme landen en vrolijk verder kunnen gaan met de uitstoot van broeikasgassen, dan heeft het klimaat daar niet bijster veel aan.</p>
    </intervention>
    <intervention id="3-362" speaker_id="96906" name="Kyriakos Mavronikolas" is_mep="True" mode="spoken">
      <p sl="el">Mijnheer de Voorzitter, de vraag die voor ons ligt is of wij in Cancún in staat zullen zijn een stap vooruit te zetten in de strijd tegen klimaatverandering. Mijns inziens spelen wij met ons standpunt en onze doelstellingen een echte voortrekkersrol bij het doorvoeren van veranderingen die noodzakelijk zijn om de vernietiging van ons milieu te voorkomen.</p>
      <p sl="el">De standpunten van de Unie zijn nog steeds correct. Tijdens deze conferentie moeten wij deze standpunten verduidelijken en moeten wij vooral vechten voor betere resultaten dan die van Kopenhagen.</p>
      <p sl="el">Helaas zal het, commissaris, waarschijnlijk opnieuw de taak van de Europese Unie zijn om de grote landen, en met name de Verenigde Staten en China, over de streep te trekken, opdat ook zij bijdragen aan de algemene inspanningen voor de bestrijding van klimaatverandering. Laten wij hopen dat uw pogingen vruchten zullen afwerpen.</p>
    </intervention>
    <intervention id="3-363" speaker_id="photo_generic" name="Connie Hedegaard" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik dacht dat ik mij na dit levendige debat kon beperken tot drie elementaire opmerkingen, maar ik vind dat ik eerst moet reageren op een zeer directe vraag van de heer Pargneaux. Ik denk dat we goede vorderingen kunnen maken met de instelling voor een groen fonds. Voor veel partijen moet er waarschijnlijk echter nog nader worden gekeken naar een aantal van de zeer specifieke financieringsbronnen, aangezien het nog maar twee weken geleden is dat de VN-werkgroep op hoog niveau met deze ideeën kwam.</p>
      <p sl="en">We moeten echt substantiële vooruitgang boeken. We moeten weten wat we met dit fonds willen en hoe we het gaan opzetten. Ik ben ervan overtuigd dat we dan ook snel aan alle voorwaarden kunnen voldoen. Ik denk wel dat we geleidelijk te werk moeten gaan, maar we willen absoluut verder met het idee van een groen fonds.</p>
      <p sl="en">Dan nu mijn drie opmerkingen. Ten eerste zei Marita Ulvskog eerder in dit debat dat het klimaatvraagstuk dit jaar gezakt is op de internationale agenda. Dat is zeker waar, maar het is ook waar dat als we onze huidige positie vergelijken met twee jaar geleden – of vijf of tien jaar geleden – we kunnen zien dat het klimaat tegenwoordig zeer hoog op de agenda staat.</p>
      <p sl="en">Als de aanloop naar het akkoord van Kopenhagen er niet was geweest, kunt u zich dan voorstellen dat de vraagstukken betreffende de klimaatverandering, energie-efficiëntie en het bevorderen van groene groei de economische crisis zouden hebben overleefd? Ik durf te stellen: waarschijnlijk niet. Het is heel wat dat ze nog steeds hoog op onze agenda in de EU staan en dat moet ook zo blijven.</p>
      <p sl="en">De heer Ouzký zei dat Europa altijd "te optimistisch" is; misschien is dat niet altijd tevergeefs. Pessimisten bereiken geen grote dingen. In 2008 gaf Europa het goede voorbeeld door doelen vast te stellen en in de aanloop naar Kopenhagen volgden veel economieën dat voorbeeld.</p>
      <p sl="en">Twee jaar geleden stonden we min of meer alleen met het vaststellen van doelen. In de aanloop naar Kopenhagen stelden grote economieën zoals Indonesië, Mexico, Korea, India, Zuid-Afrika en andere – de lijst is veel langer – nationale doelen vast. Onder overigens gelijke omstandigheden is dit ook zeer belangrijk vanuit Europees economisch perspectief. Dat was winst voor ons. In veel landen zullen deze nationale doelen tot een soort paradigmaverschuiving leiden. Ja, het gaat in veel opzichten te langzaam, maar we zijn van ver gekomen.</p>
      <p sl="en">Iemand had het over de opkomende economieën. Vroeger was dit geen belangrijke kwestie voor de opkomende economieën. Twee jaar geleden zouden de opkomende economieën hebben gezegd dat zij zich niet met de klimaatverandering hoefden bezig te houden. Dat moesten de rijke landen maar doen – de ontwikkelde landen. Door Kopenhagen zien zij nu in dat zij een medeverantwoordelijkheid hebben. Dat moeten we in Cancún verder ontwikkelen en dat zullen we ook doen.</p>
      <p sl="en">Er waren enkele vragen over het CDM, het mechanisme voor schone ontwikkeling. Ja, dat is een probleem. We hebben in dat opzicht een aantal hindernissen te nemen en dat is een van de punten die op ons Cancún-lijstje staan: proberen om iets verder te komen met de hervormingen die nodig zijn in het CDM-systeem.</p>
      <p sl="en">Ik wil graag tegen de heer Skylakakis zeggen dat ik tot mijn genoegen kan aankondigen dat de Commissie morgen met een voorstel komt voor bepaalde beperkingen ten aanzien van het gebruik van industriegassen. Er is sprake geweest van een voortreffelijke samenwerking met en betrokkenheid van het Parlement en dat is ook nodig om de zaak met de lidstaten tot een goed einde te brengen. We komen morgen met ons voorstel en ik denk dat daarmee tegemoet wordt gekomen aan veel zorgen die hierover in het Parlement leefden.</p>
      <p sl="en">Mijn laatste opmerking is bestemd voor de heren Leinen en Arsenis, die allebei zeiden dat ze bang waren dat Cancún te veel wordt gebagatelliseerd. Als wij zeggen dat we een ambitieus, solide en evenwichtig resultaat willen – met alle elementen die ik noemde en die het Belgische voorzitterschap heeft genoemd – vind ik niet dat we dingen te veel bagatelliseren. Als we echt een besluit krijgen over bosbouw, over adaptatie, over technologie, over het realiseren van snelstartfinanciering, over meet-, rapportage- en verificatiemethoden voor de koolstofmarkten en over de verschillende elementen die we hier hebben genoemd, vind ik dat substantiële vooruitgang.</p>
      <p sl="en">We weten allemaal waarom we niet een van de dingen kunnen krijgen die we graag willen: een internationaal bindende overeenkomst. Een van de redenen is het gebrek aan vooruitgang in de Amerikaanse Senaat. We weten allemaal dat dat de reden is. Ik denk echter dat, als we het momentum vasthouden, we nog steeds snel het Europese doel van een internationaal bindende overeenkomst kunnen bereiken.</p>
      <p sl="en">We zullen allemaal ons uiterste best doen om in die zin vooruitgang te boeken in Cancún. Het alternatief is erg slecht en onverbiddelijk. We moeten dit veiligstellen en ik kan u verzekeren dat de Europese delegatie er alles aan zal doen om dit te bereiken, en we zullen dat op zo’n manier doen dat de wereld kan horen dat we met de inmiddels beroemde ene stem spreken. Ik hoop dat het de beroemde ene stem is waarmee we allemaal hetzelfde zeggen, waarmee we met dezelfde prioriteiten op de proppen komen, of we nu minister, lid van de Commissie, deskundige of lid van het Europees Parlement zijn.</p>
      <p sl="en">Ik verheug me ook op de samenwerking met uw afvaardiging in Cancún.</p>
    </intervention>
    <intervention id="3-364" speaker_id="photo_generic" name="Joke Schauvliege" is_mep="True" mode="spoken">
      <p sl="nl">fungerend voorzitter van de Raad . − Voorzitter, geachte Parlementsleden, ik wil mij uiteraard aansluiten bij de woorden van de commissaris, en ik wil alle Parlementsleden ook bedanken voor de vele opmerkingen die gemaakt zijn, ook de bezorgdheden en bekommernissen die uitgesproken zijn. We hebben daar in ieder geval akte van genomen en zullen dit meenemen. Ik wil ook de Commissie en haar diensten bedanken voor de goede samenwerking tot nu toe. Ik denk dat wij die weg moeten voortzetten en dat dit ook cruciaal en heel belangrijk zal zijn de komende dagen en weken, in Cancún en op de klimaatconferentie zelf. Heel wat zaken zijn door de commissaris beantwoord, maar ik wil toch nog een aantal elementen zelf aanhalen.</p>
      <p sl="nl">Ik heb heel wat opmerkingen gehoord over de geloofwaardigheid, over 'spreken met één stem' en uiteraard moeten wij dit doen. Ik weet uit ervaring van de COP in Nagoya dat wij dit ook kunnen doen als Europese Unie. Dat dit ook de enige juiste weg is om tot een goed resultaat te komen. We moeten de ervaringen van Nagoya, maar ook de slechte ervaringen uit Kopenhagen vorig jaar meenemen en hieruit onze lessen trekken. We hebben dat ook gedaan als Raad. We hebben inderdaad zelf een duidelijk standpunt ingenomen. We hebben onze Raadsconclusies, en op basis van de Raadsconclusies, geachte Parlementsleden, kunnen wij de eenduidige boodschap van de Europese Unie uitdragen, ook op internationaal niveau.</p>
      <p sl="nl">Het spreekt voor zich, collega Eickhout, dat wanneer de Europese Unie op de Raadsconclusies moet terugkomen, dit binnen de EU-coördinatie zal gebeuren, zoals dit altijd gebruikelijk geweest is, en dat de boodschap ook daar op een eenduidige manier verder zal worden afgesproken. Collega's, ik heb ook een aantal opmerkingen gehoord over de opstap naar -30 procent. U weet dat ook daar de Raad heeft ingestemd met het verslag van het voorzitterschap, het verslag dat gebaseerd is op de mededeling van de Commissie over een analyse wat de impact is van de opstap naar -30 procent. We hebben in dat verslag - en dat is aanvaard door de Raad - gevraagd aan de Commissie om verder onderzoek te doen naar de impact op het niveau van de lidstaten. Op dat punt is ook toegezegd dat in het voorjaar, op de Voorjaarsraad, op basis van dat verdere onderzoek van de Commissie wordt gediscussieerd over de opstap naar -20 procent.</p>
      <p sl="nl">Geachte Parlementsleden, verschillende onder u hebben terecht gewezen op het belang van de conferentie in Nagoya. Het is geen kwestie van ambities bij te stellen. We moeten realistisch zijn, maar we moeten ook alles in het werk stellen om ervoor te zorgen dat er in Cancún ook een goed resultaat wordt bereikt, een evenwichtig pakket van maatregelen. We zullen er als Belgisch voorzitterschap alles aan doen om dat resultaat te bereiken. We zullen dit samen met alle lidstaten doen, met de Europese Commissie en met uw steun; op die manier moeten we ervoor zorgen dat we vanuit het vertrouwen dat hersteld is in Nagoya, omdat daar het multilaterale niveau erin geslaagd is opnieuw een akkoord te bereiken, dit in Cancún kunnen voortzetten en ook voor het klimaat weer hoop kunnen creëren.</p>
    </intervention>
    <intervention id="3-366" speaker_id="1941" name="De Voorzitter" is_mep="True" mode="spoken">
      <p sl="nl">Tot besluit van het debat is er een ontwerpresolutie ingediend, overeenkomstig artikel 110, lid 2, van het Reglement.</p>
      <p sl="nl">Het debat is gesloten.</p>
      <p sl="nl">De stemming vindt op donderdag, 25 november 2010 plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-367" speaker_id="96659" name="János Áder" is_mep="True" mode="written">
      <p sl="nl">Op de gisteren gehouden persconferentie van de Fractie van de Europese Volkspartij (Christendemocraten) hebt u al kunnen horen over het zogenaamde HFC-23-schandaal. Ikzelf vind het ook buitengemeen ergerlijk dat de Europese belastingbetalers een bijna zeventig keer zo hoge prijs moeten betalen voor de vernietiging van een broeikasgas dat vrijkomt bij de productie van een koelgas waarvoor er sowieso een verbod zit aan te komen en waardoor de extra winst van een paar – voornamelijk Chinese en Indiase – bedrijven tot enorme proporties wordt opgeblazen. Het schandaal wordt nog verergerd door het feit dat de Europese Commissie, refererend aan het vertrouwen van de investeerders, vóór 2013 niet van plan is een onmiddellijk einde te maken aan de handel in deze emissie-eenheden en verandering te brengen in deze onhoudbare situatie.</p>
      <p sl="nl">Dit alles is des te schandaliger aangezien de Commissie op de internationale klimaatonderhandelingen uit alle macht probeert te belemmeren dat de nieuwe lidstaten de Kyoto-quota kunnen behouden waaruit hun nationale vermogen bestaat. Ze doet dit ondanks dat de quota waarop de voormalige socialistische landen, zo ook Hongarije, recht hebben, gepaard gaan met een werkelijke verlaging van de uitstoot, waarvoor de Oost-Europese landen een hoge prijs hebben betaald sinds de verandering van het politiek stelsel. De essentie van het gisteren naar buiten gekomen schandaal is echter juist dat de Europese consumenten tot nu toe weliswaar 1,5 miljard euro hebben betaald voor de vernietiging van HFC-23, maar dat in werkelijkheid de atmosferische concentratie van dit gas, dat 12 000 keer agressiever is dan CO2 , de laatste twee decennia aanzienlijk is toegenomen. We moeten dan ook niet verbaasd opkijken, dames en heren, dat bij het hanteren van een dergelijke dubbele standaard net als in Kopenhagen ook in Cancún geen uniform Europees standpunt zal worden uitgedragen.</p>
    </intervention>
    <intervention id="3-904" speaker_id="96899" name="José Manuel Fernandes" is_mep="True" mode="written">
      <p sl="pt">Ik pleit, voor de klimaattop die aanstaande maandag in Cancún begint, voor een bindend akkoord waar internationale sancties aan verbonden zijn. Het moge duidelijk zijn dat een dergelijk akkoord slechts zin heeft als de landen met de grootste uitstoot zich eraan gebonden achten: de Verenigde Staten, China en India. De EU heeft steeds voorop gelopen bij de bestrijding van de klimaatverandering en ze moet worden aangemoedigd dit leiderschap nog verder uit te bouwen, maar zonder de enorme inspanningen uit het oog te verliezen die al worden geleverd door onze industrieën om te voldoen aan de verplichte reductie van uitstoot in Europa. Opgemerkt moet worden dat de EU verantwoordelijk is voor 15 procent van de uitstoot wereldwijd en dat dit percentage in 2030 naar schatting tot 10 procent gedaald zal zijn, terwijl de VS, China en India goed zijn voor de helft van de uitstoot wereldwijd, en de tendens daar erop duidt dat dit alleen maar toe zal nemen. Ik kan er daarom niet achter staan dat de EU zichzelf verplicht tot een reductie van de CO2 -uitstoot van 30 procent, in plaats van 20 procent, als andere landen, in het bijzonder de Verenigde Staten, niet hetzelfde doen. Dat wil niet zeggen dat de EU haar ambities naar beneden moet bijstellen. Integendeel: ik ben van mening dat we, ook als andere landen niet hetzelfde doen als wij, moeten doorgaan met investeren in wetenschappelijk onderzoek, technologische innovatie op het gebied van koolstofarme energiebronnen, energie-efficiëntie en het scheppen van groene werkgelegenheid, om onze concurrentiekracht te vergroten.</p>
    </intervention>
    <intervention id="3-368" speaker_id="96652" name="Alajos Mészáros" is_mep="True" mode="written">
      <p sl="nl">Op weg naar een post-Kyoto-akkoord … De zestiende Conferentie van de partijen van het VN-Raamverdrag inzake klimaatverandering, die in december in Mexico zal worden gehouden, is na de onsuccesvolle top in Kopenhagen van nog groter belang geworden. We kunnen Kopenhagen op internationaal niveau weliswaar als een stap vooruit beschouwen, maar toch bleven de bereikte resultaten ver achter bij onze verwachtingen. Het Kyoto-protocol loopt in 2012 af en daarom is het cruciaal dat we wereldwijd vastomlijnde en voor iedereen duidelijke doelen voor ogen hebben. Het is niet voldoende dat er binnen de EU relatieve overeenstemming bestaat over dit onderwerp. Het is belangrijk dat ook de Verenigde Staten en de grote Aziatische machten onze doelstellingen aanvaarden. Ook al wordt er in Cancún misschien geen akkoord bereikt over de cijfers en de percentages, wel moeten de landen van het kaderverdrag dan in elk geval overeenstemming bereiken over de concrete plannen en toezeggingen, als voorbereiding op het sluiten van een post-Kyoto-akkoord in Zuid-Afrika in 2011. We moeten consensus bereiken over onderwerpen als financiering en de mechanismen voor monitoring en controle. De Europese Unie moet het goede voorbeeld geven door met één stem te spreken.</p>
    </intervention>
    <intervention id="3-369" speaker_id="96653" name="Katarína Neveďalová" is_mep="True" mode="written">
      <p sl="sk">Allereerst dient te worden opgemerkt dat de conferentie over de klimaatverandering in Cancún opnieuw een kans is om iets te doen voor de toekomstige generaties en om ten minste gedeeltelijk goed te maken wat ons niet gelukt is in Kopenhagen. Dat het wereldklimaat verandert, kan inmiddels niet meer worden ontkend. De aanplant van wijngaarden in berggebieden en de teelt van gewassen op plaatsen waar deze eerder nooit groeiden, alsook de frequente natuurrampen en overstromingen, zijn er voorbeelden van. We dienen daarom onze verantwoordelijkheid te nemen en met langetermijnoplossingen te komen. Ik ben dan wel geen klimaatexpert en ook lopen de theorieën uiteen, maar ik ben er wel van overtuigd dat er echt iets gedaan moet worden. Laten we dus eindelijk ophouden met het gepalaver over de vraag of er wel of geen klimaatverandering is, maar beginnen te spreken over hoe we deze moeten bestrijden. Laten we eindelijk ophouden met het gepalaver over de vraag of de klimaatveranderingen wel of niet een halt kan worden toegeroepen, maar beginnen onze handen uit de mouwen te steken. De Europese Unie dient bij de onderhandelingen het voortouw te nemen, en dat geldt evenzeer voor alle lidstaten apart. We zijn verantwoordelijk voor de toekomst van de hele wereld. Laten we ons dus inzetten voor een verregaande verlaging van de uitstoot, laten we ook de regio's, de steden en het platteland betrekken bij de bescherming van het milieu en proberen meer groene arbeidsplaatsen te creëren en ondersteuning te verlenen aan investeringen in onderzoek en innovatie. Ik ben ervan overtuigd dat wij degenen zijn die nog een kans hebben om deze planeet te redden. Maar daarvoor moeten we wel eendrachtig en krachtig optreden!</p>
    </intervention>
    <intervention id="3-903" speaker_id="28299" name="Bogusław Sonik" is_mep="True" mode="written">
      <p sl="pl">De klimaatonderhandelingen in Cancún beginnen al over een week. De EU heeft ambitieuze plannen op het gebied van emissiebeperking, financiering, bosbouw en overdracht van technologie. De klimaatonderhandelingen hebben een spoedeisend karakter, maar dit mag het nemen van concrete besluiten tijdens de conferentie niet in de weg staan. We moeten lering trekken uit de teleurstellende resultaten van de klimaattop in Kopenhagen, toen geen enkel belangrijk, concreet besluit is genomen. Tijdens de zestiende Conferentie van de partijen moet de Europese Unie bijdragen aan herstel van het vertrouwen in internationale klimaatonderhandelingen. Het debat heeft al lang genoeg geduurd. In Cancún moeten we concrete, inhoudelijke maatregelen afspreken, op basis waarvan het mogelijk wordt om in 2011 in Zuid-Afrika een integrale internationale overeenkomst te sluiten.</p>
    </intervention>
  </section>
  <section id="creitem21" title="15. De toekomst van het strategische partnerschap Afrika/EU aan de vooravond van de derde Afrika-EU-top (debat)">
    <intervention id="3-371" speaker_id="1941" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Raad en de Commissie over de toekomst van het strategische partnerschap Afrika/EU aan de vooravond van de derde Afrika-EU-top.</p>
    </intervention>
    <intervention id="3-372" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad, namens de vicevoorzitter van de Commissie en hoge vertegenwoordiger van de Unie voor buitenlandse zaken en veiligheidsbeleid . − Mevrouw de Voorzitter, dames en heren, ik ben u in de eerste plaats zeer erkentelijk dat u mij de gelegenheid geeft te spreken over de volgende topbijeenkomst tussen de Europese Unie en Afrika, waarin, zo veel is mij duidelijk, een groot aantal van u belang stelt.</p>
      <p sl="fr">De eerste top in Caïro in 2000 heeft het proces van continentale samenwerking in gang gezet. Tijdens de tweede, in Lissabon in 2007, is het nieuwe programma van de betrekkingen tussen de Europese Unie en Afrika vastgesteld. Op de derde, die van Tripoli, moet ons strategisch partnerschap worden geconsolideerd en dienen er eindelijk concrete resultaten te worden geboekt.</p>
      <p sl="fr">De voorname rol van de Afrikaanse Unie is het belangrijkst in kwesties als vrede en veiligheid. In Sudan was de Afrikaanse Unie de eerste die een missie voor vredeshandhaving inzette. In Darfur speelt de Afrikaanse Unie, dankzij een door de heer Mbeki geleid panel, een leidende politieke rol op het hoogste niveau. De recente vooruitgang die is geboekt in de onderhandelingen over een akkoord tussen Noord en Zuid zijn een stap voorwaarts in de richting van een vreedzame overgang. De inzet van een missie van verkiezingswaarnemers van de Unie, die op dit moment gaande is, onderstreept overigens duidelijk onze vastberadenheid om bij te dragen een vreedzame machtsoverdracht in Sudan. In Somalië is AMISOM, de vredeshandhavingsmissie van de Afrikaanse Unie, de enige actor die aanwezig is in Mogadishu.</p>
      <p sl="fr">Wat staatsgrepen betreft, biedt de strikte nultolerantie die de Afrikaanse Unie toepast bescherming en speelt ze een bepalende rol in het herstel van de grondwettelijke orde. De Afrikaanse Unie is de organisatie die de normen vaststelt, niet alleen op dit gebied, maar ook op het gebied van politiek bestuur, op het Afrikaanse continent en in het economisch integratieproces. Zij levert het politieke kader dat de lidstaten en de regionale economische gemeenschappen in staat stelt inter-Afrikaanse en transnationale infrastructuren te bevorderen. De gehele portefeuille van het nieuwe partnerschap voor de ontwikkeling van Afrika, met inbegrip van zijn sociaaleconomisch ontwikkelingsprogramma, is nu volledig in de Afrikaanse Unie geïntegreerd.</p>
      <p sl="fr">Dit interne proces gaat samen met de in gang gezette hervormingen in de internationale bestuursstructuren voor wat betreft de Afrikaanse vertegenwoordiging. De Afrikaanse Unie verkeert op dit gebied in een gunstige positie om de Afrikaanse standpunten in de internationale arena te coördineren. Wat betreft de klimaatverandering bijvoorbeeld, is de premier van Ethiopië door de Afrikaanse Unie gemandateerd om namens Afrika het woord te voeren op het internationale podium.</p>
      <p sl="fr">Voor de Europese Unie is de Afrikaanse Unie onontbeerlijk in een groot aantal zaken waarbij wij Afrikaanse oplossingen en bijdragen nodig hebben, of het nu gaat om vredeshandhaving, migratie, drugshandel, klimaatverandering, of het Internationaal Strafhof. Afrika biedt ook mogelijkheden die de Unie zou moeten benutten, bijvoorbeeld samenwerking op het gebied van energiebetrekkingen, het verdrag inzake de wapenhandel, de door de private sector geboden vooruitzichten, om maar enkele zaken te noemen. Het Internationaal Strafhof is in het kader van de samenwerking tussen de Europese Unie en de Afrikaanse Unie uiteraard een bijzondere uitdaging. De Afrikaanse partners hebben bijgedragen aan de totstandkoming ervan en hun samenwerking blijft van essentieel belang voor deze politieke doelstelling die voor de Europese Unie van het grootste belang is. Zij hebben echter kritiek geuit op de wijze waarop de zaak van de Sudanese president al-Bashir is behandeld en op het feit dat de Veiligheidsraad geen opschortingsprocedure in gang heeft gezet, wat de Afrikaanse Unie heeft doen besluiten zich van het Hof te distantiëren. Wij van de Unie blijven uiteraard volledig voorstander van de onafhankelijkheid van het Hof en kunnen, ten aanzien van een mogelijke opschortingsprocedure, niet anders dan vertrouwen op de Veiligheidsraad. Op de volgende top zullen wij heel duidelijk onze mening geven, in de volle wetenschap dat deze top zeer waarschijnlijk niet zal leiden tot een verandering van opvatting van de Afrikaanse Unie, die ook heel duidelijk naar voren is gebracht.</p>
      <p sl="fr">Europa blijft de belangrijkste partner voor Afrika. De politieke, economische, institutionele en ontwikkelingssamenwerking overstijgt nog altijd die van elk ander regionaal partnerschap of van elke relatie met een nationale regering. Maar de Unie mag de snel groeiende deelname van opkomende partners niet onderschatten. De Unie zou ingenomen moeten zijn met deze nieuwe context, maar aangezien die van invloed is op de betrekkingen tussen de Europese Unie en Afrika, vraagt zij tevens dat men zich toespitst op de erkende onderdelen die pluspunten vormen en meerwaarde bieden, dat er voor een betere coördinatie wordt gezorgd en dat er prioriteit wordt gegeven aan situaties die in ieders voordeel zijn.</p>
      <p sl="fr">Wat de Unie betreft, verkeren we in een institutionele omstandigheid die uniek is in de wereld: twee Unies die regionale integratie tot doel hebben en willen bijdragen aan de totstandkoming van een multilateraal stelsel van mondiaal bestuur. De Afrikaanse Unie ziet met belangstelling toe hoe er uit hoofde van het Verdrag van Lissabon nieuwe instellingen worden gecreëerd. Een Afrika dat zich op zijn gemak voelt, dat door vele partners het hof wordt gemaakt en voor het eerst in lange tijd veelbelovende groeiperspectieven biedt, wil uiteraard als gelijke worden behandeld.</p>
      <p sl="fr">De voorbereiding op deze top is dus in volle gang. De gesprekken met de Libische gastheren en de collega’s van de Afrikaanse Unie zijn nuttig geweest. Een groot aantal Europese en Afrikaanse leiders hebben hun deelname op het hoogste niveau bevestigd. De voornaamste debatten tijdens de top zullen betrekking hebben op het centrale thema: investeringen, economische groei en groei van de werkgelegenheid, alsmede op enkele hieraan verwante subthema’s. Wij hopen dat deze debatten tot concrete resultaten zullen leiden.</p>
      <p sl="fr">Deelnemers aan de politieke dialoog op ministersniveau, die in Malawi heeft plaatsgevonden, hebben de laatste hand weten te leggen aan het communiqué van de top, de Verklaring van Tripoli, en het gemeenschappelijke actieplan 2011-2013. Dit laatste vormt een stevige basis voor onze toekomstige werkzaamheden, door een goed evenwicht te bewaren tussen traditionele ontwikkelingsprioriteiten – infrastructuur, millenniumdoelstellingen voor ontwikkeling –, politieke thema’s – vrede en veiligheid, democratisch bestuur en mensenrechten, migratie, mobiliteit, banen – en de nieuwe veelbelovende samenwerkingsgebieden, zoals hernieuwbare energie, klimaatverandering, informatietechnologie en ruimte, om er maar enkele te noemen.</p>
      <p sl="fr">Tot besluit wil ik u namens voorzitter Van Rompuy zeggen dat ik zeer ingenomen ben met de positieve deelname van het Europees Parlement aan de gesprekken over de toekomstige betrekkingen tussen Afrika en de Europese Unie en ik ben verheugd over de bijeenkomst van het Europees Parlement en het Pan-Afrikaans Parlement, die op 27 november in Tripoli wordt gehouden, vlak voor de top. Deze bijeenkomst biedt een uitstekende kans om de inhoudelijke aanbevelingen te formuleren voor het debat dat tijdens de top in plenaire zitting zal worden gehouden. Ik ben evenzeer verheugd over de teneur van het debat van vandaag en wacht met belangstelling uw standpunten af.</p>
    </intervention>
    <intervention id="3-373" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mevrouw de Voorzitter, het klopt dat verwezenlijking van de millenniumdoelstellingen voor ontwikkeling en armoedebestrijding nog steeds de kern vormen van het partnerschap van Europa met Afrika. Tegelijkertijd gaan onze betrekkingen veel verder dan dat. De samenwerkingsmogelijkheden van de twee continenten zijn enorm.</p>
      <p sl="en">Eerder deze maand presenteerde de Commissie een aantal voorstellen over hoe onze relatie kan worden bestendigd door deze te versterken en de nadruk te leggen op inclusieve en duurzame groei op de lange termijn. De top in Tripoli zal een uitstekende gelegenheid zijn om te bespreken op welke manier wij onze samenwerking op dit vlak kunnen verbeteren.</p>
      <p sl="en">De Commissie is van oordeel dat de politieke en beleidsdialoog moet worden versterkt en verder moet gaan dan traditionele ontwikkelingsscenario’s. De EU en Afrika moeten bilateraal en tevens op het internationale toneel samenwerken om ons gezamenlijk belang te bevorderen, namelijk een oplossing zoeken voor klimaatverandering, vooruitgang boeken op het vlak van de millenniumontwikkelingsdoelstellingen en vrede en veiligheid, democratisch bestuur en mensenrechten bevorderen.</p>
      <p sl="en">Dit streven is om ervoor te zorgen dat beide partijen de mondiale uitdagingen die de agenda van de top zullen domineren gezamenlijk te lijf kunnen gaan en het pad te effenen voor een daadkrachtiger samenwerking waar beide partijen profijt van hebben.</p>
      <p sl="en">Gezien de focus van de top op investeringen, groei en het creëren van werkgelegenheid, moeten we ook overeenstemming bereiken over hoe we kunnen samenwerken om de gevolgen van de economische en financiële crisis te boven kunnen komen. Hiervoor is de bevordering van een beter bedrijfs- en investeringsklimaat nodig. Op de top zullen we veelbelovende terreinen bespreken, zoals duurzame energiebronnen, informatie- en communicatietechnologieën, wetenschap, enzovoort. Dit zijn zaken waar in Afrika veel vraag naar is en waar Europa veel te bieden heeft. We kunnen ook voortborduren op de gezamenlijke successen tot op heden: vrede en veiligheid en regionale integratie.</p>
      <p sl="en">Deze ambitieuze agenda vereist dat we voortborduren op het succes van de top van Lissabon in 2007 en de resultaten die sinds die tijd zijn geboekt door de gemeenschappelijke strategie Afrika-EU en haar eerste actieplan. We hebben lering getrokken uit de lessen van het verleden en weten nu dat de communicatie ook vereist dat beide partijen meer doen om de huidige fragmentatie van beleidskaders en financiële instrumenten te bestrijden. We moeten voor betere synergieën zorgen tussen EU-beleidsmaatregelen, met name met de landen ten zuiden van de Sahara en het Middellandse Zeegebied, om te zorgen voor daadwerkelijke samenhang en meer doeltreffendheid en zichtbaarheid. Tevens zijn een betere interne coördinatie met de lidstaten en de actieve betrokkenheid van alle belanghebbenden (Parlement, maatschappelijk middenveld en de private sector) noodzakelijk.</p>
      <p sl="en">Teneinde betere resultaten te boeken, dient het actieplan voor 2011-2013 prioriteit te geven aan activiteiten die een duidelijke regionale, continentale of mondiale toegevoegde waarde hebben. De top biedt ons een uitstekende kans om vooruit te komen, maar zal tevens veranderingen aan Europese zijde vereisen en daarvoor moeten wij de manier waarop de EU haar betrekkingen met Afrika onderhoudt verbeteren.</p>
      <p sl="en">Ik denk dat we dit debat na de top zullen moeten voortzetten, maar ik kijk erg uit naar het debat van vandaag, zodat we goed op de top voorbereid zullen zijn.</p>
    </intervention>
    <intervention id="3-374" speaker_id="28280" name="Filip Kaczmarek" is_mep="True" mode="spoken">
      <p sl="pl">namens de PPE-Fractie . – Mevrouw de Voorzitter, Afrika en de Europese Unie staan voor gemeenschappelijke uitdagingen die helder en ondubbelzinnig zijn. Zowel de heer Chastel als de heer Piebalgs hebben hierover gesproken. Armoedebestrijding, vrede en veiligheid, democratie en mensenrechten, mondiaal bestuur en klimaatverandering kunnen hier zonder twijfel toe worden gerekend. We hebben ook concrete doelstellingen op internationaal niveau, namelijk de millenniumontwikkelingsdoelstellingen. Ik ben het met de heer Piebalgs eens, dat het bereiken van die doelstellingen cruciaal is voor de ontwikkelingssamenwerking en de toekomst van Afrika.</p>
      <p sl="pl">We hebben ook bepaalde additionele doelstellingen geformuleerd die erg belangrijk zijn voor de wederzijdse relatie tussen de Europese Unie en Afrika. Het gaat hierbij om versterking van de kwaliteit van het politiek bestuur en een effectief, eerlijk en duurzaam beheer van natuurlijke en economische hulpbronnen. We rekenen erop dat het strategisch partnerschap Afrika/EU en de gezamenlijke strategieën en maatregelen zullen leiden tot het beoogde resultaat. Zo hopen we bijvoorbeeld dat de economische groei die in veel Afrikaanse landen zichtbaar is, een positieve invloed heeft op de maatschappelijke participatie, en de armoede en sociale ongelijkheid vermindert. Daarom willen we voorwaarden scheppen voor investeringen, handel en de daarmee gepaarde gaande werkgelegenheid. Ook hopen we dat die ontwikkeling duurzaam is en zal leiden tot de opbouw van een effectieve, milieuvriendelijke en concurrerende economie.</p>
      <p sl="pl">Een aspect dat tijdens de top zeker benadrukt zal worden, is het enorme, ongebruikte potentieel van Afrika op het gebied van hernieuwbare energie, dat hydraulische en geothermale energie, zonne- en windenergie en biomassa omvat. Dit potentieel is tot nu toe nog niet ten volle benut. Zoals zoveel aspecten van het Afrikaanse potentieel werkt het niet altijd in het voordeel van de bevolking. Als we ons concentreren op goed bestuur en aanwending van dit potentieel, leidt dit, of kan dit leiden, tot een kwalitatieve verandering.</p>
    </intervention>
    <intervention id="3-375" speaker_id="23868" name="Monika Flašíková Beňová" is_mep="True" mode="spoken">
      <p sl="sk">namens de S&amp;D-Fractie . – Mevrouw de Voorzitter, het strategische partnerschap Afrika/EU is het enige intercontinentale partnerschap van de Europese Unie.</p>
      <p sl="sk">Toen ik het document las dat de Commissie voorafgaand aan de aanstaande top heeft gepubliceerd, leek het me bijna te positief. Het leek alsof het geschreven was door iemand met een roze bril op.</p>
      <p sl="sk">De werkelijkheid is juist allesbehalve rooskleurig. Willen we bepaalde problemen oplossen, dan dienen we er openlijk over te spreken. In Afrika speelt desintegratie nog altijd een grote rol. Het politieke mandaat van de Afrikaanse Unie is zwak en het Afrikaans continent is nog steeds verdeeld, ook op economisch vlak.</p>
      <p sl="sk">De economische partnerschapsovereenkomsten tussen de Europese Unie en Afrikaanse landen werken niet en de Afrikaanse regionale economische gemeenschappen maken de hele situatie er alleen nog maar onoverzichtelijker op.</p>
      <p sl="sk">Kortom, er kan moeilijk gesproken worden over Afrika als een geheel. Daar staat echter weer tegenover dat de Europese Unie en haar lidstaten geen coherent beleid voeren jegens Afrika en vaak alleen maar voordeel willen trekken uit de partnerschappen of zich paternalistisch opstellen. Het zou goed zijn als de Commissie in haar verslag ook stil zou staan bij deze aspecten.</p>
    </intervention>
    <intervention id="3-376" speaker_id="840" name="Charles Goerens" is_mep="True" mode="spoken">
      <p sl="fr">namens de ALDE-Fractie . – Mevrouw de Voorzitter, in de huidige, door de crisis getekende tijden, zou er weinig ruimte moeten zijn voor oude methoden en gemeenplaatsen. Wil de top tussen de EU en Afrika niet voor niets worden gehouden, dan moet deze er in slagen werkelijke problemen te lijf te gaan. Bovendien, en dat is met afstand het belangrijkste aspect, moeten er perspectieven geboden worden ten aanzien van de grote mogelijkheden van het Afrikaanse continent.</p>
      <p sl="fr">Van Afrika wordt verwacht dat het een duidelijke boodschap afgeeft met betrekking tot de verbetering van zijn bestuur, zijn vermogen toegevoegde waarde tot stand te brengen en zijn vastbeslotenheid om de plundering van zijn grondstoffen een halt toe te roepen. We verwachten ook van Afrika dat het ons aangeeft wat de obstakels zijn die het zelf nog niet op eigen kracht kan wegruimen.</p>
      <p sl="fr">Van Europa wordt verwacht dat het beter luistert en Afrika beter bijstaat in zijn ontwikkeling, dat het zich inzet voor de bevrijding van het continent uit zijn politieke, economische en handelsketenen. De verantwoordelijkheid van Europa is op dat gebied overweldigend.</p>
      <p sl="fr">Als de top van de Europese Unie en Afrika ertoe bijdraagt dat de weg wordt bereid naar een betere vertegenwoordiging van Afrika in de Veiligheidsraad en de G20, en dat de armoede effectiever kan worden bestreden, dan zal de top niet voor niets zijn geweest.</p>
    </intervention>
    <intervention id="3-377" speaker_id="96815" name="Judith Sargentini" is_mep="True" mode="spoken">
      <p sl="nl">namens de Verts/ALE-Fractie . – Voorzitter, de verstandhouding tussen Europa en Afrika staat onder druk. Ik denk dat dat niet alleen maar komt door de economische crisis, maar ook doordat wij op korte termijn denken in plaats van op lange termijn. Willen wij op korte termijn vrijhandel in heel Afrika en bij al die landen dus hun EPA erdoor drukken, of willen wij op lange termijn een stabiele groeiende economie in Afrika, waar we dán ruimhartiger mee kunnen handelen? Willen we nú dat Afrika zijn migranten thuis houdt, of erkennen we bij onszelf dat wij in de toekomst gaan vergrijzen en dan arbeidskrachten nodig hebben? Willen we nú niet betalen voor de opwarming van de aarde en de problemen die dat in Afrika brengt en willen we straks geconfronteerd worden met een land dat destabiliseert, een continent dat destabiliseert, en grote groepen vluchtelingen? Willen we nú makkelijk de strijd aangaan met China en zo snel mogelijk grondstoffen binnenhalen? Of willen we straks ook nog kunnen genieten van de voorspoed die Afrika heeft? En primair, hoe zorgen we ervoor dat Afrika ook op de lange termijn van zijn eigen grondstoffen kan genieten? Hoe zorgen wij ervoor dat Afrikaanse burgers Afrikaanse leiders tot verantwoording kunnen roepen? Want deze top in Tripoli laat ook zien dat wij dealen met leiders die hun tijd al lang hebben uitgezeten. Buteflika, Dos Santos, Mugabe, allemaal heren waarvan je je mag afvragen of zij het beste voor hebben met hun bevolking. Die vragen, daar moeten wij een antwoord op vinden.</p>
    </intervention>
    <intervention id="3-378" speaker_id="4556" name="Nirj Deva" is_mep="True" mode="spoken">
      <p sl="en">namens de ECR-Fractie . – Mevrouw de Voorzitter, Afrika is het rijkste continent ter wereld, maar zijn inwoners de armste, als we kijken naar het inkomen per hoofd van de bevolking. Hoe kan dit? Commissaris Piebalgs zei het volgens mij precies goed toen hij zei dat we concrete maatregelen nodig hebben, op regionaal en continentaal niveau.</p>
      <p sl="en">Om dat te bereiken, hebben we niet meer uitkeringen nodig, want die houden mensen juist arm. We moeten ons inspannen om meer economische groei te realiseren. Economische groei kan alleen uit ondernemerschap en onderwijs komen, maar onderwijs en ondernemerschap komen er alleen als er instrumenten zijn om economische groei te creëren. Een groot deel van Afrika heeft bijvoorbeeld geen elektriciteit, met als gevolg dat Afrika niet over het juiste onderwijs, de juiste computers of de juiste infrastructuur beschikt voor economische groei. We moeten nu zorgen voor meer elektriciteit in Afrika, voor schoon water en we moeten zorgen voor voedselzekerheid. Ik ben zeer verheugd dat de Afrikaanse Unie nu een zero-tolerancebeleid voert voor staatsgrepen. Hoera!, zoals de Raad zei.</p>
      <p sl="en">Wat we nu moeten doen is Afrika beschouwen als een moderne, opkomende economische tijger en Afrika de mogelijkheid bieden sneller te worden "gevoed" om rijker te worden.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-379" speaker_id="2073" name="Richard Howitt" is_mep="True" mode="spoken">
      <p sl="en">Mevrouw de Voorzitter, ik dank de heer Deva voor zijn bijdrage, maar ik wil hem graag iets vragen. Als hij zegt dat de tijd van euro-uitkeringen voorbij is, betekent dit dan dat hij het er niet mee eens is dat alle lidstaten, inclusief het Verenigd Koninkrijk, zich aan het streven moeten houden om in 2013 de millenniumdoelstelling te verwezenlijken om 0,7 procent van het BBP te bestemmen voor ontwikkelingshulp?</p>
      <p sl="en">Zo nee, hoe kan zijn streven naar schoon drinkwater, voedselzekerheid en het opheffen van de armoede dan worden gerealiseerd als de internationale gemeenschap zich niet houdt aan haar beloftes over hulppercentages?</p>
    </intervention>
    <intervention id="3-380" speaker_id="4556" name="Nirj Deva" is_mep="True" mode="spoken">
      <p sl="en">Mevrouw de Voorzitter, ik dank de vorige spreker hartelijk voor zijn interventie. Ik heb tegen het Parlement gezegd dat uitkeringen geen oplossing zijn voor armoede.</p>
      <p sl="en">Natuurlijk steun ik de millenniumdoelstellingen voor ontwikkeling en ik ben verheugd over het feit dat de conservatieve regering onze ontwikkelingshulp heeft geoormerkt en zelfs met 27 procent heeft verhoogd, terwijl er zo’n 30 procent op onze nationale begroting moest worden bezuinigd.</p>
      <p sl="en">Ik ben de heer Howitt zeer dankbaar voor het feit dat ik de aandacht kan vestigen op deze buitengewone daad van consistentie en generositeit van de coalitieregering in Londen.</p>
      <p sl="en">Maar zelfs een verhoging van het budget met 27 procent en zelfs als we de millenniumdoelstellingen voor ontwikkeling verwezenlijken, zullen we de armoede in Afrika niet uitroeien als we Afrikanen niet helpen om zelf rijker te worden.</p>
      <p sl="en">Europa is niet geworden wat het nu is door armoede uit te roeien en op bestaansniveau te leven. Europa is rijk geworden door rijkdom te creëren. Zolang wij geen rijkdom creëren in Afrika die in Afrika blijft en niet terugkeert naar Europa, zullen we armoede nooit uitroeien.</p>
    </intervention>
    <intervention id="3-381" speaker_id="96881" name="Elie Hoarau" is_mep="True" mode="spoken">
      <p sl="fr">namens de GUE/NGL-Fractie . – Mevrouw de Voorzitter, de Europese Unie stelt economische partnerschapsovereenkomsten vaak voor als een kans voor Afrikaanse landen. En vaak is het er haar alles aan gelegen dat deze overeenkomsten zo snel mogelijk worden ondertekend.</p>
      <p sl="fr">De vraag die zich dan opwerpt is: waarom haasten deze landen zich niet om deze overeenkomsten te ondertekenen, als die zo in hun voordeel zijn? Duidelijk is dat de meningen over de kwaliteit van deze overeenkomsten verschillen, en zo lang als deze meningsverschillen blijven bestaan, zo lang zullen de ACS-landen (Afrika, Caribisch gebied en Stille Oceaan) aarzelen ze te ondertekenen.</p>
      <p sl="fr">Zou het niet raadzaam zijn de dialoog en ons begrip te intensiveren door te luisteren naar de zorgen en wensen van de ACS-landen? Zij willen praten over ontwikkelingsstrategieën en het antwoord van Europa is vaak enkel het openstellen van markten.</p>
      <p sl="fr">Dat is de taak van de Paritaire Parlementaire Vergadering van de ACS en de Europese Unie: luisteren. Ik meen dat de overige Europese instanties op dezelfde manier te werk moeten gaan, willen wij een werkelijk strategisch partnerschap opbouwen tussen Afrika en de Europese Unie.</p>
    </intervention>
    <intervention id="3-382" speaker_id="96996" name="Giancarlo Scottà" is_mep="True" mode="spoken">
      <p sl="it">namens de EFD-Fractie. – Mevrouw de Voorzitter, dames en heren, de derde Afrika-EU-top is een belangrijke kans om de relatie tussen de beide partijen te consolideren.</p>
      <p sl="it">Tijdens dit evenement, waarbij gesproken zal worden over economische groei, duurzame ontwikkeling en politiek bestuur, zullen enkele dossiers bekeken worden, waaronder het onderzoek van de landbouwsector en van de voedselzekerheid in het kader van de millenniumdoelstellingen voor ontwikkeling.</p>
      <p sl="it">Om voedsel voor iedereen beschikbaar te maken, armoede in de landelijke gebieden te bestrijden en de kwaliteit van de landbouwproductie te verbeteren, is deelname van producentenorganisaties en brancheverenigingen noodzakelijk, zodat zij betrokken en bewust kunnen zijn en de verspreiding en het beheer van natuurlijke hulpbronnen kunnen verbeteren.</p>
      <p sl="it">De Europese Unie moet deze mogelijkheden zo goed mogelijk benutten en de dialoog en de samenwerking versterken ten gunste van regionale integratie in Afrika. In het bijzonder dienen onevenwichtigheden en onregelmatigheden bij samenwerkingsinitiatieven te worden aangepakt. De verantwoordelijkheden van de overheden mogen die van het maatschappelijk middenveld niet overheersen en de medewerking van alle partijen die betrokken zijn bij het beleid voor duurzame economische en sociaal groei moet gegarandeerd worden.</p>
    </intervention>
    <intervention id="3-383" speaker_id="96981" name="Franz Obermayr" is_mep="True" mode="spoken">
      <p sl="de">Mevrouw de Voorzitter, tijdens de Afrika-EU-top zullen specifieke initiatieven voor groei en werkgelegenheid nader worden besproken en dat is een goede zaak. Het is echter niet goed als er met Europese steun een krankzinnig project als de trans-Afrikaanse Super Highway wordt gerealiseerd, want de vijfhonderd kilometer lange weg die men in 2012 dwars door Tanzania en Kenia, dwars door het grootste wildreservaat ter wereld, de Serengeti, wil aanleggen, is een project dat moet worden afgekeurd. Jaarlijks trekken miljoenen wilde dieren door de Serengeti naar hun drinkplaatsen in het noorden. Wetenschappers waarschuwen uitdrukkelijk voor de ecologische ramp die zich dan zal voltrekken: de dieren kunnen niet meer bij het water komen, het ecologisch systeem zal in elkaar storten, de biodiversiteit zal verloren gaan en het lokale toerisme, dat 23 procent van de inkomsten van Tanzania uitmaakt, zal hier de schade van ondervinden. Ik dring er derhalve bij de Raad en de Commissie op aan om vastberaden 'nee' te zeggen tegen dit project, dat in ecologisch en economisch opzicht krankzinnig is. Laten we de laatste Afrikaanse hulpbronnen beschermen, laten we de Serengeti een tweede maal redden. Ik wil u tevens verzoeken om de schriftelijke verklaring te ondertekenen die ik tegen dit project, de Serengeti Highway, heb ingediend.</p>
    </intervention>
    <intervention id="3-384" speaker_id="96838" name="Cristian Dan Preda" is_mep="True" mode="spoken">
      <p sl="ro">Mevrouw de Voorzitter, de top tussen de EU en Afrika die volgende week plaatsvindt in Tripoli, geeft ons gelegenheid om eens na te denken over de richting die wij willen geven aan het partnerschap dat ons verbindt met Afrika.</p>
      <p sl="ro">Naar mijn mening is de mededeling van de Commissie van 11 november welkom. Ik ben met name verheugd dat er in dit document nadruk wordt gelegd op de noodzaak om de ontwikkelingssamenwerking aan te vullen met specifieke maatregelen die een duurzame, inclusieve groei in deze regio zouden kunnen stimuleren.</p>
      <p sl="ro">Sterker nog, als wij willen dat de landen in Afrika echte partners van de Unie worden en hun eigen lot in handen nemen, dan is er geen andere manier om dit te bereiken dan door hun economische groei te stimuleren. Ik zou drie punten willen benadrukken, waarvan ik vind dat ze van specifiek belang zijn voor onze toekomstige betrekkingen met Afrika:</p>
      <p sl="ro">Ten eerste, als wij willen dat er in Afrika wordt geluisterd naar de Unie, zullen wij ervoor moeten zorgen dat wij te maken hebben met een partner die ontvankelijk is voor onze boodschap. In dit opzicht is versterking van de Afrikaanse Unie in institutionele en operationele zin een prioriteit.</p>
      <p sl="ro">Ten tweede geloof ik dat partnerschap op het gebied van vrede en veiligheid het werkterrein is waarop samenwerking met Afrika momenteel het beste functioneert. Daarbij baseer ik mij op analyses van zowel de Commissie als deskundigen. Ik geloof echter ook dat wij nog meer kunnen doen. Naar mijn oordeel moeten wij het aspect van conflictpreventie aanscherpen, alsmede de consolidatiemechanismen, aangezien conflicten tezamen met de fragiele situatie in sommige landen in de regio een duidelijke invloed hebben op de verwezenlijking van de millenniumontwikkelingsdoelstellingen.</p>
      <p sl="ro">Tot slot zou ik willen benadrukken hoe belangrijk het is om te zorgen voor democratie en respect voor de mensenrechten. De Europese Unie en Afrika verschillen hierover regelmatig van mening. De politieke dialoog moet daarom worden versterkt en de invoering van democratie in deze regio moet een prioriteit vormen, die stelselmatig wordt betrokken in alle betrekkingen met Afrika.</p>
    </intervention>
    <intervention id="3-385" speaker_id="96789" name="Joanna Senyszyn" is_mep="True" mode="spoken">
      <p sl="pl">Mevrouw de Voorzitter, het bereiken van de millenniumontwikkelingsdoelstellingen heeft een strategische plaats in het nieuwe plan voor de tenuitvoerlegging van een gezamenlijke Afrika/EU-strategie. Het fundamentele probleem is het terugdringen van de armoede, die is verergerd als gevolg van de crisis. Bijna 30 procent van de wereldbevolking leeft in extreme armoede en moet rondkomen van minder dan 1,25 dollar per dag. Meer dan honderd miljoen mensen hebben geen toegang tot veilig drinkwater. Iedere minuut sterven bijna tachtig mensen van de honger, waarvan zestig kinderen. Per jaar zijn dit veertig miljoen mensen, evenveel als de bevolking van een groot Europees land. De situatie is het ergst in Afrika, vooral bezuiden de Sahara.</p>
      <p sl="pl">Naast strategische maatregelen vraagt dit ook om een toename van de noodhulp. Stervenden kunnen niet wachten. De Unie is de grootste donor van ontwikkelingshulp, meer dan de helft van de officiële middelen komt bij ons vandaan en daar mogen we trots op zijn. We moeten de hulp aan Afrika intensiveren en effectiever maken. Ik steun daarom de plannen van de Commissie voor versterking van de ontwikkelingssamenwerking, gebaseerd op duurzame groei en het tegengaan van sociale uitsluiting.</p>
    </intervention>
    <intervention id="3-386" speaker_id="96670" name="Louis Michel" is_mep="True" mode="spoken">
      <p sl="fr">Mevrouw de Voorzitter, mijnheer Chastel, in 2007 waren wij Afrikanen en Europeanen erg ambitieus. Onze gezamenlijke strategie leunde op een plan van actie met acht zeer concrete strategische partnerschappen.</p>
      <p sl="fr">Tijdens de top in Tripoli zal een tweede plan van actie worden aangenomen. Ikzelf zou het accent willen leggen op vier eisen waaraan moet worden voldaan, wil dit plan een werkelijk succes worden. Ik dring in de eerste plaats aan op ruimere deelname van nationale, Europese en pan-Afrikaanse parlementen aan de uitvoering van deze gemeenschappelijke strategie.</p>
      <p sl="fr">In de tweede plaats dienen de gemeenschappelijke strategie en de Overeenkomst van Cotonou beter op elkaar te worden afgestemd.</p>
      <p sl="fr">In de derde plaats, wil de top van Tripoli, die is gewijd aan investeringen, economische groei en het scheppen van banen, een succes worden, dan dient die grote nadruk te leggen op een beter ondernemingsklimaat: ik heb dit in diverse toespraken gehoord, maar het is van essentieel belang. De juridische en justitiële onschendbaarheid van private investeringen is een van de sleutels tot economische en sociale ontwikkeling in Afrika. Er is geen andere ontwikkelingsstrategie mogelijk, mijnheer Hoarau, dan het openstellen van markten. De rest is liefdadigheid, en helaas heeft die tot nu toe niet gewerkt, in ieder geval niet genoeg.</p>
      <p sl="fr">Tot besluit, zou ik u, commissaris, willen vragen of het niet nuttig zou zijn om snel op Commissieniveau een discussie te voeren en voorstellen te doen opdat onze bedrijven die met name in de sector van natuurlijke hulpbronnen actief zijn in ontwikkelingslanden, de Dodd Act naleven die door het Amerikaanse Congres is aangenomen, of zich daarmee verenigen, want dit zou een enorme stap voorwaarts zijn in de strijd tegen de plundering van natuurlijke hulpbronnen en de corruptie.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-387" speaker_id="4556" name="Nirj Deva" is_mep="True" mode="spoken">
      <p sl="en">Mevrouw de Voorzitter, gezien zijn indrukwekkende carrière als commissaris voor het ontwikkelingsbeleid en zijn enorme ervaring in Afrika, wilde ik de heer Michel het volgende vragen: zou hij ervoor kunnen zorgen dat de Afrikaanse parlementen, in het bijzonder de publieke controlecommissies inzake financiën en begrotingen, meer zeggenschap krijgen, versterkt worden en meer steun van ons krijgen, zodat ze daadwerkelijk kunnen achterhalen hoe hun ministers en presidenten handelen, duidelijkheid verschaffen en verantwoording afleggen tijdens het wetgevings- en uitgaveproces? Is hij het er niet mee eens dat dit iets heel belangrijks is dat wij praktisch kunnen doen?</p>
    </intervention>
    <intervention id="3-388" speaker_id="96670" name="Louis Michel" is_mep="True" mode="spoken">
      <p sl="fr">Mevrouw de Voorzitter, dat zou zeker een mogelijkheid zijn. Ik merk overigens op dat de Commissie al vele jaren de acties en capaciteiten van de nationale parlementen van ontwikkelingslanden financiert, juist om ze de middelen te geven deze controle uit te oefenen. U weet dat onze collega Glenys Kinnock zich in een ander parlement en in een andere tijd sterk maakte voor het idee de landenstrategiedocumenten en de regionale documenten noodzakelijkerwijs, ik zou haast zeggen uit voorzorg, proactief, in de nationale parlementen te bespreken.</p>
      <p sl="fr">U weet bijvoorbeeld ook dat een van de voorwaarden voor begrotingsondersteuning, een blijk van vertrouwen in de instellingen van een ontwikkelingsland, is dat de staatsbegroting, en dus het gebruik van ontwikkelingsgeld, in het nationaal parlement worden besproken. Ik meen dat wat de Commissie betreft, er in dat licht al een hele reeks voorwaarden en een hele reeks methoden worden uitgevoerd.</p>
    </intervention>
    <intervention id="3-389" speaker_id="4521" name="Charles Tannock" is_mep="True" mode="spoken">
      <p sl="en">Mevrouw de Voorzitter, de Afrikaanse Unie is soms een teleurstelling gebleken bij de aanpak van de vele problemen van Afrika. De Afrikaanse Unie hult zich te vaak in stilzwijgen als zij wordt geconfronteerd met autocratie, corruptie, verkiezingsfraude en illegale staatsgrepen.</p>
      <p sl="en">Als de EU en Afrika hun strategische samenwerking in de toekomst willen verdiepen en versterken, moeten we onze verwachtingen over Afrika op duidelijke en eerlijke wijze kenbaar maken. In de praktijk betekent dit dat de Afrikaanse Unie als organisatie meer verantwoordelijkheid en daadkracht moet tonen en daadwerkelijke morele en politieke autoriteit moet krijgen.</p>
      <p sl="en">Wanneer Afrika hulp nodig heeft om humanitaire crises het hoofd te bieden, moeten wij uiteraard de benodigde financiële middelen en mensen blijven leveren. De EU moet er in het bijzonder voor zorgen dat haar inzet voor de millenniumdoelstellingen voor ontwikkeling onveranderd sterk blijft. De EU moet tevens kijken naar de schade die zij de Afrikaanse economieën heeft toegebracht door haar handelsbeleid en haar (soms nogal absurde) stelsel voor landbouwsteun.</p>
      <p sl="en">Maar uiteindelijk kunnen alleen Afrikanen de problemen van Afrika oplossen. We moeten ons dit realiseren en deze gedachte centraal stellen in onze benadering van dit strategische continent en onze betrekkingen ermee.</p>
    </intervention>
    <intervention id="3-390" speaker_id="96848" name="Mariya Nedelcheva" is_mep="True" mode="spoken">
      <p sl="fr">Mevrouw de Voorzitter, het heeft geen nut om eraan te herinneren dat een gemeenschappelijke strategie een strategie is waarin gemeenschappelijke prioriteiten en doelstellingen worden vastgelegd. Een dergelijke strategie hebben we al. Waaraan we nu behoefte hebben is de aanwending van concrete middelen om deze doelen te bereiken.</p>
      <p sl="fr">Hiertoe hebben we duidelijke beleidslijnen nodig, alsmede samenhangend economisch beleid en stabiele sociale criteria. Op politiek niveau blijft eerbied voor democratische waarden en voor de mensenrechten onze hoofdlijn. In dat kader verzoek ik onze partners om zo snel mogelijk het handvest van de Afrikaanse Unie voor democratie, verkiezingen en goed bestuur te ratificeren en ervoor te zorgen dat de aangegane verplichtingen door de twee partijen worden nagekomen.</p>
      <p sl="fr">Op economisch gebied zal het succes van onze gezamenlijke acties aanvullend worden gewaarborgd indien wij zorgen voor passende en transparante financiering van de strategie en de corruptie in alle geledingen bestrijden. Het is ook uitermate belangrijk om onze inspanningen voor de vestiging van regionale markten voort te zetten, markten met een erkende plaats voor landbouw.</p>
      <p sl="fr">Op sociaal niveau moet de dialoog met lokale NGO’s en alle partijen van het maatschappelijk middenveld worden begunstigd. Sociaal beleid moet constant worden verbeterd. Wat dat betreft meen ik dat we een speciale plaats dienen toe te wijzen aan onderwijs, opleiding en mobiliteit van jongeren, teneinde een nieuwe mondiale dynamiek te lanceren. Onze twee parlementen, Pan-Afrikaans en Europees, moeten hun uiterste best doen te zorgen voor een regelmatige follow-up van verslagen en jaarlijkse actieplannen, met de hulp van gezamenlijke deskundigen. Er wachten ons dus vele uitdagingen. Om die het hoofd te bieden, moeten we de verschillen tussen en binnen onze continenten overstijgen. De top tussen de EU en Afrika biedt de kans om gemeenschappelijke oplossingen aan te dragen, en het is aan ons om deze kans te grijpen.</p>
    </intervention>
    <intervention id="3-391" speaker_id="96844" name="Norbert Neuser" is_mep="True" mode="spoken">
      <p sl="de">Mevrouw de Voorzitter, dames en heren, de voortekenen van de Afrika-EU-top zijn veelbelovend. De top zal geheel in het teken staan van een gelijkwaardig partnerschap voor een betere gezamenlijke toekomst. Twee maanden na de topbijeenkomst over de millenniumontwikkelingsdoelen in New York doet zich de unieke gelegenheid voor om verdere bindende stappen in de bestrijding van armoede in Afrika te zetten.</p>
      <p sl="de">Wij volgen uiteraard nauwlettend alle grootscheepse activiteiten van China op het Afrikaanse continent om zijn eigen grondstoffenvoorziening veilig te stellen. Dit lijkt in veel opzichten op het gedrag van koloniale landen. Daarom moet de Europese Unie aandringen op een regulering die gericht is op het algemene belang van en de sociale vooruitgang in de Afrikaanse landen. Dat levert werkgelegenheid op die duurzaam is. Om die reden ben ik bijzonder ingenomen met het voorstel van de Commissie om in het kader van het grondstoffenbeheer effectieve controles in te stellen. Samen met de Afrikaanse partners moeten wij een structureel beleid ondersteunen dat duurzame groei en klimaatbescherming bevordert, zodat de Afrikaanse bevolking aan de armoedeval kan ontsnappen. Wij steunen de voorstellen van de Commissie inzake sociale samenhang, omdat deze zullen bijdragen aan het scheppen van arbeidsplaatsen. Wij moeten de burgers in Afrika in staat stellen om door hun eigen werk in hun eigen levensonderhoud te kunnen voorzien.</p>
      <p sl="de">Tot slot wil ik een samenvatting van de volgende prioriteiten geven. Ten eerste moeten de Afrikaanse Unie en al haar vertegenwoordigingen in alle internationale organen – de Veiligheidsraad, de G20 en het Pan-Afrikaans Parlement – worden versterkt. De millenniumdoelen moeten tegen 2015 in Afrika door middel van verdere initiatieven zijn behaald. Wij moeten ervoor zorgen dat de sociale normen die door de Internationale Arbeidsorganisatie (ILO) worden voorgeschreven, in alle economische en handelsovereenkomsten tussen de EU en Afrika worden opgenomen en verplicht worden gesteld.</p>
    </intervention>
    <intervention id="3-392" speaker_id="4513" name="Geoffrey Van Orden" is_mep="True" mode="spoken">
      <p sl="en">Mevrouw de Voorzitter, het actieplan voor het strategisch partnerschap tussen de EU en Afrika bevat een onderdeel over democratisch bestuur en mensenrechten, welke als "essentieel voor duurzame ontwikkeling" worden beschouwd. Wij hebben deze doelstellingen echter nauwelijks ten uitvoer gelegd.</p>
      <p sl="en">Een goed voorbeeld hiervan is het feit dat het niet is gelukt voor echte veranderingen te zorgen in Zimbabwe. In 2007, in de aanloop naar de eerste top tussen de EU en Afrika, hadden wij ernstige bezwaren over de hypocrisie van de EU door enerzijds Mugabe en zijn familie een reisverbod op te leggen en zijn tegoeden te bevriezen en hem anderzijds uit te nodigen naar een top in een Europese hoofdstad (Lissabon). Nu zien we dat Mugabe opnieuw is uitgenodigd voor een top tussen de EU en Afrika, ook al vindt die in Libië plaats, en wij gaan daarin mee alsof het allemaal niets uitmaakt. Omgaan met Mugabe druist in tegen onze principes en is volledig in strijd met het door de EU zelf uitgesproken standpunt. Het feit dat er Afrikaanse regeringen zijn die nog respect hebben voor Mugabe betekent dat onze diplomatie in Afrika heeft gefaald.</p>
      <p sl="en">Mevrouw de Voorzitter, mag ik de Raad en de Commissie twee vragen voorleggen? Zullen vertegenwoordigers van de EU in Libië hun afkeuring uiten over de aanwezigheid van Mugabe? Ten tweede: wat doet de EU om goed bestuur actief te bevorderen? Zonder goed bestuur is er weinig hoop op een welvarende, democratische toekomst voor Afrika.</p>
    </intervention>
    <intervention id="3-393" speaker_id="96768" name="Enrique Guerrero Salom" is_mep="True" mode="spoken">
      <p sl="es">Mevrouw de Voorzitter, commissaris, in een periode van een paar weken heeft de Europese Unie een leidende rol gespeeld op een groot aantal toppen, te beginnen met China, vervolgens Azië, de Verenigde Staten en de G20. Binnenkort gaan we naar Cancún en volgende week naar de top tussen de EU en Afrika.</p>
      <p sl="es">We zouden dit als een pure agendakwestie kunnen zien, een routineuze opvolging van toppen, waar we elk jaar, of iedere zoveel tijd, mee te maken krijgen. We zouden het echter ook kunnen zien als een serie toppen waar we inhoudelijk vooruitgang moeten boeken, waar we de benodigde hervormingen moeten doorvoeren om het hoofd te kunnen bieden aan een veranderende wereld en de bijbehorende problemen, oplossingen en actoren.</p>
      <p sl="es">Zo moeten wij de komende top tussen de Europese Unie en Afrika zien. Er komen tachtig landen bijeen, een derde van de lidstaten van de Verenigde Naties, die 1,5 miljard burgers vertegenwoordigen: een vierde van de wereldbevolking. Helaas geldt dezelfde verhouding niet voor het bruto binnenlands product, aangezien een aantal van de 53 Afrikaanse landen tot de armste ter wereld behoort.</p>
      <p sl="es">Wat moeten we doen om ons handelen te verbeteren? In de eerste plaats moet onze prioriteit liggen bij meer infrastructuur, meer voedselzekerheid en meer steun voor goed bestuur.</p>
      <p sl="es">In de tweede plaats moeten we onze hulpinstrumenten gericht inzetten, het maatschappelijk middenveld steunen, private initiatieven steunen en de rol van het Europees Parlement en het Pan-Afrikaanse Parlement versterken. Ten slotte moeten we samen optrekken met Afrika via een aantal strategische betrekkingen, bijvoorbeeld in internationale financiële instellingen.</p>
      <p sl="es">De hervorming van de Wereldbank heeft opkomende landen meer macht gegeven, maar Afrika macht afgenomen. De president van de Wereldbank zei in april dat de "derde wereld" als concept nu de geschiedenisboeken in kan. Helaas is dat niet het geval, maar we kunnen er wel voor zorgen dat dit in de nabije toekomst gebeurt.</p>
    </intervention>
    <intervention id="3-394" speaker_id="96818" name="Salvatore Iacolino" is_mep="True" mode="spoken">
      <p sl="it">Mevrouw de Voorzitter, dames en heren, we moeten voor alles onthouden dat Afrika de tiende wereldmacht is, zelfs in een jaar dat in het teken staat van een belangrijk onderwerp, namelijk armoede, waar Afrika zeker mee te maken heeft, evenals veel andere continenten.</p>
      <p sl="it">De associatieovereenkomsten moeten versterkt worden, en er moet gewerkt worden aan economische duurzaamheid – en dat gaat niet zonder infrastructuur, onderwijs, volksgezondheid, waterbronnen – met concrete controles op de gepastheid van de aan de Afrikaanse landen toegekende financiële middelen, rekening houdend met de onderlinge verschillen tussen de Afrikaanse regio’s. Sommige regio’s hebben bijvoorbeeld specifieke behoeftes, waardoor stromingen van vaak clandestiene migranten ontstaat. Deze migratie zou echter gericht moeten worden op de behoeftes van de arbeidsmarkt. Een constructieve dialoog kan zonder twijfel de fundamentele rechten beschermen en de governance ondersteunen in dit zo belangrijke continent.</p>
    </intervention>
    <intervention id="3-395" speaker_id="28306" name="Ana Gomes" is_mep="True" mode="spoken">
      <p sl="en">Mevrouw de Voorzitter, op de aankomende top tussen de EU en Afrika in Libië zullen EU-leiders Meles Zenawi ontmoeten, de premier van Ethiopië. Ethiopië is niet alleen het op één na dichtst bevolkte land van Afrika en het land waar het hoofdkwartier van de Afrikaanse Unie is gevestigd, het is tevens de partner uit hoofde van de Overeenkomst van Cotonou, die heeft voorkomen dat de EU haar verkiezingsverslag kon indienen in Addis Abeba in 2005, evenals recentelijk in 2010, om te voorkomen dat de ongeregeldheden en de verkiezingsmanipulaties naar buiten zouden komen.</p>
      <p sl="en">Wat heeft het voor zin om met Afrikaanse gesprekspartners te praten over democratie, mensenrechten en goed bestuur, als Meles Zenawi, de dictator van Ethiopië, de gesprekspartner is voor Afrika?</p>
    </intervention>
    <intervention id="3-396" speaker_id="96654" name="Jaroslav Paška" is_mep="True" mode="spoken">
      <p sl="sk">Mevrouw de Voorzitter, we weten allemaal heel erg goed dat de inwoners van talrijke Afrikaanse landen aangewezen zijn op humanitaire hulp uit de ontwikkelde landen. Onze hulp dient zich in de toekomst echter beduidend meer te richten op de stimulering van de economische ontwikkeling van dichtbevolkte gebieden, zodat de bewoners van de Afrikaanse landen zelf, op eigen kracht het karakter van hun landen geleidelijk aan kunnen veranderen .</p>
      <p sl="sk">Met hun grote menselijke en minerale hulpbronnen kunnen Afrikaanse landen zich, wanneer ze op een verantwoorde wijze worden bijgestaan door de industriële landen, uit de achterstand en de armoede werken. Het spreekt voor zich dat vóór er sprake kan zijn van transfer van werkgelegenheid, knowhow en omvangrijke investeringen naar Afrika, er daar eerst sprake moet zijn van grotere politieke stabiliteit, een regulier juridisch kader, alsook aanvaardbare regels voor het bedrijfsleven, dat dan bereid zal zijn om daar op eerzame wijze zaken te doen.</p>
      <p sl="sk">De wispelturige autoritaire regimes aldaar vormen hier echter een groot obstakel voor. Door hun manier van doen raken eerlijke mensen bij voorbaat al ontmoedigd om op wat voor manier dan ook met hen samen te werken. Dit is mijns inziens hét probleem waardoor het ontwikkelingspotentieel van het Afrikaans continent maar niet tot bloei komt. Dat probleem moet worden opgelost.</p>
    </intervention>
    <intervention id="3-397" speaker_id="28255" name="Andreas Mölzer" is_mep="True" mode="spoken">
      <p sl="de">Mevrouw de Voorzitter, er is een bekend Afrikaans spreekwoord dat zegt: "Armoede is als een leeuw. Als je niet vecht, word je opgevreten." Als we kijken naar de huidige ontwikkelingshulp en de samenwerking tussen Afrika en de Europese Unie, dan kunnen we ons niet aan de indruk onttrekken dat er op dit moment eerder miljarden als voer voor de leeuwen worden geworpen dan dat deze worden gebruikt om mensen te helpen.</p>
      <p sl="de">Het Afrikaanse continent heeft uiteraard te kampen met een groot aantal problemen. Enerzijds zijn er de talloze gewapende conflicten die we niet daadwerkelijk tot een vreedzaam einde kunnen brengen en die door de financiële hulpmiddelen, die dikwijls in de verkeerde handen terechtkomen, steeds weer worden aangewakkerd. Anderzijds is het feit dat economische groeicijfers nauwelijks samengaan met successen in de strijd tegen armoede een probleem. In dat verband moeten we de kritiek serieus nemen dat de EU de Afrikaanse landen ertoe dwingt hun markt open te stellen, waardoor de armoede en de honger nog verder kunnen toenemen. Dat moet in het kader van de besprekingen over vrijhandelsovereenkomsten tijdens de Afrika-EU-top onder de aandacht worden gebracht, evenals de kritiek dat de goedkope export van voedsel het bestaan van hele bevolkingsgroepen bedreigt.</p>
    </intervention>
    <intervention id="3-398" speaker_id="96814" name="Elena Băsescu" is_mep="True" mode="spoken">
      <p sl="ro">Mevrouw de Voorzitter, de aanstaande top tussen de EU en Afrika biedt een goede gelegenheid om een realistische samenwerkingsstrategie te ontwerpen.</p>
      <p sl="ro">Ik denk dat de voorstellen die door de Europese Commissie in de zin van het versterken van de betrekkingen tussen beide continenten ter tafel zijn gebracht, de weg bereiden om tijdens de top een specifiek actieplan aan te nemen. De beslissingen die worden gemaakt door de staatshoofden of regeringen die bij deze gelegenheid samenkomen, hebben betrekking op 1,5 miljard mensen in tachtig landen.</p>
      <p sl="ro">Armoedebestrijding, mensenrechten en economisch bestuur zijn gemeenschappelijke uitdagingen die een gemeenschappelijke aanpak vereisen. Juist daarom is het zo belangrijk dat het partnerschap tussen de EU en Afrika niet alleen een partnerschap blijft tussen donor en begunstigde, maar ook uitgroeit tot een partnerschap tussen gelijken.</p>
      <p sl="ro">Net als bij de debatten over armoedebestrijding zou ik het belang willen benadrukken van het verwezenlijken van de millenniumontwikkelingsdoelstellingen. Ik denk dat met name betere coördinatie tussen de volgende vier prioritaire actiegebieden vereist is: financiering, voedselveiligheid, volksgezondheid en onderwijs.</p>
    </intervention>
    <intervention id="3-399" speaker_id="96678" name="Alf Svensson" is_mep="True" mode="spoken">
      <p sl="sv">Mevrouw de Voorzitter, er zou misschien ook op moeten worden gewezen dat Afrika in de afgelopen tijd zelf vooruitgang heeft geboekt. We weten echter dat er nog heel wat werk te doen is.</p>
      <p sl="sv">De economische crisis heeft Europa doen wankelen en doet Europa nog altijd wankelen. We analyseren de dagelijkse gang van zaken, maar we analyseren ontzettend weinig wat er met de ontwikkelingslanden is gebeurd ten gevolge van de mondiale economische crisis. Ik denk dat het zeer belangrijk zou zijn om zo'n analyse op te stellen. Welke invloed heeft de economische crisis op de ontwikkelingslanden gehad?</p>
      <p sl="sv">Vervolgens zou ik ook willen onderstrepen hoe belangrijk het is dat we investeringen vergemakkelijken, of beter gezegd de voorwaarden verbeteren voor investeringen in ontwikkelingslanden, ook voor Europese investeringen in ontwikkelingslanden. Het ontbreekt de ontwikkelingslanden zelf niet aan ideeën en investeringen, maar er is stabiliteit nodig. Het zou ontzettend positief zijn als de bijstand – of hoe we het ook willen noemen – zou kunnen bijdragen aan het creëren van stabiliteit voor de ideeën, projecten en investeringen van Afrikaanse oorsprong die in de ontwikkelingslanden zouden kunnen worden uitgevoerd en plaatsvinden.</p>
    </intervention>
    <intervention id="3-400" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mevrouw de Voorzitter, dit was een uiterst interessant debat en ik wil graag een paar punten aanstippen in antwoord op enkele vragen.</p>
      <p sl="en">Ik denk dat het onjuist zou zijn om niet te erkennen dat Afrika aanzienlijk is veranderd. Afrika heeft meer zelfvertrouwen en dat is ook geheel terecht. Er is sprake van economische groei en in zekere zin is Afrika beter met de economische en financiële crisis omgegaan dan Europa.</p>
      <p sl="en">Afrika is veel meer georganiseerd en veel sterker, sterker zelfs dan de Europese Commissie, en heeft meer macht, in de vorm van de Afrikaanse Unie. Tegelijkertijd moeten we de Afrikaanse Unie niet vergelijken met de Europese Unie, omdat het verschillende unies zijn die niet met elkaar moeten worden vergeleken. Desondanks is het duidelijk dat er een Afrikaanse Unie is.</p>
      <p sl="en">Het is ook van belang dat Afrika inziet wat zijn macht is op het internationale toneel. Afrikaanse landen zoeken naar vertegenwoordiging die overeenstemt met hun politieke manier van doen. Dat maakt deze top zeer specifiek. Het is zeker geen donor/ontvanger-top. Het is misschien ook niet de allerbelangrijkste top, maar we moeten deze relatie wel laten bloeien.</p>
      <p sl="en">Ik denk dat we twee essentiële zaken aan de orde moeten stellen. De eerste is een eenvoudiger kwestie, namelijk dat de verwezenlijking van de millenniumdoelstellingen voor ontwikkeling op een duurzame manier moet gebeuren, door middel van inclusieve groei. Daarom richten wij ons op de energiekwestie. Daarom leggen wij veel nadruk op duurzame landbouw, omdat onze resultaten op het gebied van de verwezenlijking van de millenniumontwikkelingsdoelstellingen, armoedebestrijding en het creëren van meer stabiliteit in gevaar komen zonder duurzame landbouw.</p>
      <p sl="en">De tweede kwestie is een zeer serieus politiek debat. Ja, goed bestuur en mensenrechten staan op de agenda. Maar het is niet langer zo dat de ene partij luistert en de andere partij haar punt maakt. Het is tweerichtingsverkeer. Dat is enerzijds een uitdaging en anderzijds een kans. Mensenrechten en goed bestuur vormen in onze maatschappijen de ruggengraat van stabiliteit. Wij willen geen preek afsteken, maar we zijn wel van mening dat het onmogelijk is de millenniumontwikkelingsdoelstellingen te verwezenlijken en armoede uit te roeien zonder deze zaken aan te pakken.</p>
      <p sl="en">Dat betekent dat goed bestuur in al onze programma’s een sleutelrol moet spelen. In de ex ante procedure gaan wij geen betrekkingen aan met regeringen waar we geen hoop hebben op goed bestuur. In dat geval werken we met NGO’s; we proberen de bevolking op andere manieren te steunen. Bij elk project leggen we echter steeds meer nadruk op de rol van goed bestuur en mensenrechten.</p>
      <p sl="en">Ook duurzaamheid speelt een centrale rol in ons beleid. Zo geven wij bijvoorbeeld geen geld voor de Serengeti-projecten. Er gaat geen EU-geld naar projecten die schadelijk zijn voor het milieu. Elk project wordt beoordeeld aan de hand van een milieueffectbeoordeling. We hanteren een zeer duurzame aanpak van de projecten. Tegelijkertijd is echter duidelijk dat we niet kunnen verwachten dat een continent waarvan de bevolking zeer binnenkort zal zijn verdubbeld het milieu niet zal beïnvloeden.</p>
      <p sl="en">Nogmaals, op dit moment is onze rol om te streven naar duurzame groei; en duurzame energie is essentieel om die groei te realiseren.</p>
      <p sl="en">Ik ben van mening dat dit een zeer bijzondere top is. Het is een top die niet zozeer draait om politieke slogans, maar om het bestaande vertrouwen. Dat is behoorlijk kwetsbaar. We kunnen veel profijt hebben van deze betrekkingen, maar er kan ook veel schade worden berokkend.</p>
      <p sl="en">Naar mijn mening zal deze top een blijvende impact hebben, omdat de nadruk volgens mij op de juiste gebieden ligt. We kijken naar Afrika’s politieke rol vanuit het standpunt van Afrika zelf. We hebben veel steun verleend om Afrika te helpen het huidige punt te bereiken en we zullen Afrika blijven steunen om het vooruit te helpen, met name door Afrika aan te sporen zelf verantwoordelijkheid te nemen voor de ontwikkelingen op het continent.</p>
    </intervention>
    <intervention id="3-402" speaker_id="photo_generic" name="Olivier Chastel" is_mep="True" mode="spoken">
      <p sl="fr">fungerend voorzitter van de Raad . − Mevrouw de Voorzitter, dames en heren, een beetje ter aanvulling van wat de Commissie ons zojuist heeft meegedeeld en bij wijze van afsluiting, zou ik willen zeggen dat de derde top tussen de Europese Unie en Afrika in Tripoli een belangrijk politiek signaal moet afgeven, gericht op een intensievere samenwerking met Afrika in de komende jaren.</p>
      <p sl="fr">Het gaat om betere samenwerking ten aanzien van de uitdagingen waarvoor beide werelddelen zich zien geplaatst, een betere benutting van de mogelijkheden die de combinatie van hun enorme potentieel biedt en een betere coördinatie van de internationale standpunten. De Afrikaanse en Europese leiders zullen niet nalaten richtsnoeren aan te geven over het te volgen traject. In dit debat is een aantal specifieke richtsnoeren genoemd en wij zullen uiteraard niet nalaten deze door te geven. Met name alle door de parlementariërs geleverde bijdragen zijn welkom.</p>
      <p sl="fr">Verder wil ik in het bijzonder één vraag beantwoorden. Sommigen onder u hebben specifiek de economische partnerschapsovereenkomsten vermeld die, dat is waar, een gevoelig punt zijn en die al een belangrijk geschilpunt waren tijdens de top van Lissabon in 2007. Gezien de sterke Afrikaanse weerstand tegen het sluiten van de economische partnerschapsovereenkomsten, willen sommige spelers inderdaad dat er een politiek signaal wordt gegeven, waaruit blijkt dat we rekening houden met de Afrikaanse standpunten. Anderen pleiten voor een veel proactievere en positievere benadering, wat de aard van onze voorstellen betreft.</p>
      <p sl="fr">We menen oprecht dat we op de top met betrekking tot deze kwestie het beste kunnen streven naar een overeenkomst, waardoor deze onderhandelingen in ieder geval weer op gang kunnen komen.</p>
    </intervention>
    <intervention id="3-403" speaker_id="28241" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt tijdens de volgende vergaderperiode in december plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-404" speaker_id="96974" name="Nuno Teixeira" is_mep="True" mode="written">
      <p sl="pt">Dankzij het strategisch partnerschap Afrika/EU, dat in 2007 tijdens de Top van Lissabon tot stand gekomen is, hebben de beide continenten gezamenlijke belangen en strategische doelen geformuleerd die verder gaan dan het traditionele ontwikkelingsbeleid van de EU. De doelstellingen zijn in praktijk gebracht door de aanneming van de gezamenlijke strategie Afrika-EU en middels het actieplan 2008-2010 waarin de acht prioritaire aandachtsgebieden zijn vastgelegd: vrede en veiligheid; democratisch bestuur en mensenrechten; handel, regionale integratie en infrastructuur; millenniumdoelstellingen voor ontwikkeling; energie; klimaatverandering; migratie, mobiliteit en werkgelegenheid; wetenschap, informatiemaatschappij en ruimte. Het thema van de derde Top Afrika-EU, die zal plaatsvinden in Tripoli, de hoofdstad van Libië, zal zijn "investeringen, economische groei en werkgelegenheid", waarmee beoogd wordt op lange termijn tot gezamenlijke richtsnoeren op deze gebieden te komen, met behoud van de prioriteiten die in het kader van de EU 2020-strategie zijn vastgesteld. Ik ben van mening dat dit voor Portugese bedrijven een kans is om hun handelsnetwerk op de Afrikaanse markt uit te breiden, maar ook moeten de problemen worden aangepakt op het gebied van onveiligheid en de enorme criminaliteit waarvan de Portugese gemeenschap melding doet, in het bijzonder de gemeenschap van migranten uit Madeira in Zuid-Afrika. Het is daarom belangrijk dat er een betere en concrete samenwerking tot stand komt en dat deze wordt afgestemd op de nieuwe uitdagingen in de internationale betrekkingen.</p>
    </intervention>
  </section>
  <section id="creitem22" title="16. Situatie in de Westelijke Sahara (debat)">
    <intervention id="3-406" speaker_id="28241" name="De Voorzitter" is_mep="True" mode="spoken">
      <p sl="nl">Aan de orde is het debat over de situatie in de Westelijke Sahara.</p>
      <p sl="nl">Verklaringen van de Raad en de Commissie.</p>
    </intervention>
    <intervention id="3-407" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie, namens de vicevoorzitter van de Commissie en de hoge vertegenwoordiger van de Unie voor buitenlandse zaken en veiligheidsbeleid . − Mijnheer de Voorzitter, ik dank het Parlement voor het tijdige debat over de Westelijke Sahara. Ik antwoord hierbij namens Catherine Ashton op de mondelinge vragen die zijn gesteld door de leden van dit Parlement.</p>
      <p sl="en">De Europese Unie heeft zorgen over de gebeurtenissen die begin november plaatsvonden in El Aaiun en betreurt dat er doden zijn gevallen. Inmiddels is de rust wedergekeerd in El Aaiun, maar de onderliggende spanningen zijn er nog steeds. De Europese Unie is bezorgd dat de uitbarsting van geweld in El Aaiun de pogingen van de secretaris-generaal van de Verenigde Naties om een wederzijds aanvaardbare oplossing voor het conflict in de Westelijke Sahara te vinden zou kunnen belemmeren.</p>
      <p sl="en">We zullen ervoor zorgen dat de Marokkaanse autoriteiten via de gebruikelijke kanalen over deze zorgen worden geïnformeerd. De kwestie rond de Westelijke Sahara staat op de agenda van de volgende vergadering van de Associatieraad in december. Het zou ook ter sprake kunnen worden gebracht in de Gemengde Parlementaire Commissie van het Europees Parlement en Marokko.</p>
      <p sl="en">De Europese Unie blijft met Marokko samenwerken aan hervormingen op terreinen als goed bestuur, de rechtsstaat en respect voor mensenrechten. De Europese Unie voert een goede en eerlijke politieke dialoog met Marokko in de organen die verantwoordelijk zijn voor de follow-up van ons associatieverdrag. In dit kader heeft de Europese Unie onze partner herinnerd aan het belang om de internationale verbintenissen die Marokko is aangegaan op het gebied van respect voor de mensenrechten na te komen. Wat het gebruik van de natuurlijke rijkdommen van de Westelijke Sahara betreft, is het de verantwoordelijkheid van Marokko om zijn verplichtingen uit hoofde van het internationaal recht na te komen, met inbegrip van de verplichtingen inzake het gebruik van de natuurlijke rijkdommen van de Westelijke Sahara.</p>
      <p sl="en">De Europese Unie steunt de inspanningen van de secretaris-generaal van de Verenigde Naties om een rechtvaardige, permanente en voor beide partijen aanvaardbare politieke oplossing te vinden die bestaat uit zelfbeschikking voor het volk van de Westelijke Sahara, in overeenstemming met de resoluties van de Veiligheidsraad.</p>
    </intervention>
    <intervention id="3-408" speaker_id="2229" name="Bernd Posselt" is_mep="True" mode="spoken">
      <p sl="de">Mevrouw de Voorzitter, ik wacht al zeventig minuten op het begin van het vragenuur en ik zou u willen vragen wanneer dat eigenlijk gaat plaatsvinden. Normaliter wordt het debat voor het vragenuur onderbroken en later voortgezet.</p>
    </intervention>
    <intervention id="3-409" speaker_id="28241" name="De Voorzitter" is_mep="True" mode="spoken">
      <p sl="nl">Het vragenuur vervalt, omdat de fractievoorzitters tijdens de Conferentie van voorzitters hebben besloten dat er geen vragenuur zal worden gehouden. Volgens mij is er dus geen reden om u nog langer te laten wachten.</p>
    </intervention>
    <intervention id="3-410" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">namens de PPE-Fractie . – Mevrouw de Voorzitter, men zegt wel dat de filosoof Aristoteles met zijn leerlingen rondliep in zijn beroemde peripatetische school toen een van hen een opmerking maakte die de meester niet aanstond. Om zich te verontschuldigen zei de leerling toen: "Dit was niet mijn opmerking; dit heeft uw leermeester Plato gezegd". Toen stond Aristoteles stil en sprak een zin uit die sinds de vierde eeuw voor Christus tot op de dag van vandaag in Europa talloze keren is gebruikt. Hij zei namelijk: "Plato heb ik lief, maar de waarheid heb ik liever".</p>
      <p sl="es">Mevrouw de Voorzitter, Marokko is een positieve en actieve partner van de Europese Unie en bovendien een essentiële strategische partner bij de beteugeling van het radicaal islamitisch fundamentalisme, maar dit Parlement, zoals president Sarkozy zei toen hij hier het woord voerde, is de instelling waar het democratisch hart van de Europese Unie klopt. Dit Parlement heeft een onvervreemdbare en onafwendbare plicht de mensenrechten te verdedigen. Als deze rechten niet worden erkend mag het Parlement niet de andere kant op kijken. Het moet zijn stem verheffen en luid en duidelijk aangeven welke beginselen wij aanhangen.</p>
      <p sl="es">Mevrouw de Voorzitter, de Europese Unie is altijd een loyale partner geweest van Marokko en zal dat ook altijd blijven, maar dit partnerschap is wel gebaseerd op bepaalde beginselen en waarden en die beginselen en waarden moeten wij verkondigen.</p>
      <p sl="es">Afsluitend, mevrouw de Voorzitter, wil ik zeggen dat matiging van karakter of temperament altijd een deugd is. Matiging bij de verdediging van mensenrechten en fundamentele vrijheden, met name de vrijheid van meningsuiting, is echter altijd een zwakte en tevens een lafheid die wij ons als vertegenwoordigers van de burgers van de Europese Unie niet kunnen veroorloven.</p>
    </intervention>
    <intervention id="3-411" speaker_id="22097" name="Véronique De Keyser" is_mep="True" mode="spoken">
      <p sl="fr">namens de S&amp;D-Fractie . – Mevrouw de Voorzitter, de onderhandelingen over deze resolutie waren moeizaam, maar ik meen dat ze uiteindelijk hebben geleid tot iets dat alle fracties tevreden heeft kunnen stellen en ik bedank mijn collega’s dat ze zich deze inspanning hebben getroost, omdat we niet meer over de Sahara durven te spreken, zo goed zijn we doordrongen van de gevoeligheid van dit onderwerp. Er wordt hier dus geen politiek standpunt ingenomen ten aanzien van het conflict tussen Marokko en de Sahara.</p>
      <p sl="fr">Anderzijds betreft het eerste punt de veroordeling van het geweld dat zich heeft voltrokken tijdens de ontmanteling van het kamp bij El Aaiun. En deze veroordeling van het geweld is duidelijk, ook al hebben we nog te weinig informatie over wie wat heeft gedaan.</p>
      <p sl="fr">Wat het tweede punt betreft, wij betreuren – en dat is zwak uitgedrukt – het feit dat er geen persvrijheid is en dat humanitaire organisaties, noch parlementariërs, de mogelijkheid hebben naar de regio te gaan. Wij vinden dit onacceptabel.</p>
      <p sl="fr">Het derde punt hangt hiermee nauw samen. Wij nemen er notitie van dat Marokko een onderzoek gaat uitvoeren, maar wij zijn sterk voorstander van – en verzoeken om – een internationaal onderzoek, teneinde hier licht op te werpen.</p>
      <p sl="fr">Afgezien daarvan vertrouwen we, wat de behandeling van het politieke conflict betreft, op de VN en roepen we de twee partijen op de onderhandelingen te hervatten.</p>
    </intervention>
    <intervention id="3-412" speaker_id="97019" name="Ivo Vajgl" is_mep="True" mode="spoken">
      <p sl="sl">namens de ALDE-Fractie. – Mevrouw de Voorzitter, commissaris, dit debat en de resolutie waarover wij morgen gaan stemmen, zijn het gevolg van twee incidenten: de dood van een veertienjarige jongen die werd getroffen door een kogel van een Marokkaanse politieagent, en, enkele dagen later, de gewelddadige ontruiming van het protestkamp, waar meer dan tienduizend Sahrawi hun tenten hadden opgeslagen, die op vreedzame wijze de aandacht van de wereld, en ook van ons, wilden vestigen op hun onhoudbare sociale, politieke en economische situatie.</p>
      <p sl="sl">Dit incident heeft helaas nieuwe slachtoffers geëist. Zij hebben de hoogst mogelijke prijs betaald voor dit almaar voortdurende probleem, dat ons allen bekend is. De Westelijke Sahara is het laatste voorbeeld ter wereld van een nog onvoltooid proces van dekolonisatie, een land waarvan het buurland profiteert van de voordelen van de illegale bezetting van buitenlands territorium en daarbij de resoluties van de Veiligheidsraad van de hand wijst, dringende oproepen van de VN om een referendum te houden en om de bevolking van de Westelijke Sahara zelfbeschikkingsrecht te geven herhaaldelijk negeert, en bovendien mensenrechten en de normen van internationaal recht schendt.</p>
      <p sl="sl">De Westelijke Sahara is een land van zand en stenen, dat wordt doorkruist door een schandelijke muur die meer dan duizend kilometer lang is, een land dat rijk genoeg is om de honger en de verwachtingen aan te wakkeren van Marokko en de landen die actief dan wel passief de meedogenloze houding van Marokko steunen. Wij weten wie het zijn. Het probleem van de Westelijke Sahara is een politiek probleem, een dekolonisatieprobleem. Dat kan maar op één manier worden opgelost, en wel op dezelfde manier waarop soortgelijke problemen in andere gebieden zijn opgelost, namelijk op basis van internationaal recht, het zelfbeschikkingsrecht van naties en overeenkomsten. Wij moeten de rol van de Verenigde Naties in de Westelijke Sahara versterken; het mandaat van MINURSO is te klein nu de missie simpelweg de status quo handhaaft en machteloos en slechts een formaliteit blijkt te zijn.</p>
      <p sl="sl">Commissaris, hartelijk dank voor uw duidelijke woorden. Ondanks de verschillende belangen van enkele invloedrijke lidstaten, of juist daardoor, zou de Europese Unie een actievere rol moeten spelen en alle mogelijkheden moeten benutten die zij tot haar beschikking heeft staan. Marokko, dat de steun en het begrip van diverse kanten geniet, moet zich eveneens inspannen om deze situatie op constructieve wijze op te lossen.</p>
    </intervention>
    <intervention id="3-413" speaker_id="28409" name="Raül Romeva i Rueda" is_mep="True" mode="spoken">
      <p sl="es">namens de Verts/ALE-Fractie . – Mevrouw de Voorzitter, in de eerste plaats ben ik verheugd dat we eindelijk de kans hebben over de Westelijke Sahara te spreken en te stemmen over een ontwerpresolutie. Dit keer heeft de druk van Marokko het niet gewonnen, zoals andere keren. Ik denk dat dit goed is voor de geloofwaardigheid van het Parlement, maar ook voor de transparantie over wat er in de Westelijke Sahara gebeurt.</p>
      <p sl="es">In de tweede plaats wil ik de onverantwoordelijke en uitdagende manier waarop het kamp van Gdaim Izik is ontmanteld duidelijk en krachtig veroordelen. Het is een feit dat het geweld van vele kanten kwam, maar om degenen die zich verdedigen tegen een aanval op hetzelfde niveau te zetten als degenen die hen onderdrukken, vervolgen en folteren vind ik absoluut niet gerechtvaardigd.</p>
      <p sl="es">Om die reden eisen wij een onafhankelijk onderzoek onder auspiciën van de Verenigde Naties. Het gaat hier niet om een conflict tussen gelijken. In dit conflict hebben niet alle partijen dezelfde verantwoordelijkheid, noch hanteren zij dezelfde strategieën of dezelfde wapens.</p>
      <p sl="es">We moeten alle partijen oproepen tot kalmte, maar we moeten bovenal van het Koninkrijk Marokko eisen dat het zich niet langer vijandelijk opstelt jegens het Sahrawi-volk en dat het ophoudt met het lastigvallen van parlementsleden, de media en mensenrechtenactivisten.</p>
      <p sl="es">De Europese Unie mag niet langer het hoofd afwenden, alsof er niets aan de hand is. Als Europese Unie hebben wij een grote historische verantwoordelijkheid, met name landen als Spanje en Frankrijk.</p>
      <p sl="es">Laten we verstandig handelen, zoals de minister, mevrouw Jiménez, ons heeft verzocht. Maar verstandig betekent dat we nu "genoeg" zeggen tegen het Marokkaanse regime. Het is prima om goede handelsbetrekkingen te hebben met Marokko. Dat is noodzakelijk en positief, maar niet ten koste van de mensenrechten en ook niet ten koste van schendingen van het internationaal recht.</p>
      <p sl="es">Mevrouw Jiménez, mevrouw Ashton, voor een rechtvaardige, duurzame en voor beide partijen aanvaardbare oplossing moet een referendum over zelfbeschikking worden gehouden. Laten wij dat mogelijk maken!</p>
    </intervention>
    <intervention id="3-414" speaker_id="4521" name="Charles Tannock" is_mep="True" mode="spoken">
      <p sl="en">namens de ECR-Fractie . – Mevrouw de Voorzitter, het bevroren conflict over de Westelijke Sahara destabiliseert de omliggende regio. Door Marokko’s onverzettelijkheid is er voor de bevolking van de Westelijke Sahara, die al twintig jaar wacht op een referendum over onafhankelijkheid, nog steeds geen rechtvaardige oplossing.</p>
      <p sl="en">Ik accepteer dat Marokko een belangrijke partner is van het westen in de strijd tegen terrorisme, maar het is zeer te betreuren dat Marokko zich, ondanks zijn beloftes, niet houdt aan de voorwaarden van het plan van de VN voor een regeling voor de Westelijke Sahara. In het licht van de berichten over geweld tegen het volk van de Westelijke Sahara moeten wij de VN-missie ter plekke een mandaat geven om toezicht te houden op de mensenrechten van de Sahrawi. Pogingen om dit mandaat te verlenen zijn tot nog toe echter consistent tegengehouden door Frankrijk. Dit is uniek onder VN-missies: dit is de enige missie zonder een mensenrechtenmandaat. Marokko en het Polisario-front moeten begrijpen wat er van ze wordt verwacht in de zin van de normen van de internationale gemeenschap. We hebben veel invloed op Marokko in de EU, met name op het vlak van visserijrechten en hulp.</p>
      <p sl="en">Hopelijk zal het komende referendum voor Zuid-Sudan, dat tot een nieuwe soevereine staat zal leiden in het zuiden, alle betrokken partijen nieuwe motivatie geven om tot een definitieve oplossing te komen voor dit langdurige conflict over de Westelijke Sahara, een grondgebied en een bevolking die, naar mijn mening, een vreedzame en welvarende toekomst verdienen.</p>
    </intervention>
    <intervention id="3-415" speaker_id="28407" name="Willy Meyer" is_mep="True" mode="spoken">
      <p sl="es">namens de GUE/NGL-Fractie . – Mevrouw de Voorzitter, ik wil graag eerst iets zeggen wat iedereen weet: we moeten tegen het Koninkrijk Marokko zeggen dat dit niet zijn parlement is. Dit Parlement dankt zijn soevereiniteit aan de Europese burgers en neemt op die basis besluiten over agenda’s, thema’s en resoluties. De permanente bemoeienis van de regering van het Koninkrijk Marokko met deze instelling is absoluut onaanvaardbaar.</p>
      <p sl="es">In de tweede plaats, dames en heren, draait het hier om een militaire, politiële en koloniale bezetting door Marokko; een illegale bezetting van een "niet autonoom gebied", zoals het internationaal recht het definieert. Marokko heeft geen soevereiniteit over de Westelijke Sahara. Geen enkele. Marokko kan zijn wetten en zijn soevereiniteit daar niet laten gelden. Daarom moet dit Parlement een zeer duidelijke boodschap afgeven aan de internationale gemeenschap en aan de Sahrawi, aangezien zij degenen zijn die zich moeten uitspreken over hun toekomst door middel van een referendum over zelfbeschikking, zoals door de Veiligheidsraad van de Verenigde Naties is besloten.</p>
      <p sl="es">Alle gewelddadigheden en repressie van de Marokkaanse regering in de Westelijke Sahara dient slechts één doel: ervoor zorgen dat zij hun recht op zelfbeschikking niet kunnen uitoefenen. Daarom moet het Europees Parlement zich harder opstellen ter verdediging van dit recht. Het moet aan de kant staan van de Sahrawi en de gewelddadigheden veroordelen. "Kamp Waardigheid" had nooit mogen worden ontmanteld.</p>
      <p sl="es">Ik ben daar voor die tijd een paar uur geweest. Ik ben een gekozen vertegenwoordiger, maar ik mocht niet uit een Spaans vliegtuig stappen om te zien wat helaas een paar uur daarna is voorgevallen, omdat ze geen getuigen wilden. Ze hebben heel wat te verbergen en dit Parlement mag geen medeplichtige zijn aan het systematisch verhullen van al deze repressie. Dames en heren, mevrouw Ashton (die helaas afwezig is), wanneer wordt de partnerschapsovereenkomst bevroren? Wanneer zullen wij zeggen dat deze weg onaanvaardbaar is? Ik ben van mening dat dit Parlement zich luid en duidelijk moet uitspreken, dames en heren.</p>
    </intervention>
    <intervention id="3-416" speaker_id="96774" name="Jarosław Leszek Wałęsa" is_mep="True" mode="spoken">
      <p sl="pl">Mevrouw de Voorzitter, de Westelijke Sahara bevindt zich momenteel op een tweesprong. Wij kunnen de laatste acties van de Marokkaanse regering niet negeren. De berichten over wat er werkelijk is gebeurd bij het kamp aan de rand van de stad El Aaiun spreken elkaar tegen. We kunnen echter niet uitvlakken dat vijftienduizend mensen het dak boven hun hoofd zijn kwijtgeraakt en gedwongen hun woonplaats hebben moeten verlaten. Dit is slechts één van de voorbeelden van de schending van de mensenrechten die teruggaat tot 1975. Wij, leden van het Europees Parlement, moeten de geschiedenis van deze regio en de wreedheden die de Sahrawi hebben ervaren, nader in ogenschouw nemen en het beleid dat wordt gevoerd om dit conflict en dit probleem op te lossen, versterken.</p>
      <p sl="pl">Sommige lidstaten hebben geprobeerd om deze problemen in samenwerking met de VN op te lossen, maar zijn daar niet in geslaagd. Het bleek onmogelijk om aanbevelingen overeen te komen die nodig zijn om Marokko ter verantwoording te roepen. De VN-veiligheidstroepen kunnen slechts beperkt handelen in de Westelijke Sahara, terwijl zij eigenlijk de mogelijkheid moeten hebben om volledige controle uit te oefenen en toe te zien op de humanitaire hulp. Bovendien blokkeert Marokko nog steeds de vrije toegang van journalisten en internationale waarnemers tot dit gebied.</p>
      <p sl="pl">Een van de VN-waarnemers heeft terecht opgemerkt dat aandacht voor deze Afrikaanse regio levensreddend kan zijn en de Sahrawi beschermt tegen het Marokkaanse uitroeiingsbeleid. Amnesty International vraagt om een onafhankelijk onderzoek naar het gebruikte geweld; een goed idee dat uitgevoerd moet worden. Op dit moment is niet bekend hoeveel mensen zijn gedood, gewond geraakt of simpelweg verdwenen als gevolg van de acties van Marokko.</p>
      <p sl="pl">Tot slot wil ik dit Parlement vragen om een concrete reactie die een eind maakt aan de huidige trage diplomatie, en om de uitwerking van een oplossing waardoor de Sahrawi verdere wreedheden bespaard blijven.</p>
    </intervention>
    <intervention id="3-417" speaker_id="96701" name="María Muñiz De Urquiza" is_mep="True" mode="spoken">
      <p sl="es">Mevrouw de Voorzitter, het geweld dat de Westelijke Sahara heeft overspoeld en dat wij nadrukkelijk veroordelen, net zozeer als we het verlies van mensenlevens betreuren en eisen dat de mensenrechten worden gerespecteerd, mag niet opnieuw losbreken.</p>
      <p sl="es">Er moet een definitieve, rechtvaardige en voor beide partijen aanvaardbare oplossing komen, binnen het kader van de Verenigde Naties, voor een conflict dat al meer dan dertig jaar duurt en dat duizenden Sahrawi-vluchtelingen tot wanhoop veroordeelt en een naburige regio die van essentieel belang is voor de Europese Unie tot instabiliteit veroordeelt.</p>
      <p sl="es">Daarom doen wij een oproep aan Marokko, een belangrijke en betrouwbare partner van de Europese Unie, waar wij enorme belangen en projecten mee delen, om zijn inspanningen voor een dialoog te verdubbelen, teneinde het conflict in overleg tot een einde te brengen. Wij roepen tevens het Sahrawi-volk en zijn vertegenwoordigers op de kalmte te bewaren en spreken onze solidariteit met hen uit. We verzoeken hen tevens met een open en constructieve blik aan deze dialoog te blijven werken.</p>
      <p sl="es">Wij verzoeken de Europese Unie zich aan te sluiten bij de inspanningen van de groep van bevriende landen van de Sahara, waartoe ook mijn land, Spanje, behoort, teneinde deze dialoog, als geloofwaardige onderhandelaar in de regio, mogelijk te maken. Het instellen van een parlementair onderzoek in Marokko over de gebeurtenissen in de Sahara en de bereidheid van de Marokkaanse autoriteiten om dit Parlement te informeren over wat er is gebeurd, zijn belangrijke signalen, die wij waarderen. Ze zijn echter geen vervanging van een beleid van transparante informatievoorziening dat waarborgt dat alle media in de regio aanwezig kunnen zijn.</p>
      <p sl="es">De ontwerpresolutie die wij morgen zullen goedkeuren is het resultaat van complexe onderhandelingen en weerspiegelt de zorgen van dit Parlement om de stabiliteit in de Maghreb en de mensenrechten. Het is tevens het bewijs dat het Parlement inzet op overleg, zonder voorwaarden vooraf, om dit conflict te beëindigen, op basis van de resoluties van de Veiligheidsraad van de Verenigde Naties, die stellen dat het Sahrawi-volk recht heeft op zelfbeschikking.</p>
    </intervention>
    <intervention id="3-418" speaker_id="96922" name="Izaskun Bilbao Barandica" is_mep="True" mode="spoken">
      <p sl="es">Mevrouw de Voorzitter, wij moeten de Marokkaanse autoriteiten veroordelen voor hun aanval op kamp Gdaim Izik, die heeft geleid tot de ernstige incidenten van El Aaiun. De individuele mensenrechten van het Sahrawi-volk, dat vreedzaam om sociale verbeteringen verzocht, zijn geschonden. Bovendien zijn de persvrijheid en de vrijheid van informatie beperkt en is tientallen leden van dit Parlement, van andere organen en tevens van het parlement van mijn land, Baskenland, de toegang tot het gebied ontzegd.</p>
      <p sl="es">Er is geen betrouwbare informatie. Daarom verzoeken wij de Verenigde Naties de gebeurtenissen officieel te onderzoeken. We weten echter wel dat er doden en gewonden zijn en dat honderden mensen zijn gearresteerd. Wij betreuren alle doden die zijn gevallen, zowel bij de Marokkaanse politie als bij de Sahrawi-activisten, want dat kan niet meer ongedaan worden gemaakt. Ik wil dan ook mijn solidariteit uitspreken aan de families van alle gestorvenen.</p>
      <p sl="es">Het kamp werd aangevallen op de dag dat in New York de derde ronde van informele gesprekken over de status van de Westelijke Sahara begon. Deze aanval is niet bevorderlijk voor de dialoog, noch voor overeenkomsten of vrede. In tegendeel, het belemmert een vreedzaam en rechtvaardig einde aan de bezetting van de Westelijke Sahara.</p>
      <p sl="es">Ik wil alle betrokken partijen oproepen tot kalmte. Voor een oplossing van dit probleem is een permanente dialoog tussen Marokko en het Sahrawi-volk nodig, gebaseerd op wederzijds respect en met het doel om de resoluties van de Verenigde Naties ten uitvoer te leggen, die onder meer het recht op zelfbeschikking van het Sahrawi-volk omvatten.</p>
      <p sl="es">Ik eindig met zelfkritiek. Schendingen van mensenrechten moeten altijd worden bekritiseerd. Het maakt niet uit waar, hoe, waarom of door wie ze worden geschonden, want democratische beginselen en waarden moeten altijd boven belangen staan. Daarom vraag ik om meer inzet van de Europese Unie.</p>
    </intervention>
    <intervention id="3-419" speaker_id="96706" name="João Ferreira" is_mep="True" mode="spoken">
      <p sl="pt">Mevrouw de Voorzitter, de gebeurtenissen in de Westelijke Sahara van de afgelopen weken vormen geen geïsoleerde incidenten. Ze vormen deel van een lange geschiedenis van vijfendertig jaar repressie, geweld en onderdrukking van een volk. Een geschiedenis waarin Marokko voortdurend probeert de onderhandelingen te blokkeren over de concretisering van het onvervreemdbare zelfbeschikkingsrecht van het Sahrawi-volk.</p>
      <p sl="pt">Daarom is dit het moment om opnieuw de gewelddadige repressie te veroordelen die de Marokkaanse autoriteiten uitoefenen in de bezette gebieden, tegen iedereen die zich verzet tegen de kolonisatie en die vecht voor het legitieme recht op zelfbeschikking voor zijn volk. Ook is dit het moment om het werkelijk humanitaire drama aan de kaak te stellen waar het Sahrawi-volk onder gebukt gaat, dat gedwongen is in vluchtelingenkampen ver van zijn geboortegrond te leven, en om een dringende oproep te doen voor meer internationale humanitaire hulp. Ook moeten we eisen dat het internationaal recht en de resoluties van de VN gerespecteerd worden, waarvan een referendum een onmisbaar onderdeel is.</p>
      <p sl="pt">De Europese Unie en de lidstaten hebben op dit gebied een zware verantwoordelijkheid, die ze niet uit de weg mogen gaan, omdat ze zich anders medeschuldig maken, gezien de speciale status die Marokko geniet dankzij de akkoorden tussen dat land en de Europese Unie.</p>
    </intervention>
    <intervention id="3-420" speaker_id="96729" name="Santiago Fisas Ayxela" is_mep="True" mode="spoken">
      <p sl="es">Mevrouw de Voorzitter, duizenden Sahrawi hebben hun steden verlaten en op vreedzame wijze het kamp Gdaim Izik opgezet om betere levensomstandigheden te eisen. De Marokkaanse veiligheidstroepen hebben het kamp op gewelddadige wijze ontmanteld, wat tot ernstige ongeregeldheden heeft geleid in El Aaiun. Het Marokkaanse leger heeft een jonge Sahrawi gedood en tevens is een Spaans burger onder onopgehelderde omstandigheden gestorven.</p>
      <p sl="es">Vooralsnog zijn er geen betrouwbare gegevens over het aantal doden, gewonden, verdwijningen of arrestaties bij deze gewelddadigheden. Bovendien is verschillende leden van het Europees Parlement de toegang tot de Sahara ontzegd, evenals journalisten, die nog steeds grote problemen hebben om hun werk te doen.</p>
      <p sl="es">Marokko is een bevriend land, een strategische partner van Europa en onder vrienden is het niet goed als er twijfels zijn of zaken verkeerd worden begrepen. Als Marokko niets te verbergen heeft, moet het toestaan dat de gebeurtenissen worden opgehelderd. Daarom ben ik van mening dat het, ondanks het feit dat het Marokkaanse parlement een onderzoekscommissie heeft ingesteld, van groot belang is dat een internationale commissie wordt opgericht, dat Europese politici en journalisten vrij toegang krijgen tot het gebied en dat de VN-missie voor het referendum in de Westelijke Sahara (Minurso) haar mandaat uitbreidt tot de bescherming van de mensenrechten, zowel in het door Marokko gecontroleerde gebied als in het gebied dat onder controle staat van Polisario.</p>
      <p sl="es">De Europese Commissie en de Europese regeringen, met name de regering van Spanje, mogen hun ogen niet sluiten voor deze situatie. Realpolitik mag geen excuus zijn om de andere kant op te kijken. Zij moeten vragen om opheldering van deze ernstige gebeurtenissen en zij moeten Marokko en Polisario verzoeken het overleg zo spoedig mogelijk te hervatten, teneinde een vreedzaam akkoord te bereiken, gebaseerd op de resoluties van de Verenigde Naties.</p>
    </intervention>
    <intervention id="3-421" speaker_id="28365" name="Pier Antonio Panzeri" is_mep="True" mode="spoken">
      <p sl="it">Mevrouw de Voorzitter, dames en heren, ik zal gelijk tegen de heer Salafranca Sánchez-Neyra zeggen dat, alvorens we het conflict tussen Plato en de waarheid oplossen, we misschien wat meer tijd hadden moeten krijgen voor het opstellen van deze resolutie, en wel om minstens twee redenen.</p>
      <p sl="it">Ten eerste had dan alle informatie verzameld kunnen worden die nodig is voor een sterkere positie van dit Parlement. Ten tweede waren we bezig met een aantal bijeenkomsten en hoorzittingen in de relevante commissies, toen het Parlement het legitieme besluit nam om direct verder te gaan. Dit doet echter niets af aan het belang van deze hoorzittingen en aan de noodzaak om de dialoog met Marokko gaande te houden.</p>
      <p sl="it">Daarom denk ik dat het na de stemming nuttig zal zijn onze energie aan drie specifieke zaken te besteden: een nieuwe hoofdrol voor Europa, met zijn diplomatie en nabuurschapsbeleid; bijdragen aan een positief resultaat van de door de VN geopende onderhandelingen, en tenslotte het gebruik van alle beschikbare parlementaire middelen, te beginnen bij de Commissie buitenlandse zaken en de gemengde commissie, zodat de dialoog verder kan gaan en oplossingen kunnen worden gevonden. Ik denk dat het nuttig zal zijn vastbesloten aan deze specifieke doelstellingen te werken.</p>
    </intervention>
    <intervention id="3-422" speaker_id="4253" name="Frédérique Ries" is_mep="True" mode="spoken">
      <p sl="fr">Mevrouw de Voorzitter, ik wil de commissaris bedanken. Hij heeft zich vanavond duidelijk bij het kamp van de verzoeners aangesloten. Ja, het geweld over en weer moest worden veroordeeld. Ja, er moest worden aangedrongen op een duurzame oplossing voor dit conflict, dat nu al bijna dertig jaar aanhoudt. En ja, natuurlijk, er moest worden herinnerd aan het belang van persvrijheid, de hoeksteen van elk democratisch land.</p>
      <p sl="fr">Maar afgezien daarvan blijf ik bepaalde onevenwichtige punten in deze tekst betreuren. Ik zou bijvoorbeeld hebben gewild dat er melding zou zijn gemaakt van het lot van Mustapha Salma, de dissident van het Polisario-front, ontvoerd omdat hij het had gewaagd tot een dialoog op te roepen. Er wordt gerept van mensenrechten, dat spreekt voor zich, maar niet voor iedereen, en dat valt te betreuren. In dit conflict zijn er niet enkel daders aan de ene en slachtoffers aan de andere kant. De verantwoordelijkheid wordt – zij het misschien niet in gelijke mate – al meer dan dertig jaar door beide kanten in dit conflict gedragen.</p>
      <p sl="fr">Bovenal – en dat is van essentieel belang – delen alle partijen de verantwoordelijkheid voor het vinden van een oplossing die rechtvaardig, realistisch en duurzaam is, en als ik het heb over alle partijen, dan heb ik het over Marokko, dan heb ik het over het Polisario-front en ook over Algerije, een cruciale symbolische speler die pas helemaal aan het eind van onze resolutie wordt genoemd.</p>
      <p sl="fr">Tot besluit wil ik alleen maar zeggen, mevrouw de Voorzitter, dat ik mijn volledige steun geef aan de zojuist door de heer Panzeri gedane voorstellen om deze constructieve dialoog voort te zetten.</p>
    </intervention>
    <intervention id="3-423" speaker_id="96843" name="Marco Scurria" is_mep="True" mode="spoken">
      <p sl="it">Mevrouw de Voorzitter, dames en heren, onder vrienden is men duidelijk en zegt men waar het op staat. Daarom zeggen we tegen Marokko dat het veel meer moet doen om de situatie in de Westelijke Sahara op te lossen.</p>
      <p sl="it">De Europese Unie kan en kon niet langer doen alsof er niets aan de hand is, omdat we dan mogelijk een grove fout begaan. We riskeren dan namelijk de indruk te wekken dat kiezen voor het pad van de vrede, zoals de Sahrawi dat hebben gedaan met het Polisario-front, een verkeerde keuze is.</p>
      <p sl="it">Wie geen zelfmoordcommando’s stuurt of aanslagen pleegt, maar zich verlaat op de internationale organisaties haalt het nieuws niet, wordt niet beschermd en voor hem komen de groten der aarde niet bijeen. Mevrouw de Voorzitter, dat is niet juist. De Sahrawi zijn een dapper maar vreedzaam volk, dat zijn religie op de juiste manier beleeft en waarvan de vrouwen belangrijke rollen vervullen in de samenleving. Ze strijden voor hun eigen grond, en hun liefde daarvoor is even onbegrensd als hun woestijn, en zij strijden voor hun identiteit, en het is niet juist dat ze aan hun lot overgelaten worden.</p>
      <p sl="it">Met de stemming van morgen, die wij in deze vergadering zo graag wilden, geeft de Europese Unie een duidelijk signaal af dat het zich het ook het lot van dit gebied aantrekt.</p>
    </intervention>
    <intervention id="3-424" speaker_id="96844" name="Norbert Neuser" is_mep="True" mode="spoken">
      <p sl="de">Mevrouw de Voorzitter, ik ben blij met de klare taal die u, commissaris Piebalgs, gesproken hebt. Voor het Europees Parlement is het belangrijk kleur te bekennen en de wreedheden die daar begaan zijn ook te veroordelen. We hadden als Europees Parlement een lange aanloop nodig om tot een discussie over de Westelijke Sahara te komen. Misschien waren we te afwachtend en nu komen we pas in actie nadat er daar doden zijn gevallen.</p>
      <p sl="de">Ik ben ingenomen met het feit dat we morgen samen met alle partijen een resolutie aan kunnen nemen. Die zal sommige fracties niet ver genoeg gaan, maar hij getuigt wel van een brede consensus en geeft zowel Marokko als de bevolking van de Westelijke Sahara duidelijk te verstaan dat het Europees Parlement zijn fundamentele waarden serieus neemt.</p>
      <p sl="de">Als voorzitter van de Interfractionele Werkgroep dank ik al haar leden die de aandacht voor Westelijke Sahara levend gehouden hebben en ook zullen houden. Het is mijn stellige overtuiging dat we samen met commissaris Piebalgs en mevrouw Ashton de situatie in de Westelijke Sahara op de voet moeten blijven volgen.</p>
    </intervention>
    <intervention id="3-425" speaker_id="28306" name="Ana Gomes" is_mep="True" mode="spoken">
      <p sl="pt">Mevrouw de Voorzitter, de brute aanval op het vreedzame Sahrawi-protestkamp betekent een dolksteek voor de onderhandelingen die onder auspiciën van de VN plaatsvinden. Het herinnert me aan hoe het in Oost-Timor ging in de ergste tijden: besprekingen binnen de VN, terwijl de bevolking werd aangevallen om deze besprekingen te verstoren. Spanje zou de pleitbezorger kunnen zijn van zijn voormalige kolonie, zoals Portugal dat was inzake het zelfbeschikkingsrecht van Oost-Timor, maar neemt die rol niet op zich, om zijn handel en andere belangen in Marokko niet te schaden.</p>
      <p sl="pt">Inmiddels is bekend dat Madrid en de VN ervan op de hoogte waren dat deze aanval ging plaatsvinden. Van nalatigheid naar medeplichtigheid is maar een kleine stap. In het bijzonder Frankrijk is verantwoordelijk voor het aanzetten van Marokko tot voortzetting van de bezetting. En wat de Europese Unie betreft: de hoge vertegenwoordiger van de Unie voor buitenlandse zaken en veiligheidsbeleid heeft pas weken na dato iets over de aanval gezegd, in een zeer summiere, nietszeggende verklaring. Met deze resolutie spreekt het Parlement op luide toon tegen de Europese Unie en vraagt het om een onafhankelijk internationaal onderzoek naar de gebeurtenissen, om identificatie van de doden, van mensen die verdwenen zijn en van gevangenen, en om ongehinderde toegang voor de internationale pers, humanitaire organisaties en waarnemers. Het Parlement verzoekt de VN toe te zien op de naleving van de mensenrechten in de Westelijke Sahara en het vraagt om de onmiddellijke vrijlating van alle Sahrawi-gevangenen in Marokko en in de bezette gebieden van de Westelijke Sahara.</p>
    </intervention>
    <intervention id="3-426" speaker_id="97020" name="Guido Milana" is_mep="True" mode="spoken">
      <p sl="it">Mevrouw de Voorzitter, dames en heren, het enige dat ik vanavond betreur hier in deze vergaderzaal is dat we nu alleen over de Sahrawi spreken omdat de Marokkanen hun kamp aan de rand van El Aaiun zijn binnengevallen, en dat is ook betreurenswaardig voor de democratie in dit Parlement.</p>
      <p sl="it">Het Parlement had dit onderwerp, dat dertig jaar op de internationale tafels weg heeft liggen rotten, uit zichzelf aan moeten snijden. Dat is het meest relevante politieke gegeven. Wij hebben dat echter pas gedaan toen we gedwongen werden door gewelddadigheden en niet uit eigen keus om de mensenrechten te garanderen. Want als het niet om mensenrechten gaat, wat is dan de reden voor het referendum over zelfbeschikking?</p>
      <p sl="it">Juist omdat Marokko onze vriend is, de sterke partij in de betrekkingen, moeten we Marokko met overtuiging aansporen dit referendum niet langer uit te stellen en alle benodigde acties in gang te zetten. We moeten proberen om de voorwaarden hiervoor te scheppen, zodat de Missie van de Verenigde Naties voor het Referendum in de Westelijke Sahara (MINURSO) niet meer alleen gericht hoeft te zijn op het scheppen van voorwaarden voor een referendum dat steeds wordt uitgesteld. We moeten alle middelen die de EU ter beschikking heeft gebruiken om dit referendum tot stand te brengen en te zorgen dat het recht doet aan dit volk, dat al dertig jaar moet lijden.</p>
    </intervention>
    <intervention id="3-427" speaker_id="96948" name="Gilles Pargneaux" is_mep="True" mode="spoken">
      <p sl="fr">Mevrouw de Voorzitter, commissaris, afgezien van het debat van vanmiddag en de resolutie die wij morgen onder de loep zullen nemen – laten we terugkeren naar de essentie, die ik nog niet echt heb gehoord in dit debat.</p>
      <p sl="fr">Deze belangrijke politieke kwestie, die een waarlijk nationale kwestie is voor Marokko, is –laten we dat niet vergeten – een diplomatiek heet hangijzer voor wat betreft de betrekkingen tussen Marokko en de Afrikaanse landen en de Maghreb, Algerije voorop.</p>
      <p sl="fr">In de tweede plaats is het een economisch vraagstuk, omdat het een belemmering vormt voor een welvarende en stabiele Maghreb. Het is ook een veiligheidsvraagstuk, vanwege het activisme van de terroristische organisatie Al-Qaida in de islamitische Maghreb en daarnaast is het ook nog eens een humanitair vraagstuk voor de betrokken Sahrawi-bevolking, in het bijzonder voor de mensen in de kampen van Tindouf, die er niet uit kunnen.</p>
      <p sl="fr">We moeten terug naar de essentie. De essentie is resolutie 1920, unaniem aangenomen door de Verenigde Naties, waarin wordt verzocht dat we de door Marokko voorgestelde autonomiekwestie kunnen behandelen en die ook de oproep bevat dat familieleden in de Westelijke Sahara en de kampen van Tindouf elkaar kunnen bezoeken.</p>
      <p sl="fr">Ziedaar essentiële vraagstukken die ons van belang lijken. Zoals onze collega Panzeri heeft voorgesteld, moet de dialoog met alle partijen worden hervat, met name met de Marokkaanse autoriteiten in de komende weken, wat zal gebeuren, aangezien er plannen bestaan dat de minister van Buitenlandse Zaken op 1 december tot ons zal spreken.</p>
    </intervention>
    <intervention id="3-428" speaker_id="28338" name="Antonio Masip Hidalgo" is_mep="True" mode="spoken">
      <p sl="es">Mevrouw de Voorzitter, op 18 november benadrukte minister Jiménez in het Spaanse parlement dat het Internationaal Hof van Justitie in Den Haag van mening was dat er nog geen dekolonisatie heeft plaatsgevonden en dat de Westelijke Sahara niet mag worden opgenomen in Marokko. Er is al 35 jaar sprake van lijden en illegale bezetting. Het kamp is de belichaming van de verwijdering tussen Marokko en het Sahrawi-volk, hoeveel kolonisten en soldaten Marokko ook heeft gestuurd naar dat gebied, waaruit het duizenden oorspronkelijke inwoners heeft verdreven.</p>
      <p sl="es">Marokko onderdrukt mensen die het ziet als behorend tot een ander volk vol haat. Er zullen koloniale rechtszaken volgen, zoals die van 5 november in Casablanca, waar buitenlandse en Europese waarnemers werden geslagen. Laten we voorkomen dat een waardig, heldhaftig volk, dat vriend is van Europa, wordt uitgeroeid!</p>
    </intervention>
    <intervention id="3-429" speaker_id="96818" name="Salvatore Iacolino" is_mep="True" mode="spoken">
      <p sl="it">Mevrouw de Voorzitter, dames en heren, de vreselijke gebeurtenissen waar de Sahrawi-bevolking de afgelopen weken slachtoffer van is geworden kunnen niet ongestraft blijven, en het is dus zowel het recht als de plicht van het Parlement om in te grijpen.</p>
      <p sl="it">Aan de andere kant – de heer Salafranca Sanchéz-Neyra heeft dit al terecht opgemerkt – bestaat er geen twijfel over dat de Marokkaanse bevolking de afgelopen jaren een reeks belangrijke bijdragen heeft geleverd in Afrika, waardoor het land niet alleen een bevriende natie is geworden, maar ook bijzonder dicht bij de standpunten van de EU staat.</p>
      <p sl="it">Een sanctie blijft echter terecht en absoluut noodzakelijk. Daarnaast zijn ook nieuwe onderhandelingen nodig, die overigens al zijn begonnen in de gemengde commissie, die ertoe leiden dat de mensenrechten niet nog langer geschonden maar daadwerkelijk beschermd worden. Dit kan geëffectueerd worden terwijl we wachten tot de VN volledig inzicht heeft verkregen in de toedracht van de gebeurtenissen waar we vandaag over praten, om zo duidelijkheid te scheppen over een schending van de mensenrechten die zeker bestraft moet worden.</p>
    </intervention>
    <intervention id="3-430" speaker_id="38613" name="Metin Kazak" is_mep="True" mode="spoken">
      <p sl="bg">Mevrouw de Voorzitter, ook ik wil commissaris Piebalgs feliciteren met zijn bijzonder evenwichtige presentatie van de houding van de Europese Commissie ten aanzien van de gebeurtenissen in de Westelijke Sahara. Ik ben van mening dat we met deze resolutie het risico lopen eerder kwaad dan goed te doen, omdat geen aandacht wordt besteed aan de inspanningen van Marokko om tot een permanente, rechtvaardige oplossing te komen voor het conflict in de Westelijke Sahara.</p>
      <p sl="bg">Ik wil er graag op wijzen dat daar nog steeds veel internationale organisaties zijn, die de gebeurtenissen onderzoeken. Naar mijn mening is het beste forum voor een dialoog met Marokko de Gemengde Parlementaire Commissie van de EU en Marokko. Ik denk dat we de inspanningen die onder auspiciën van de VN worden verricht om tot een oplossing te komen die voor beide partijen aanvaardbaar is, moeten steunen, in plaats van partijdige opmerkingen te maken.</p>
    </intervention>
    <intervention id="3-431" speaker_id="96784" name="Janusz Władysław Zemke" is_mep="True" mode="spoken">
      <p sl="pl">Mevrouw de Voorzitter, ik kan niet genoeg benadrukken dat wij ons terecht zorgen maken over de situatie in de Westelijke Sahara. Wij zijn ons ervan bewust, dat het conflict dat zich daar al jarenlang afspeelt, territoriaal gezien veel verder reikende gevolgen kan hebben. Veel mensen hebben daar de hoop verloren en worden zowel onderdrukt als vernederd. Vaak vormen vernederde mensen in een dergelijke situatie een goede voedingsbodem voor terroristische activiteiten. Zij kunnen ontvankelijk zijn voor terroristische indoctrinatie en de Westelijke Sahara kan exporteur van terrorisme worden. De Europese Unie moet daarom alle schendingen van de wet veroordelen. Ik ben echter ook van mening dat we onze grootste inspanning moeten richten op steun aan de VN-macht, zodat die de veiligheid in dat gebied effectiever kan waarborgen.</p>
    </intervention>
    <intervention id="3-432" speaker_id="96737" name="Nicole Kiil-Nielsen" is_mep="True" mode="spoken">
      <p sl="fr">Mevrouw de Voorzitter, op 8 november hebben de Marokkaanse autoriteiten het kamp bij El Aaiun, in de Westelijke Sahara, op gewelddadige wijze ontmanteld, waarbij doden en een groot aantal gewonden zijn gevallen.</p>
      <p sl="fr">Ik ben er uitzonderlijk verbolgen over dat een lidstaat, Frankrijk in dit geval, zich heeft verzet tegen een onderzoeksmissie van de VN naar deze gebeurtenissen. Het voorstel van Uganda, tijdens de vergadering van de Veiligheidsraad van de VN op 16 november jongsleden, was echter legitiem én wenselijk. En Frankrijk zich maar verschuilen achter de afwezigheid van een besluit van de Veiligheidsraad, terwijl het misbruik heeft gemaakt van het gewicht van zijn vetorecht om te verhinderen dat de toedracht van deze gebeurtenissen geheel aan het licht komt. Is het zo moeilijk de waarheid onder ogen te zien?</p>
      <p sl="fr">Europa, dat op het gebied van mensenrechtenbescherming een voorbeeld wil zijn, is het aan zichzelf verplicht een onafhankelijk en transparant onderzoek onder auspiciën van de Verenigde Naties te eisen, alsmede een uitbreiding van de bevoegdheden van MINURSO. Meer in het algemeen rekenen wij op mevrouw Ashton om ervoor te zorgen dat er een redelijke en duurzame oplossing komt voor de onaanvaardbare situatie waarin het Sahrawi-volk verkeert.</p>
    </intervention>
    <intervention id="3-433" speaker_id="5737" name="Dominique Vlasto" is_mep="True" mode="spoken">
      <p sl="fr">Mevrouw de Voorzitter, net als de collega’s betreur ik het verlies van mensenlevens in dit conflict. Ik wil echter opmerken dat de voorgestelde tekst onevenwichtig is en ik betreur het dat de stemming over deze resolutie overhaast plaatsvindt. Men had kunnen wachten op het resultaat van dit onderzoek om een behoorlijke discussie op stevige grondslagen te voeren en om onze collega’s de mogelijkheid te geven zich een goed idee te vormen van wat er werkelijk aan de hand is. Dit zou trouwens kunnen worden gezien als een manier om VN-onderhandelingen over de toekomst van de Westelijke Sahara te beïnvloeden. Ik moet zeggen dat dit mij zorgen baart, nu het Euromediterrane beleid weer in gang wordt gezet. Er is tijd nodig om vast te stellen wat de feiten zijn en wie waarvoor verantwoordelijk is. Dat is, naar mijn mening, een absolute voorwaarde voor de stabiliteit van deze zeer gevoelige regio en het welzijn van de bevolking.</p>
    </intervention>
    <intervention id="3-434" speaker_id="96798" name="John Bufton" is_mep="True" mode="spoken">
      <p sl="en">Mevrouw de Voorzitter, ook ik wil vandaag het woord voeren over de verontrustende gebeurtenissen in de Westelijke Sahara.</p>
      <p sl="en">Zoals we in onze kranten hebben kunnen lezen, zijn er gewelddadige confrontaties geweest in vluchtelingenkampen, waar het grootste deel van de bevolking van de Westelijke Sahara, sinds de Marokkaanse invasie in de jaren zeventig, gedwongen is te leven. Hun land binnendringen is één ding, maar een groot deel van de bevolking dwingen in vluchtelingenkampen te leven is iets anders.</p>
      <p sl="en">De beweging van de Westelijke Sahara in ballingschap heeft deze situatie op moedige wijze onder de aandacht van de rest van de wereld gebracht. De VN-Veiligheidsraad heeft deze laatste gewelddadige gebeurtenissen onderzocht, maar niet opgeroepen tot een onafhankelijk onderzoek.</p>
      <p sl="en">We kunnen wel stellen dat de Marokkaanse autoriteiten niet bepaald onpartijdig zullen zijn als we het onderzoek aan hen overlaten. De Marokkaanse autoriteiten kunnen nog niet eens vaststellen hoeveel mensen de dood hebben gevonden tijdens de aanval op het kamp in El Aaiun. Gezien de nabijheid van de Westelijke Sahara tot Europa en zijn potentieel om de gevoelige Noord-Afrikaanse regio te destabiliseren, zou dit kunnen escaleren als er niet snel iets gebeurt.</p>
      <p sl="en">Ik ben ervan overtuigd dat er een onafhankelijk onderzoek moet komen en ik roep de VN-Veiligheidsraad op dit onderzoek te starten.</p>
    </intervention>
    <intervention id="3-435" speaker_id="28177" name="Bernadette Vergnaud" is_mep="True" mode="spoken">
      <p sl="fr">Mevrouw de Voorzitter, commissaris, dames en heren, ik wil beginnen erop te wijzen dat ik het niet juist achtte om ons al zo vroeg aan de hand van een stemming uit te spreken over de gebeurtenissen in El Aaiun op 8 november, terwijl we nog niet over alle gegevens beschikken die ons de noodzakelijke afstand en objectiviteit verschaffen.</p>
      <p sl="fr">Niettemin, gelet op deze omstandigheden, constateer ik met opluchting dat we tot een resolutie hebben weten te komen die alleszins beheerst en evenwichtig is, waarin rekenschap wordt gegeven van het begrip mensenrechten en waarin noch de ene, noch de andere partij te nadrukkelijk wordt veroordeeld, ook al kunnen sommige punten in twijfel worden getrokken. In ieder geval is het volgens mij het belangrijkste om de situatie niet verder op de spits te drijven, zodat het onderzoek en de onderhandelingen zich in een kalme sfeer kunnen voortzetten. Het lijkt me derhalve verstandig om ons er niet toe te laten verleiden de bevoorrechte status van een buurland en partner ter discussie te stellen, op grond van onvolledige en vaak tegenstrijdige berichten.</p>
    </intervention>
    <intervention id="3-436" speaker_id="28255" name="Andreas Mölzer" is_mep="True" mode="spoken">
      <p sl="de">Mevrouw de Voorzitter, Marokko maakt geen gunstig indruk als het probeert berichtgeving over de gebeurtenissen in de Westelijke Sahara te verhinderen. Toen het hulpkonvooi voor Gaza aangevallen werd, slaakte de internationale gemeenschap prompt een kreet van verontwaardiging. Nu er in de Westelijke Sahara een protestkamp ontruimd wordt, waarbij drie mensen om het leven komen, en de stad in kwestie zelfs voor journalisten tot verboden gebied verklaard wordt, ontbreekt het ineens aan een doortastend optreden van de internationale gemeenschap.</p>
      <p sl="de">Het was te voorzien dat de bevrijdingsbeweging zich in deze patstelling op een bepaald moment niet meer aan de wapenstilstand gehouden zou achten. Bovendien was die wapenstilstand gekoppeld aan een referendum over de Westelijke Sahara, maar over de vraag wie daaraan deel mag nemen is men het nooit echt eens geworden. Intussen werden er steeds meer Marokkanen in het gebied gevestigd. Ik vind dat de voorvallen tot op de bodem uitgezocht moeten worden. De Europese Unie zou als onpartijdige bemiddelaar op moeten treden in een poging beide partijen weer aan de onderhandelingstafel te krijgen.</p>
    </intervention>
    <intervention id="3-437" speaker_id="93624" name="Ulrike Rodust" is_mep="True" mode="spoken">
      <p sl="de">Mevrouw de Voorzitter, dames en heren, ik steun het compromis dat voor de resolutie is gevonden. Als coördinator van de Fractie van de Progressieve Alliantie van Socialisten en Democraten in het Europees Parlement in de Commissie visserij interesseer ik mij ook voor het visserijverdrag met Marokko. Het is goed dat we er in de resolutie op aandringen om bij het uitbaten van de natuurlijke hulpbronnen in de Westelijke Sahara de eerbiediging van het internationaal recht in acht te nemen. Het is de meeste parlementsleden helaas niet bekend dat er een rapport ligt van onze Juridische Dienst, een rapport dat het huidige visserijverdrag met Marokko in strijd met het volkenrecht acht, zolang niet wordt aangetoond dat de bevolking van de Westelijke Sahara van het verdrag profiteert. Dat is momenteel niet het geval en daarom heeft de Europese Commissie de onderhandelingen over vernieuwing van het verdrag voorlopig gestaakt. Ik hoop zeer dat hiervoor een diplomatieke oplossing gevonden wordt, maar één ding moet duidelijk zijn, namelijk dat we het internationaal recht niet uit economische overwegingen aan onze laars mogen lappen.</p>
    </intervention>
    <intervention id="3-438" speaker_id="97017" name="Ulrike Lunacek" is_mep="True" mode="spoken">
      <p sl="de">Mevrouw de Voorzitter, ook ik ben heel blij dat het Parlement eindelijk met een resolutie over de Westelijke Sahara komt. Eigenlijk had die er om andere redenen al veel eerder moeten liggen en niet nu pas, na deze afschuwelijke gebeurtenissen in het kamp Gdaim Izik.</p>
      <p sl="de">Ik begrijp ook niet goed waarom Marokko niet bereid is een onafhankelijk onderzoek toe te laten. Als het niets te verbergen heeft, kan er toch een onderzoek gehouden worden? Ik hoop vurig dat deze resolutie morgen in het Parlement zijn beslag krijgt, al wil dat niet zeggen dat er niet naar een dialoog met Marokko gestreefd zou moeten worden. De ministers van Buitenlandse Zaken van Marokko en Algerije en ook Polisario zijn uitgenodigd voor de bijeenkomst van de Commissie buitenlandse zaken van volgende week. Hopelijk komen ze met ons discussiëren.</p>
      <p sl="de">Toch lijkt het mij niet zinvol om de resolutie daarvoor uit te stellen. Het gaat er immers om als Europees Parlement de principes van de naleving van de mensenrechten en dat van het zelfbeschikkingsrecht van volken – in dit geval van de Sahrawi – te bekrachtigen. Drieëntwintig jaar geleden bezocht ik voor het eerst de kampen in de buurt van |Tindouf. Sinds die tijd strijdt dit volk ervoor om eindelijk van het zelfbeschikkingsrecht gebruik te maken en een eerlijk referendum te houden. Vandaar dat ik blij ben dat deze resolutie er nu ligt en morgen hopelijk ook werkelijk aangenomen wordt.</p>
    </intervention>
    <intervention id="3-439" speaker_id="96838" name="Cristian Dan Preda" is_mep="True" mode="spoken">
      <p sl="fr">Mevrouw de Voorzitter, ik wil opmerken dat we er inderdaad langer over hadden kunnen discussiëren en dat we met een andere tekst hadden kunnen komen. Tegelijkertijd is het zo dat dit zo ongeveer de tijd is die wij besteden aan spoedresoluties. Onze Marokkaanse partners moet dus worden gezegd dat dit in feite de consensus is die de diverse fracties hebben bereikt.</p>
      <p sl="fr">Ik meen dat het een fase in deze dialoog betreft. Ik steun – vermoedelijk voor het eerst – het voorstel van de heer Panzeri om de dialoog over bepaalde onderwerpen die ons met onze Marokkaanse collega’s verbinden, in de parlementaire commissie voort te zetten. Het is een kort geleden ingestelde commissie die, waarom niet, zou kunnen worden ondersteund door een groep vrienden uit Marokko, want van hen zijn er velen hier. Ik wacht eveneens met ongeduld op een dialoog met de Marokkaanse minister van Buitenlandse Zaken. Hij heeft aangekondigd dat hij volgende week voor de Commissie buitenlandse zaken zal spreken. Dat biedt nóg een gelegenheid om deze dialoog voort te zetten.</p>
    </intervention>
    <intervention id="3-440" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mijnheer de Voorzitter, na dit debat nauwlettend te hebben gevolgd, wil ik graag vasthouden aan mijn oorspronkelijke verklaring. Ik ben van mening dat die zeer evenwichtig en correct is.</p>
      <p sl="en">Ik wil alleen de laatste zin herhalen. De secretaris-generaal van de Verenigde naties heeft de steun van de EU om een rechtvaardige, duurzame en voor beide partijen aanvaardbare politieke oplossing te vinden, die bestaat uit zelfbeschikking voor het volk van de Westelijke Sahara, in overeenstemming met de resoluties van de Veiligheidsraad. Ik spoor beide partijen sterk aan de inspanningen van de Verenigde Naties te steunen.</p>
    </intervention>
    <intervention id="3-441" speaker_id="28241" name="De Voorzitter" is_mep="True" mode="spoken">
      <p sl="nl">Tot besluit van het debat zijn er zeven ontwerpresoluties ingediend . Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <a text="(De vergadering wordt om 20.00 uur onderbroken en om 21.00 uur hervat)"/>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-442" speaker_id="1759" name="Dominique Baudis" is_mep="True" mode="written">
      <p sl="fr">Wanneer men de op internet beschikbare beelden aandachtig bekijkt, kan men de mate van geweld zien die tegen de Marokkaanse ordetroepen is gebruikt. De taferelen in het kamp Gdaim Izik en op de weg naar El Aaiun geven blijk van een moorddadig geweld tegen de Marokkaanse veiligheidsdiensten. Zelfs hulpvoertuigen werden niet gespaard. De werkelijkheid is ver verwijderd van wat de propaganda ons wil doen geloven. Ons Parlement dient derhalve beheersing en onderscheidingsvermogen aan de dag te leggen, in plaats van de Marokkaanse autoriteiten onterecht te beschuldigen en volledig verantwoordelijk te stellen voor de situatie.</p>
    </intervention>
    <intervention id="3-443" speaker_id="96865" name="Debora Serracchiani" is_mep="True" mode="written">
      <p sl="nl">De recente bloedige gebeurtenissen met betrekking tot het geschil tussen Marokko en het Polisario-front over de Westelijke Sahara, vereisen een grote mate van aandacht met het oog op de negatieve effecten die ze kunnen hebben op de stabiliteit van de regio. De ontruiming van het kamp in El Aaiun heeft geleid tot een tiental doden, meer dan 700 gewonden, 150 vermissingen, en 160 arrestaties door de Marokkaanse politie, en zou hebben geleid tot de dood van Baby Hamday Buyema, een Spaanse staatsburger van Sahrawi-afkomst. We moeten het Sahrawi-volk niet alleen laten staan, maar we moeten de onderhandelingen afbreken die onder de auspiciën van de Verenigde Naties werden gevoerd, conform de beginselen van de Universele Verklaring van de Rechten van de Mens, in het bijzonder artikel 2. De Europese Unie moet ingrijpen en de Marokkaanse regering aanmanen verder bloedvergieten te voorkomen en de Sahrawi die illegaal worden vastgehouden vrij te laten. De hervatting van de informele gesprekken tussen de twee partijen, op 7 en 8 november, moet een eerste signaal zijn dat een eerlijke oplossing vreedzaam door beide partijen kan worden aanvaard.</p>
    </intervention>
  </section>
  <section id="creitem23" title="17. Verzoek om opheffing van de immuniteit: zie notulen"/>
  <section id="creitem24" title="18. Samenstelling commissies en delegaties: zie notulen"/>
  <section id="creitem25" title="19. Oekraïne (debat)">
    <intervention id="3-902" speaker_id="2323" name="De Voorzitter" is_mep="True" mode="spoken">
      <p sl="nl">Aan de orde is de verklaring van de Commissie namens de vicevoorzitter van de Commissie en hoge vertegenwoordiger van de Unie voor buitenlandse zaken en veiligheidsbeleid over Oekraïne. Allereerst wil ik het woord geven aan commissaris De Gucht namens de vicevoorzitter van de Commissie en hoge vertegenwoordiger van de Unie voor buitenlandse zaken en veiligheidsbeleid, barones Ashton.</p>
    </intervention>
    <intervention id="3-449" speaker_id="photo_generic" name="Karel De Gucht" is_mep="True" mode="spoken">
      <p sl="fr">lid van de Commissie, namens de vicevoorzitter van de Commissie en hoge vertegenwoordiger van de Unie voor buitenlandse zaken en veiligheidsbeleid . − Mijnheer de Voorzitter, het doet mij genoegen om vanavond namens mevrouw Ashton, de hoge vertegenwoordiger en vicevoorzitter die haar afwezigheid vandaag betreurt, deel te nemen aan het debat over de situatie in Oekraïne.</p>
      <p sl="fr">Vandaag is het een belangrijke dag voor Oekraïne. Vanochtend is bekend gemaakt dat het land in 2013 voorzitter zal zijn van de OVSE. Dat is een voorrecht, maar ook een verantwoordelijkheid. Oekraïne krijgt de kans aan te tonen dat het aan de verwachtingen kan voldoen, ook al zijn deze hoog.</p>
      <p sl="fr">Ik wil nu enige tijd stilstaan bij onze bilaterale betrekkingen, die afgelopen maandag zijn bevestigd door een top in het kasteel Val Duchesse in Brussel, met deelname van president Janoekovitsj, alsmede de voorzitters Van Rompuy en Barroso. Mevrouw Ashton heeft deelgenomen aan de discussie over internationale kwesties. Ik was er ook bij, om een algeheel beeld te krijgen van de vooruitzichten op het bereiken, in de nabije toekomst, van diepgaande, veelomvattende en verstrekkende vrijhandelsbetrekkingen. Onze gesprekken waren eerlijk en ik heb er vertrouwen in dat de top een relatie die het verdient breder en concreter te worden, op het goede spoor heeft gezet.</p>
      <p sl="fr">De twee voornaamste resultaten van de top zijn de vaststelling van een actieplan inzake het vrije verkeer van personen en de ondertekening van het protocol bij de partnerschaps- en samenwerkingsovereenkomst die Oekraïne in de gelegenheid stelt om deel te nemen aan de programma’s van de Unie.</p>
      <p sl="fr">Aan de orde kwamen ook de binnenlandse situatie in Oekraïne, de lopende onderhandelingen over de komende associatieovereenkomst en het hervormingsproces. Oekraïne is een van onze buurlanden. Daarom zoeken we naar een wijze om deze nabijheid te omarmen; evenzo is het nabuurschap van Oekraïne in beweging: denk maar aan de NAVO-top van dit weekeinde en de afronding, vandaag in Brussel, waar ik enige uren geleden nog was, van de bilaterale onderhandelingen die de steun van de Europese Unie aan de toetreding van Rusland tot de Wereldhandelsorganisatie mogelijk maken.</p>
      <p sl="fr">Terug naar de top. De huidige regering heeft een aantal belangrijke hervormingen in gang gezet en wij hebben dat toegejuicht. Het gaat in de eerste plaats om de wet inzake openbare aanbestedingen, die een belangrijke rol zou moeten spelen in de strijd tergen corruptie. De akkoorden met het IMF zijn gesloten en in de cruciale energiesector zijn belangrijke hervormingen in gang gezet. De Oekraïense regering is er alleszins goed in geslaagd om de situatie in het land te stabiliseren. Dat is uiteraard van groot belang.</p>
      <p sl="fr">Niettemin baren de onophoudelijke berichten over de aantasting van fundamentele vrijheden en democratische beginselen in Oekraïne ons zorgen. Vooral verontrustend zijn de klachten over de vrijheid van de media en de vrijheid van vereniging en vergadering. Bovendien heeft, zoals u zegt, het Constitutioneel Hof kort geleden de grondwet van 2004, die tijdens de Oranje Revolutie werd aangenomen, herroepen. De grondwet van 1996, die de president meer macht geeft, is voortaan dus weer van kracht. Deze zeer omstreden beslissing toont aan dat Oekraïne een open en grondwettelijk hervormingsproces moet doorlopen, met deelname van alle betrokkenen.</p>
      <p sl="fr">Dat proces zou de vestiging van een duurzaam stelsel van evenwichtige machtsverdeling, dat aansluit op Europese normen, tot doel moeten hebben. Dat is ook een onderwerp dat in uw resolutie van februari aan de orde is gesteld.</p>
      <p sl="fr">Een ander, zeer recent besluit van het Constitutioneel Hof dat zich voor verschillende interpretaties leent, betreft de duur van het mandaat van het huidige parlement. Hoewel de grondwet van 1996, die nu van kracht is, voorziet in een mandaat van vier jaar, heeft het Hof beslist dat de bevoegdheden van het huidige parlement pas na vijf jaar verlopen, aangezien het is gekozen in de periode dat de grondwet van 2004 gold. Dit besluit geeft blijk van de ‘à la carte’-handelwijze van het huidige landsbestuur. Nogmaals, Oekraïne heeft grote behoefte aan een open hervormingsproces, met deelname van alle betrokkenen, in plaats van dat er besluiten worden genomen naar gelang de omstandigheden.</p>
      <p sl="fr">De politieke vrijheid was de laatste jaren zeer hoog in Oekraïne. De verkiezingen werden één voor één door geloofwaardige instellingen erkend als zijnde in overeenstemming met de internationale normen. Het valt dus te betreuren dat de jongste gemeenteraadsverkiezingen van 31 oktober door de meeste waarnemers zijn bekritiseerd. Ook al had de kritiek slechts betrekking op technische en procedurele aspecten, het was toch een stap achteruit.</p>
      <p sl="fr">De waarden en beginselen van democratie en mensenrechten zijn fundamentele beginselen voor de lidstaten van de Europese Unie. Het zijn beginselen waaraan op geen enkele wijze mag worden getornd. Dat geldt nu des te meer, omdat we het over een cruciale partner hebben.</p>
      <p sl="fr">Gedeelde waarden voor een gemeenschappelijke toekomst, dat is de uitdaging voor de toekomstige associatie tussen Oekraïne en de Europese Unie. Zoals we op de top van afgelopen maandag hebben gedaan, en zo lang de problemen aanhouden, moeten we een zeer duidelijke boodschap blijven afgeven over de eerbiediging van fundamentele waarden.</p>
    </intervention>
    <intervention id="3-450" speaker_id="1263" name="Elmar Brok" is_mep="True" mode="spoken">
      <p sl="de">namens de PPE-Fractie. – Mijnheer de Voorzitter, commissaris De Gucht, geachte collega's, ik ben zeer erkentelijk voor de verklaring die hier namens de hoge vertegenwoordiger is afgelegd en waar ik eigenlijk niet zo veel aan toe te voegen heb. Volgens mij kunnen we concluderen dat er, ook om redenen die met parlementaire stabiliteit samenhangen, tot meer stabiliteit en hervormingen besloten is en dat dit toe te juichen is. We moeten echter ook concluderen dat de laatste parlementsverkiezingen eerlijk zijn verlopen, maar de gemeenteraadsverkiezingen niet, omdat er veranderingen werden doorgevoerd en de oppositie geen gelijke kansen heeft gehad om overal een kandidatenlijst in te dienen. Ook niet onbelangrijk lijkt mij dat het hoofd van de geheime dienst tegelijk toezicht op het Constitutioneel Hof houdt, waardoor daar rechters vervangen worden om de grondwet van de Oranje Revolutie buiten werking te stellen. Dat zijn feiten. Daarom ben ik ook erkentelijk voor de uitspraak dat de gemeenschappelijke waarden en de grondrechten voor ons cruciaal zijn. Het Europese perspectief van Oekraïne is natuurlijk ook een belangrijk punt.</p>
      <p sl="de">Anderzijds ben ik blij dat er op de top van maandag tenminste op belangrijke punten vooruitgang is geboekt. De kritische kanttekeningen die ik geplaatst heb, mogen in deze fase niet afhangen of afhankelijk gemaakt worden van de vraag wat er met de visumversoepeling gebeurt. Dat er op dat punt vooruitgang geboekt wordt is een goede en belangrijke zaak.</p>
      <p sl="de">Dan het gegeven dat een geïntensiveerde vrijhandelszone Oekraïne nader tot de gemeenschappelijk Europese markt brengt en duidelijk maakt dat niet alleen de politieke, maar ook de economische toekomst van het land in Europa ligt. Het heeft geen zin een economisch model van Russische snit over te nemen als je niet over Russische grondstoffen beschikt. Nee, dan is de Europese markt toch veel interessanter voor Oekraïne, evenals de mogelijkheid daar ook via de associatieovereenkomst naar toe te werken. Ik denk echter wel dat we moeten beseffen dat dit niet alleen in het belang van Oekraïne is, maar ook in dat van onszelf en dat we er daarom een punt van moeten maken dat de binnen- en buitenlandse ontwikkeling van Oekraïne zo verloopt dat hier onze gemeenschappelijke belangen recht gedaan wordt.</p>
    </intervention>
    <intervention id="3-451" speaker_id="33990" name="Adrian Severin" is_mep="True" mode="spoken">
      <p sl="en">namens de S&amp;D-Fractie . – Mijnheer de Voorzitter, de visie van mijn fractie op de betrekkingen tussen Oekraïne en de Europese Unie kan tot uitdrukking worden gebracht met deze parafrase van een beroemde toespraak: vraag niet wat Oekraïne kan doen voor de Europese Unie, maar vraag wat de Europese Unie kan doen voor Oekraïne, zodat het land kan uitgroeien tot een betrouwbare pijler van het Europese project.</p>
      <p sl="en">Om dit te bereiken moet de Europese Unie ten aanzien van Oekraïne een evenwichtige, eerlijke, op feiten gebaseerde en strategische benadering hanteren. Mijns inziens voldoen de resultaten van de recente top aan deze criteria, en ik wil de commissaris dan ook bedanken dat hij onze benadering op deze manier tot uitdrukking heeft gebracht.</p>
      <p sl="en">‘Evenwichtig’ betekent vragen om verbeteringen en tegelijkertijd ondersteuning bieden. ‘Eerlijk’ betekent neutraal blijven bij interne politieke onenigheden en vasthouden aan dezelfde normen, of we nu oordelen over het handelen van partijen van de politieke kleur die onze voorkeur geniet of over dat van partijen met een politieke kleur die ons niet bevalt. ‘Op feiten gebaseerd’ betekent besluiten om op bewijzen te vertrouwen, en niet op aantijgingen, geruchten en vooroordelen. ‘Strategisch’ betekent het bevorderen van beleid dat Oekraïne in staat zou stellen om organisch te integreren in het Europese project, in tegenstelling tot beleid dat is bedoeld om Oekraïne te gebruiken als pion in onze confrontatie met zijn buren.</p>
      <p sl="en">De compromisresolutie die we na het debat van vandaag moeten gaan aannemen is geen perfect, maar zeker een fatsoenlijk voorbeeld van een dergelijke benadering. Ik betreur het dat er bij het drukken een paar fouten in de tekst zijn geslopen. We moeten alle politieke spelers in Oekraïne vragen deze resolutie niet te presenteren als een overwinning van de een op de ander. Deze resolutie is immers bedoeld om alle politieke machten in Oekraïne duidelijk te maken dat het hoog tijd is dat zij zich samen achter een minimale nationale agenda scharen, en dat zij eindelijk de hervormingen, beleidslijnen en politieke resultaten tot stand brengen die zullen leiden tot een beter leven voor het volk en betere kansen voor het land, met als doel integratie in Europa. Het is niet nodig dat de interne meningsverschillen in Oekraïne ook internationaal een twistpunt worden.</p>
      <p sl="en">Laten wij allemaal, zowel hier als daar, onze plicht doen, en dan zal de toekomst ons allemaal belonen.</p>
    </intervention>
    <intervention id="3-452" speaker_id="37324" name="Adina-Ioana Vălean" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, het is interessant dat Oekraïne zo vaak op onze agenda prijkt. Ik hoop dat we hieruit kunnen afleiden dat het de goede kant op gaat met onze relatie.</p>
      <p sl="en">Ik ben geneigd te geloven dat we, met pragmatisme en wederzijds respect, met begrip voor onderlinge verschillen en met oog voor gemeenschappelijke belangen, kunnen voortbouwen op gezamenlijke projecten en een eerlijk partnerschap tot stand kunnen brengen.</p>
      <p sl="en">Ik waardeer de recente verklaringen van het Oekraïense leiderschap, die, naar ik hoop, nu iets zullen wegnemen van de vrees dat Oekraïne bezig is zich af te keren van een Europese toekomst. Anderzijds ontaarden debatten over Oekraïne al snel in een hevige strijd tussen de Europese politieke families van de Oekraïense oppositie- en regeringspartijen. Dit is niet bevorderlijk, want het gaat er niet om wie er beter is – de regering of de oppositie – of wie er beter wordt ondersteund door de Europeanen. Het gaat om de democratische toekomst van de Oekraïners, en om een sterk, democratisch en welvarend land voor de Oekraïners.</p>
      <p sl="en">Op de top van deze week zijn positieve resultaten geboekt ten aanzien van de toegang van Georgië tot EU-programma’s en de onderhandelingen over de associatieovereenkomst. Ik ben met name verheugd over de langverwachte stappen die zijn gezet in de richting van een vrijhandelszone.</p>
      <p sl="en">Natuurlijk moeten er nog veel economische en institutionele hervormingen worden doorgevoerd en moeten de stappen die nu zijn gezet worden geconsolideerd. We mogen niet toestaan dat er uitzonderingsbepalingen worden opgenomen in de wet inzake openbare aanbestedingen, die eerder dit jaar is aangenomen – zelfs niet voor het Europees kampioenschap voetbal.</p>
      <p sl="en">Een nieuwe belastingwet is weliswaar een goede stap in de richting van een betere fiscale omgeving, maar mag geen belasting worden, zeker niet voor kleine en middelgrote ondernemingen, die zo’n belangrijke rol spelen in elke gezonde economie.</p>
      <p sl="en">Maar laat ik duidelijk zijn. Het gaat er niet om dat wij Oekraïne moeten vertellen wat het moet doen, en het gaat er niet om wat Oekraïne voor ons moet doen. De belangrijkste vraag is wat Oekraïne voor zichzelf moet doen, omdat institutionele en economische hervormingen een voorwaarde zijn voor een welvarende, democratische toekomst, en daar zijn de Oekraïense burgers bovenal bij gebaat.</p>
    </intervention>
    <intervention id="3-453" speaker_id="28233" name="Rebecca Harms" is_mep="True" mode="spoken">
      <p sl="de">namens de Verts/ALE-Fractie. – Mijnheer de Voorzitter, geachte collega’s, de laatste dagen werden er in Kiev, Loehansk en Charkov en tal van andere grote en kleine Oekraïense steden grote demonstraties gehouden. Tienduizenden, honderdduizenden burgers gaan de straat op. Ze protesteren tegen als onrechtvaardig ervaren belastingmaatregelen. Als onze resolutie zich tot iemand in het bijzonder richt, zo lijkt mij op dit moment, dan wel tot de burgers van Oekraïne, die er met hun protest ook voor zorgen dat de democratische ontwikkeling in het land zich voortzet. Natuurlijk richt onze resolutie, die de vrees voor uitholling van de democratie tot uitdrukking brengt, zich juist met de demonstraties in gedachten ook tot de regering en de autoriteiten van Oekraïne, vooral het ministerie van Binnenlandse Zaken, en roept hen op de protesten toe te blijven staan. Morgen worden honderdduizenden, misschien zelfs miljoenen verwacht in Kiev. Ik moet toegeven dat ik deze ontwikkelingen met grote spanning volg en niet gerust ben op de afloop ervan. Laten we er voor nu, geachte collega's, het beste van hopen. De laatste tijd heeft de regering laten zien dat er vrijheid van vergadering bestaat. Ik hoop zeer dat dit ook zo blijft.</p>
      <p sl="de">Het lijkt mij een zeer belangrijk teken dat wij over fractiegrenzen heen aan deze resolutie gewerkt hebben. Het zou funest voor de ontwikkeling van Oekraïne zijn als het ene deel van het Parlement het voortaan zou houden op de Partij van de Regio's en het andere deel op de partij van Joelia Timosjenko. Dat zou de democratische ontwikkeling in Oekraïne niet ten goede komen. Hoewel we de resolutie na afloop van de top aannemen, hoop ik toch dat zij serieus genomen wordt, al was het maar vanwege de massale protesten en de zorgen van de mensen voor de gevolgen van de IMF-hervormingen. Ik hoop ook dat we de verdere ontwikkelingen in Kiev en Oekraïne op de voet blijven volgen. Ik dank u voor uw aandacht en hoop dat we samen, de Commissie inbegrepen, solidair blijven met dit land, dat ons Europeanen zo na staat.</p>
    </intervention>
    <intervention id="3-454" speaker_id="96793" name="Paweł Robert Kowal" is_mep="True" mode="spoken">
      <p sl="pl">namens de ECR-Fractie . – Mijnheer de Voorzitter, in het Europees Parlement zijn in de afgelopen weken fascinerende debatten gevoerd over Oekraïne. Ik denk dat dit heel goed is geweest. Onze vergaderingen zijn in Oekraïne met grote belangstelling gevolgd, meer dan in menig land van de Europese Unie. Laten we onze resolutie daarom beschouwen als een brief die niet zozeer gericht is aan de ene of de andere partij, maar als een brief aan de Oekraïners waarin we melden dat we met grote interesse volgen wat er in hun land gebeurt. Een brief van buren die bereid zijn de deur open te zetten voor Oekraïne en die in contact willen komen met de burgers van dat land. Ik bedank mevrouw Harms voor haar prachtige woorden. Zij voelt altijd uitstekend aan wat op een dergelijk moment gezegd moet worden.</p>
      <p sl="pl">Laten we eerlijk zeggen dat de verkiezingen niet naar onze tevredenheid zijn verlopen. Op veel onderdelen voldeden zij niet aan de norm. Het is niet gelukt de goede tendens van de voorgaande verkiezingen vast te houden, maar we moeten ook uitspreken dat er nog een kans is voor Oekraïne en dat wij bereid zijn hierbij hulp te bieden. We moeten daarom ook wijzen op de goede ontwikkelingen en duidelijk maken dat de deur naar Europa openstaat, niet alleen op economisch gebied, maar ook op politiek gebied en vooral voor alle Oekraïners. Het is goed dat deze week op de top EU-Oekraïne een vergelijkbaar signaal te horen viel. Het is een gelukkig toeval dat wij vandaag spreken over het feit dat de resolutie niet is bestemd voor de ene of de andere partij in Oekraïne, maar voor alle Oekraïners. Wij nemen haar gezamenlijk aan.</p>
    </intervention>
    <intervention id="3-455" speaker_id="28331" name="Jaromír Kohlíček" is_mep="True" mode="spoken">
      <p sl="cs">namens de GUE/NGL-Fractie . – Mijnheer de Voorzitter, wanneer Oekraïne wordt genoemd, denkt de gemiddelde EU-burger aan de bokser Klitsjko die zijn tegenstanders speels uit de ring slaat. Maar ook op economisch vlak speelt Oekraïne een belangrijke rol; talrijke EU-lidstaten en ook de Balkanlanden zijn afhankelijk van de doorvoer van aardolie en aardgas uit Centraal-Azië en Siberië over het grondgebied van dat land. Het moge duidelijk zijn dat Oekraïne het belangrijkste land is van het Oostelijk Partnerschap. Mede daarom ben ik ingenomen met de verbetering van de betrekkingen met Rusland en met de uitkomst van de topontmoeting tussen de Europese Unie en Oekraïne. In veel lidstaten van de Europese Unie maken Oekraïners een belangrijk deel uit van de buitenlandse arbeidskrachten en ook ontwikkelt de handel tussen Oekraïne en de Europese Unie zich uitermate dynamisch. De belangrijkste problemen van het land lijken sterk op die van talrijke landen van de Europese Unie: corruptie, een ontoereikend visumregime en wederzijds incompatibele wetgeving. Ik wil nog speciaal aantekenen dat volgens de waarnemers de gemeenteverkiezingen vanuit technisch oogpunt zonder grote problemen zijn verlopen. De door het hele politieke spectrum gedragen ontwerpresolutie vormt een evenwichtig compromis, reden waarom de GUE/NGL-Fractie deze ondanks enkele kleinere bezwaren zal steunen.</p>
    </intervention>
    <intervention id="3-456" speaker_id="4507" name="Bastiaan Belder" is_mep="True" mode="spoken">
      <p sl="nl">namens de EFD-Fractie . – Voorzitter, de vele, soms ongelooflijke onregelmatigheden bij de lokale en regionale verkiezingen in Oekraïne van 31 oktober moeten een alarmsignaal zijn voor de Europese Unie. Slechts een paar voorbeelden: het massaal en ongecontroleerd drukken van extra stembiljetten in veel regio's, het fotograferen van stembiljetten, en wat te denken van de massieve druk op ambtenaren, leraren, artsen en professoren om geen kandidaat te worden voor oppositiepartijen. Tegen deze slechte, ondemocratische opmaat naar de Oekraïense parlementsverkiezingen van 2012 dient de Europese Unie – en dat kunt u – krachtig stelling te nemen. Handhaven van de eigen politieke waarden tegenover autoritaire tendensen in Oekraïne. Zo niet, dan zetten wij onze geloofwaardigheid op het spel bij de eerste elites in het land én niet in het minst bij de hervormingsgezinde en democratische krachten. Uw heldere bijdrage, commissaris, geeft daar gelukkig nog geen aanleiding toe.</p>
    </intervention>
    <intervention id="3-457" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, we weten allemaal dat Oekraïne tot de grootste buurlanden van de Europese Unie behoort en over een aanzienlijk toekomstpotentieel beschikt. Voor de EU vormt het land dus zeker een hoogst belangrijke partner. In politiek opzicht lijkt het zich echter steeds verder van de Unie te verwijderen. De afgelopen gemeenteraadsverkiezingen zijn immers niet voor niets op een succes voor het pro-Russische kamp uitgelopen. Waarschijnlijk was dat ook een nederlaag voor de Europese Unie. De EU boet kennelijk aan attractiviteit in voor de bevolking. De gewone burger in het land wil waarschijnlijk wel Europeaan worden, maar niet met alle geweld als lid van de Unie. De EU geeft hier langzaam maar zeker haar troeven uit handen door zich als een soort supermacht te gedragen, terwijl men in Oekraïne juist als gelijkwaardig partner beschouwd wil worden, zowel door de EU als door Rusland.</p>
      <p sl="de">Laten we daarom Oekraïne niet vanuit de hoogte benaderen en doen alsof het opperste streven van het land niets anders dan toetreding tot de EU zou kunnen zijn. Laten we het de mogelijkheid bieden om zich de komende jaren zelf te ontplooien en dan te beslissen of het verdere stappen in de richting van de Unie wil zetten, of misschien toch liever onafhankelijk wil blijven.</p>
    </intervention>
    <intervention id="3-458" speaker_id="2341" name="Michael Gahler" is_mep="True" mode="spoken">
      <p sl="de">Mijnheer de Voorzitter, er bestaat een groot potentieel voor samenwerking tussen de EU en Oekraïne. Dat heeft de top aangetoond. Het programma voor visumvrijstelling, maar ook de associatieovereenkomst zijn daar twee voorbeelden van.</p>
      <p sl="de">Als je naar de punten kijkt waaruit deze compromisresolutie is samengesteld, blijken we mogelijk positieve aspecten op de voorgrond geplaatst te hebben. Maar, zoals het Engelse spreekwoord zegt: “the proof of the pudding is in the eating”. Het staat nog te bezien of deze hervormingen ook in praktijk gebracht worden.</p>
      <p sl="de">De commissaris heeft de wet op de openbare aanbestedingen genoemd. Daar is meteen al een grote uitzondering gemaakt. Alle aanbestedingen in het kader van het Europees voetbalkampioenschap worden erbuiten gelaten. Ik kan mij maar al te goed voorstellen wie hier flink aan zal gaan verdienen. Dat is nou typisch een geval waarin een principe hooggehouden wordt, maar de praktijk er heel anders uitziet.</p>
      <p sl="de">Ik dank de commissaris uitdrukkelijk voor het feit dat hij zijn zorg over de vrijheid van vergadering, de vrijheid van meningsuiting en de persvrijheid geuit heeft en dat hij ook duidelijk te verstaan heeft gegeven dat de gemeenteraadsverkiezingen een stap terug waren, zo luidde in elk geval de formulering in de Duitse vertaling. Zo kijkt ook de PPE-Fractie ertegenaan en dat hebben wij ook duidelijk verwoord.</p>
      <p sl="de">Als collega Severin geen noodzaak tot internationalisering van een intern conflict ziet, lijkt hij mij alleen maar wat onschuldigere bewoordingen te kiezen voor dat wat vroeger het principe van niet-inmenging in binnenlandse aangelegenheden werd genoemd. Dát kennen we maar al te goed, en dat moet zeker niet het beginsel zijn waarop we ons beleid ten aanzien van Oekraïne moeten baseren. Juist omdat we dit land naar Europa willen leiden, dient het zich ook naar Europese normen te laten beoordelen. En daarom is het ook terecht, zoals collega Harms ook heeft gezegd, dat we nu heel nauw met Oekraïne in contact blijven en ervoor waken dat de verworvenheden op het gebied van democratie en mensenrechten ongedaan gemaakt worden.</p>
    </intervention>
    <intervention id="3-459" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, geachte collega's, laten we eerlijk zijn en onder ogen zien dat de Oranje Revolutie – helaas, zeg ik met nadruk – niet gebracht heeft wat ervan verwacht mocht worden. Dat was onder andere te wijten aan de rivaliteit tussen Timosjenko en Joesjtsjenko. Deze laatste verrast tegenwoordig met het standpunt dat Timosjenko en Janoekovitsj één pot nat zijn. Helaas hebben de gemeenteraadsverkiezingen niet gebracht wat wij ervan verwacht hadden. Ze voldeden niet aan de Europese criteria en dat is inmiddels ook de mensen in Oekraïne duidelijk.</p>
      <p sl="de">Laten we eerlijk zijn, collega Gahler, en erkennen dat collega Severin iets heel anders bedoelde. U zou van Timosjenko hetzelfde moeten vragen als wij van onze vrienden in de Partij van de Regio's, namelijk om zonder voorbehoud de Europese weg te kiezen. Laten we ons niet om de oligarchen bekommeren en naar democratie toewerken. Probeert u vooral niet het werk van het Parlement te bemoeilijken, dan zeg ik u dat we zeker druk zullen uitoefenen om ervoor te zorgen dat aan de Europese rechtsnormen wordt voldaan. Mevrouw Harms zit in het midden. Hoewel de Groenen niet altijd een middenpositie innemen, kunnen we het eens zijn met wat mevrouw Harms heeft gezegd. Laten we het land werkelijk op het goede spoor zetten – dat van de Europese rechtsnormen, van een Europese rechtsorde. Dat is voor alle verschillende kampen van belang. Dat is ons beleid en daaraan zullen we onverbiddelijk vasthouden. Om die reden hebben we ook de kritiek geuit dat de verkiezingen niet goed verlopen zijn. Zorg ervoor dat Timosjenko meehelpt om een constructieve oppositie op te zetten. Geeft u haar het soort adviezen dat wij de heer Janoekovitsj geven!</p>
    </intervention>
    <intervention id="3-460" speaker_id="96800" name="Marek Henryk Migalski" is_mep="True" mode="spoken">
      <p sl="pl">Mijnheer de Voorzitter, commissaris, ik begin met de woorden van de heer Severin die een belangrijke opmerking heeft gemaakt, namelijk dat we moeten proberen te denken aan wat wij kunnen doen voor Oekraïne en niet aan wat de Oekraïners voor ons kunnen doen. Ik bedank de heer Severin voor deze woorden, dat is inderdaad onze taak.</p>
      <p sl="pl">De verkiezingen zijn niet verlopen zoals wij dat graag hadden gezien. Er zijn dingen gebeurd die niet hadden mogen gebeuren. Mevrouw Harms heeft echter gelijk wanneer ze zegt dat het niet onze taak is om naar de ene of de andere partij te kijken, maar om te zien wat de Oekraïners willen en wat wij willen. De integratie van Oekraïne in de Europese structuren, en – laten we daar duidelijk over zijn – het lidmaatschap van de Europese Unie is daarom zowel in het belang van de Unie als van de Oekraïners zelf. Ik vind het niet helemaal eerlijk om de normen voor de Oekraïners verder op te schroeven. Een aantal afgevaardigden is namelijk bijzonder mild voor hun strategische partners wanneer het gaat om mensenrechten, vrijheid van meningsuiting en persvrijheid, terwijl ze de eisen aan onze vrienden in Oekraïne hoog opschroeven. Laten we hier de proporties niet uit het oog verliezen. De Oekraïners verdienen onze samenwerking en onze steun, onafhankelijk van het kamp waartoe ze behoren, zoals de heer Swoboda ook heeft gezegd. Af en toe verdwijnt ook bij ons de verdeeldheid als een onderwerp belangrijk genoeg is. Dat onderwerp is de nauwst mogelijke samenwerking tussen de Europese Unie en Oekraïne.</p>
    </intervention>
    <intervention id="3-461" speaker_id="96912" name="David Campbell Bannerman" is_mep="True" mode="spoken">
      <p sl="en">Mijnheer de Voorzitter, ik ben bekend met Oekraïne door mijn bezoeken aan Kiev en de Krim en verzamel daarnaast werk van Oekraïense kunstenaars, zoals Tetenko en Shishko. De Oekraïners zijn een goedaardig, vrijgevig, hartelijk volk, maar politiek gezien is mijns inziens uiterste voorzichtigheid geboden. Oekraïne is een land dat is verdeeld in een pro-westers westen en een op Rusland gericht oosten. Met zijn 45 miljoen burgers is het bovendien een grote speler, en Rusland beschouwt het land als deel van zijn achtertuin.</p>
      <p sl="en">Ik heb de Russische vloot in Sevastopol, op het schiereiland De Krim, bekeken. Van daaruit zullen de Russen nauwlettend de toegang tot de Zwarte Zee bewaken. Elke suggestie dat Oekraïne zal toetreden tot de NAVO zou een venijnige klap in het gezicht van de Russische beer zijn.</p>
      <p sl="en">Een onhandige diplomatieke aanpak door barones Ashton zou de relatie in deze moeilijke tijd verder op scherp kunnen zetten. Daar komt bij dat de kosten van landbouwsubsidies, regionale steun en massamigratie, die gepaard zouden gaan met een geforceerde toetreding van Oekraïne tot de EU, niet op te brengen zouden zijn. Daarom is het beter om op andere manieren een helpende hand te bieden en Oekraïne te laten voortbestaan als een trots, onafhankelijk, niet-EU-land.</p>
    </intervention>
    <intervention id="3-462" speaker_id="96855" name="Csanád Szegedi" is_mep="True" mode="spoken">
      <p sl="hu">Mijnheer de Voorzitter, dames en heren, ik denk dat we het er allen over eens zijn dat Oekraïne voor de Europese Unie, gezien de omvang van het land en zijn bevolking, een strategisch belangrijke, of zelfs cruciale staat is.</p>
      <p sl="hu">Ik mis echter twee elementen in het verslag. Het ene is de vermelding van Oekraïense minderheden. We weten allemaal dat ongeveer 65 à 70 procent van de Oekraïense bevolking Oekraïens is als we ook de Roethenen meerekenen, en dat er daarnaast een aanzienlijke Russische minderheid in Oekraïne leeft, en verder nog Hongaren, Tataren en Roemenen. Ik pleit er uitdrukkelijk voor dat dit in het verslag wordt opgenomen en dat we onze zorgen in verband met de minderheden tot uitdrukking brengen in onze eisen. Ook steun aan het regionale onderwijs verdient het om te worden genoemd, dat wil zeggen het onderwijs aan minderheden waarbij de minderheidstaal wordt gebruikt, en dat geldt ook voor de beschadiging van verscheidene monumenten, in bepaalde gevallen ten koste van de Hongaarse minderheid in Sub-Karpatië.</p>
      <p sl="hu">Het andere aspect dat ik erg mis, is dat we niet nadrukkelijk genoeg onze stem hebben verheven tegen het bedrog bij de gemeenteraadsverkiezingen. Bij dezen verzoek ik de Europese Unie Oekraïne te vragen om opheldering in deze twee kwesties.</p>
    </intervention>
    <intervention id="3-463" speaker_id="96777" name="Paweł Zalewski" is_mep="True" mode="spoken">
      <p sl="pl">Mijnheer de Voorzitter, dit is een goede week voor de relatie tussen de EU en Oekraïne. Allereerst hebben we tijdens de top op maandag gezamenlijk een routekaart voor de liberalisering van het visumverkeer opgesteld. Vervolgens stemmen we morgen over een, naar mijn mening, goede resolutie van het Europees Parlement, die mogelijkheden opent voor verdere, versterkte samenwerking tussen de Unie en Oekraïne. Met de opening van die mogelijkheden wordt tegelijkertijd de bijzonder belangrijke discussie gesloten die over dit thema in het Europees Parlement is gevoerd.</p>
      <p sl="pl">Het is goed dat we een compromis hebben bereikt. Wij spreken nu met één stem, niet tegen de verschillende politieke partijen, niet tegen de regeringspartij van president Janoekovitsj of de oppositie van mevrouw Timosjenko, maar eerst en vooral tegen de Oekraïners zelf. We willen dat in Oekraïne hervormingen plaatsvinden, zodat het land in de toekomst deel kan uitmaken van de Europese Unie. Dat is buitengewoon belangrijk. Verder is het van belang om de Oekraïense regering te beoordelen op zijn verdiensten en activiteiten.</p>
      <p sl="pl">De eerlijkheid gebiedt te zeggen dat dit de eerste regering is in jaren die werk maakt van hervormingen en die samenwerkt met het Internationaal Monetair Fonds. Het is nu al te zien dat de hervormingen de economie positief beïnvloeden en het is duidelijk dat er een kans bestaat dat de periode van stagnatie die Oekraïne de laatste jaren in zijn greep had, ten einde komt. Aan de andere kant beweert Oekraïne zelf dat het deel wil uitmaken van de Europese Unie, en daarom geeft het ons het recht om het land volgens Europese normen te beoordelen. Daarom moeten wij ons uiteraard ook bezighouden met de onregelmatigheden tijdens de laatste verkiezingen.</p>
    </intervention>
    <intervention id="3-464" speaker_id="28380" name="Marek Siwiec" is_mep="True" mode="spoken">
      <p sl="pl">Mijnheer de Voorzitter, de sfeer waarin we nu spreken is anders dan een maand geleden. De emoties zijn getemperd. De woorden uit de ontwerpresolutie zijn een betere afspiegeling van de realiteit. Het is goed dat het Parlement probeert met één stem te spreken, hoewel de woorden af en toe wat onbeholpen zijn en soms getuigen van grote incompetentie.</p>
      <p sl="pl">Waar gaat de resolutie over? In feite gaat hij over de kwaliteit van democratie en de waarde die het Europees Parlement hecht aan de kwaliteit van de democratie in Oekraïne. De resolutie is zowel aan de ‘blauwe’ als aan de ‘oranje’ kant van het politieke spectrum gericht. De afgelopen vijf jaar gaven in Oekraïne het volgende beeld te zien: eerst won ‘oranje’, daarna ‘blauw’, vervolgens won ‘oranje’ opnieuw en op dit moment regeert ‘blauw’. Ik zou willen dat de ‘blauwe’ ploeg – president Janoekovitsj, premier Azarov, de Partij van de Regio's – van dit Huis te horen krijgen dat zij verantwoordelijk zijn voor het bewaken van de grote erfenis van het Plein van de Onafhankelijkheid en van de eisen die enkele miljoenen mensen een aantal jaar geleden gesteld hebben. Zij zijn verantwoordelijk, want zij hebben de macht.</p>
      <p sl="pl">Ik wil ook dat Joelia Timosjenko, die verantwoordelijk is voor het imago van de oppositie, deze woorden hoort. Ik wil dat zij, de grote oppositieleider, begrijpt dat oppositie voeren méér is dan alleen het opeisen van de macht. De oppositie moet een alternatief voor het land te bieden hebben, dit aan de mensen laten zien en hen ervoor interesseren, zodat zij dit alternatief begrijpen. Als ‘blauw’ en ‘oranje’ gaan begrijpen dat Oekraïne altijd dezelfde zorg, verbeelding en moed vereist, of ze nu aan de macht zijn of oppositie voeren, dan hebben we een groot succes behaald, omdat wij hen hierbij hebben geholpen.</p>
      <p sl="pl">Tegen de Tsjechische afgevaardigde: het is niet Victor Klitsjko, maar Vitaly Klitsjko die Amerikanen overwint in het Duitse bokscircuit. Er zijn twee Klitsjko's. Dat Oekraïne twee van zulke boksers heeft voortgebracht, is een teken van de grootsheid van dit land.</p>
    </intervention>
    <intervention id="3-465" speaker_id="28424" name="Tunne Kelam" is_mep="True" mode="spoken">
      <p sl="en">Mijnheer de Voorzitter, een van de belangrijkste uitvloeisels van de ineenstorting van de Sovjet-Unie was de totstandkoming van een onafhankelijk Oekraïne. Het is een land dat kan worden beschouwd als een toekomstig lid van de Europese Gemeenschap.</p>
      <p sl="en">Ik kan alleen maar verheugd zijn over het feit dat president Janoekovitsj en het nieuwe parlement hun ambitie om zich bij Europa aan te sluiten hebben bevestigd, want een waarlijk onafhankelijk en democratisch Oekraïne, dat niet gebukt gaat onder corruptie en vrees voor machtsstructuren en oligarchen, en een Oekraïne dat stevig is gegrondvest op de rechtsstatelijke beginselen, is en blijft een onvervangbare stabiliteitsfactor voor het gehele continent. Zonder een echt democratisch Oekraïne is een echt democratisch Rusland moeilijk voor te stellen.</p>
      <p sl="en">Gisteren was het zes jaar geleden dat de Oranje Revolutie losbarstte. Jammer genoeg is het enorme potentieel van die omwenteling verloren gegaan. Maar dankzij de zege van de democratische oppositie in december 2004 hebben meerpartijenverkiezingen geloofwaardigheid verkregen en kent Oekraïne nu persvrijheid. In zijn ontwerpresolutie spreekt het Europees Parlement zijn bezorgdheid uit over het groeiende aantal meldingen dat democratische vrijheden en rechten, zoals de mediavrijheid, onder druk staan en dat veiligheidsdiensten zich weer bemoeien met de democratische activiteiten van burgers.</p>
      <p sl="en">Ik wil de nieuwe regering een belangrijke boodschap overbrengen, namelijk dat Europa openstaat voor samenwerking op alle gebieden, maar dat wij in ruil voor die samenwerking nooit oogluikend zullen toestaan dat fundamentele vrijheden worden ingeperkt. Als ware vrienden van Oekraïne moeten we nu, meer dan ooit, eerlijk, vriendelijk en consequent vasthouden aan onze waarden. Het is spijtig dat, zes jaar later, de nieuwe elites de Oranje Revolutie nog steeds niet kunnen accepteren als een oprechte uiting van de wil van het volk. De integratie van de Oekraïense samenleving kan er alleen maar bij gebaat zijn als men de oorzaken en gevolgen van die revolutie onder ogen ziet.</p>
    </intervention>
    <intervention id="3-466" speaker_id="96785" name="Lena Kolarska-Bobińska" is_mep="True" mode="spoken">
      <p sl="pl">Mijnheer de Voorzitter, ik wil het er niet over hebben wat wij moeten doen voor Oekraïne of wat Oekraïne moet doen voor ons. Ik wil het hebben over wat Oekraïne voor zichzelf kan doen, want het land heeft zijn eigen lot zelf in handen. Enerzijds spreekt Oekraïne de intentie uit om te integreren in de Europese Unie, anderzijds bereiken ons nog steeds talloze signalen dat de burgerlijke vrijheden in dit land worden geschonden. De afgelopen dagen heeft het Europees Parlement een appel ontvangen van journalisten van het Oekraïense station TVi, die zich beklagen over de politieke druk en het onafgebroken toezicht. Hetzelfde probleem doet zich voor bij het commerciële station Kanaal 5. Aan de andere kant rapporteren onafhankelijke onderzoekscentra uit Oekraïne dat van de 69 geplande hervormingen er slechts vier zijn ingevoerd.</p>
      <p sl="pl">Een deel van de afgevaardigden van het Europees Parlement was tijdens de laatste discussies van mening dat het bekritiseren van ondemocratisch gedrag de Europese Commissie en de Oekraïense autoriteiten ontmoedigt om verdere toenadering te zoeken. Volgens hen is het beter om de Oekraïense autoriteiten niet te veroordelen, maar te stimuleren tot het uitvoeren van hervormingen. Ik ben echter van mening dat het Europees Parlement bovenal de democratische waarden moet bewaken en de aandacht moet vestigen op de rechtsstaat. De regeringen moeten realistisch beleid, pressiebeleid, stimuleringsbeleid en onderhandelingsbeleid voeren, terwijl het Europees Parlement de schendingen van de democratische vrijheden aan de kaak moet stellen en de Europese Commissie moet aanzetten tot het inzetten van de instrumenten die de Unie hiervoor ter beschikking heeft, bijvoorbeeld programma's ter stimulering van de democratie.</p>
      <p sl="pl">Ik ben blij dat als resultaat van de top EU-Oekraïne van afgelopen maandag een protocol is ondertekend dat Oekraïne toegang geeft tot bepaalde EU-programma's en dat er een begin is gemaakt met het opheffen van de visumplicht. De vooruitgang op het gebied van hervormingen en democratie is echter in handen van Oekraïne zelf.</p>
    </intervention>
    <intervention id="3-467" speaker_id="101954" name="Jan Kozłowski" is_mep="True" mode="spoken">
      <p sl="pl">Mijnheer de Voorzitter, tijdens de plenaire vergadering in oktober heeft commissaris Füle benadrukt dat de betrekkingen met Oekraïne gezien moeten worden in het licht van drie gebeurtenissen, namelijk de bijeenkomst van de Unie met Oekraïne op ministerieel niveau, de lokale verkiezingen en de top EU-Oekraïne.</p>
      <p sl="pl">Ik ben bijzonder verontrust door de lokale verkiezingen die ik samen met de heer Kowal als waarnemer heb bijgewoond. Het wijzigen van de kieswet drie maanden voor de verkiezingen en de nietigverklaring van de grondwet uit 2004 doen helaas vermoeden dat de Oekraïense burgers geen zekerheid en stabiliteit van het recht meer ervaren. De onregelmatigheden die tijdens de verkiezingen zelf plaatsvonden, wekken bovendien twijfel over de handhaving van democratische normen. Corruptiebestrijding en vergroting van de transparantie van het openbaar bestuur moeten ook een belangrijk onderdeel van de hervormingen uitmaken. Ik spreek echter de hoop uit dat de resolutie Oekraïne zal stimuleren om voort te gaan op de reeds ingeslagen weg van economische en institutionele hervormingen.</p>
    </intervention>
    <intervention id="3-468" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">Mijnheer de Voorzitter, de compromisresolutie van het Parlement over Oekraïne is van cruciaal belang voor de burgers van Oekraïne, maar laten we niet vergeten dat deze eveneens bijzonder belangrijk is voor de burgers van de Europese Unie, want Oekraïne is een belangrijke partner van ons, met name wat betreft de tenuitvoerlegging van het Europees nabuurschapsbeleid met Oost-Europa. Het is derhalve van groot belang dat we blijven streven naar een nauwe samenwerking, in het bijzonder op het gebied van visumvereisten. Dit betekent dat zowel de Commissie als de Raad zo spoedig mogelijk een ontwerp voor een actieplan betreffende het instellen van een visumvrije regeling moet opstellen. Tevens moeten we het op korte termijn eens worden over een vrijhandelsovereenkomst. Teneinde op de lange termijn politieke stabiliteit veilig te stellen, zowel in dat land als in naburige landen , is het zonder meer uiterst belangrijk dat Oekraïne constitutionele hervormingen doorvoert, maar wij – de Europese Unie en haar instellingen – moeten begrijpen dat dit tijd vergt. We moeten niet altijd kritiek uiten, maar Oekraïne helpen om in onze familie te integreren.</p>
    </intervention>
    <intervention id="3-469" speaker_id="26829" name="Siiri Oviir" is_mep="True" mode="spoken">
      <p sl="et">Mijnheer de Voorzitter, mijnheer de commissaris, dames en heren, Oekraïne is voorspelbaar onvoorspelbaar. Ik ben heel blij dat deze karakterschets van het European Policy Centre aan het vervagen is. Ik ben heel blij dat de Oekraïense regering erin geslaagd is de situatie te stabiliseren. Het is goed dat de werkloosheid daalt en de economie groeit. Oekraïne is geïnteresseerd in samenwerking met de Europese Unie, maar die belangstelling is wederzijds. De Europese Unie heeft ook belang bij het bestaan van een rechtsstaat aan haar grenzen.</p>
      <p sl="et">Vandaag kunnen wij Oekraïne berispen vanwege de situatie met betrekking tot de mensenrechten en de grondrechten. Wij vrezen corruptie en de verstrengeling daarvan met de politiek. Oekraïne weet echter dat de Europese Unie op dit gebied geen concessies doet. Wat dit betreft moeten we nauw met elkaar samenwerken. Tot slot kan ik niet eindigen zonder te zeggen dat het besluit van het Parlement van vorige maand om de aanneming van het verslag uit te stellen verstandig was. Morgen zullen we een omvattend en evenwichtig verslag aannemen waar Oekraïne daadwerkelijk baat bij zal hebben.</p>
    </intervention>
    <intervention id="3-470" speaker_id="34254" name="Dimitar Stoyanov" is_mep="True" mode="spoken">
      <p sl="bg">Mijnheer de Voorzitter, ik was een van de leden van de parlementaire delegatie die Oekraïne heeft bezocht. Eerlijk gezegd ben ik met nogal gemengde gevoelens teruggekomen. Toen wij daar waren, zagen we protesten en talloze verstoringen van de openbare orde. We zagen echter ook enkele positieve signalen. Ik ben verheugd over het besluit van het Constitutioneel Hof over de parlementaire zittingstermijn, omdat hiermee een belangrijk obstakel voor stabiliteit wordt weggenomen.</p>
      <p sl="bg">Geachte leden, in Oekraïne wonen bijna een miljoen mensen van Bulgaarse afkomst. Dat betekent een miljoen potentiële ambassadeurs voor de Europese gedachte in Oekraïne, die niets te maken hebben met, noch betrokken zijn bij oligarchische machtspelletjes. Via ons visumbeleid moeten we een manier vinden om ervoor te zorgen dat deze mensen, die net als hun voorouders meer dan driehonderd jaar afgesloten zijn geweest van hun thuisland, de mogelijkheid krijgen om vrijelijk naar Bulgarije te reizen en onze Europese idealen van daar naar Oekraïne te verspreiden.</p>
    </intervention>
    <intervention id="3-471" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Mijnheer de Voorzitter, nog niet zo lang geleden was Oekraïne onze andere oosterburen zonder meer ver vooruit wat betreft de toepassing van Europese normen, economische en wetgevende hervormingen en het binnenlandse politieke proces. Uiteraard zijn de recente gebeurtenissen in dit land zorgwekkend en daarom is het mijns inziens van groot belang dat wij tegenover onze partner Oekraïne onze zorgen uiten over de kwalijke zaken die wij constateren, met name de macht die de Oekraïense veiligheidsdienst heeft gekregen en de maatregelen die de veiligheidsdienst heeft genomen in een poging om non-gouvernementele organisaties te intimideren en de Oekraïense pers te controleren. Tegelijkertijd wil ik echter nog iets anders opmerken. Wij moeten het proces van Oekraïne op weg naar Europese integratie steunen. We kunnen een beleid van beloningen en straffen voeren, maar dan moeten er voornamelijk beloningen zijn. We moeten Oekraïne dichter bij de Europese Unie brengen en niet verder weg duwen. Het is volgens mij ook onze strategische doelstelling dat Oekraïne lid wordt van de Europese Unie, en dus moeten we passende middelen vinden om deze doelstelling te verwezenlijken.</p>
    </intervention>
    <intervention id="3-472" speaker_id="96999" name="Alexander Mirsky" is_mep="True" mode="spoken">
      <p sl="lv">Mijnheer de Voorzitter, ik heb een vraag aan alle leden. Waarom hebben we deze resolutie over Oekraïne nu nodig? Om de nieuwe regering van Oekraïne te helpen of om ons vooruitlopend op de lokale verkiezingen te bemoeien met de binnenlandse aangelegenheden aldaar en te voorkomen dat men de situatie in het land eigenhandig verbetert? Het lijkt erop dat we ons vooraf willen bemoeien met de lokale verkiezingen. Er is op slinkse wijze een tekst opgesteld met daarin het standpunt dat alles in Oekraïne bijzonder slecht gaat. Degenen die de daadwerkelijke situatie in Oekraïne in een ander daglicht willen stellen, worden verkeerd begrepen. Van nu af aan moeten we eerst eens nauwkeuriger en breder naar de feiten kijken en pas daarna een tekst gaan opstellen. We moeten uiterst omzichtig zijn in onze conclusies, want we zullen met zekerheid oogsten wat we zaaien. Dank u.</p>
    </intervention>
    <intervention id="3-473" speaker_id="96814" name="Elena Băsescu" is_mep="True" mode="spoken">
      <p sl="ro">Mijnheer de Voorzitter, een van de belangrijke punten in het debat van vandaag wordt gevormd door de kritiek die is geuit met betrekking tot de transparantie en integriteit van de plaatselijke verkiezingen die op 31 oktober zijn gehouden. Deze kritiek was terecht gericht op de steeds grotere invloed van de regering op de media, de politieke rol van de geheime diensten en de goedkeuring van een nieuwe verkiezingswet die nadelig is voor de oppositiepartijen.</p>
      <p sl="ro">Oekraïne blijft een belangrijke partner voor de EU. In dat opzicht verwelkom ik de betrokkenheid van de EU bij het hervormings- en democratiseringsproces, hetgeen tijdens de top van maandag maar weer werd bevestigd. Het partnerschap met Oekraïne is vanzelfsprekend ook van belang voor Roemenië, gelet op de rol die beide landen spelen in de Zwarte Zeeregio en de gemeenschappelijke uitdagingen waar zij voor staan op het gebied van energiezekerheid.</p>
      <p sl="ro">Zoals reeds gebeurd is voor de Republiek Moldavië, wordt naar verwachting ook met Oekraïne overeenkomstig EU-regelgeving een overeenkomst inzake plaatselijk grensverkeer gesloten. Mijn land heeft zich eveneens uitgesproken voor het EU-actieplan, dat gericht is op versoepeling van het visumbeleid voor Oekraïense burgers.</p>
    </intervention>
    <intervention id="3-474" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik wil eerst antwoord geven op een feitelijke vraag over de wet inzake openbare aanbestedingen die mevrouw Vălean mij heeft gesteld.</p>
      <p sl="en">Toen de wet werd aangenomen, vonden we dat een positieve ontwikkeling. Nadien zijn er echter wijzigingen geïntroduceerd, waardoor de kwaliteit van de wet is veranderd. De Commissie volgt deze recente ontwikkelingen op de voet, en bovendien is een verandering ten goede een van de voorwaarden voor de uitbetaling van onze budgettaire steun voor de energiesector. Los hiervan ben ik zeer ingenomen met de brede consensus ten aanzien van de vraag hoe de huidige situatie in Oekraïne moet worden geduid. Dit komt goed naar voren in de resolutie die morgen in stemming zal worden gebracht.</p>
      <p sl="en">Ik ben er vast van overtuigd dat wanneer wij, als het Europees Parlement en de Europese Unie, invloed willen uitoefenen op dit specifieke gebied, het heel belangrijk is dat er een brede consensus is over de beginselen van een dergelijk standpunt. Ik verwelkom dit dan ook namens de Commissie en de hoge vertegenwoordiger.</p>
    </intervention>
    <intervention id="3-475" speaker_id="2323" name="De Voorzitter" is_mep="True" mode="spoken">
      <p sl="nl">Tot besluit van het debat zijn er zes ontwerpresoluties ingediend . Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-476" speaker_id="96838" name="Cristian Dan Preda" is_mep="True" mode="written">
      <p sl="ro">Ik zou eraan willen herinneren dat elk Europees land recht heeft op lidmaatschap van de EU, zoals ook wordt bepaald in artikel 49 van het Verdrag betreffende de Europese Unie. Maar juist omdat Oekraïne op zekere dag zou willen toetreden tot de EU, maak ik mij grote zorgen over de manier waarop de plaatselijke verkiezingen in dit land recentelijk zijn verlopen. Deze verkiezingen waren niet vrij, open of democratisch. De wetswijziging die kort voor de stemming is doorgevoerd en het feit dat de Partij van de Regio’s in 85 procent van de gevallen vanwege de te late registratie van oppositiepartijen kunstmatig naar de top van de verkiezingslijsten is geleid, gekoppeld aan overige obstakels die een eerlijke vertegenwoordiging van oppositiepartijen voorkomen, roepen de nodige vragen op ten aanzien van de aard van het politieke stelsel.</p>
      <p sl="ro">Zoals ook de Amerikaanse regering heeft benadrukt, voldeden de plaatselijke verkiezingen duidelijk niet aan de standaard van de presidentsverkiezingen in januari. Om aan te tonen dat zij hechten aan democratische waarden, zullen de leiders van Oekraïne een verkiezingswet moeten aannemen die voldoet aan de internationale standaarden.</p>
    </intervention>
    <intervention id="3-901" speaker_id="96773" name="Rafał Trzaskowski" is_mep="True" mode="written">
      <p sl="pl">De complexiteit van de situatie bij onze oosterburen kwam duidelijk naar voren in de bijzonder intensieve discussie die onlangs in dit Huis heeft plaatsgevonden. Het staat buiten kijf dat we niet zomaar voorbij kunnen gaan aan de onregelmatigheden die hebben plaatsgevonden voor en na de laatste lokale verkiezingen. Dit betekent namelijk dat Oekraïne nog steeds niet voldoet aan wat wij beschouwen als de Europese standaard voor politieke cultuur. Tegelijkertijd vallen de positieve veranderingen in dit land niet te ontkennen, met name de inspanningen die worden gedaan voor economische hervormingen. Ook tijdens de afgelopen top EU-Oekraïne is dit bevestigd. Dat compromis moet het standpunt worden van het Parlement.</p>
    </intervention>
  </section>
  <section id="creitem26" title="20. Mensenrechten, sociale en ecologische normen in internationale handelsovereenkomsten - Internationaal handelsbeleid in de context van de klimaatveranderingsvereisten - Maatschappelijk verantwoord ondernemen in het kader van internationale handelsovereenkomsten (debat)">
    <intervention id="3-478" speaker_id="2323" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van de volgende verslagen over internationale handel:</p>
      <p sl="nl">A7-0312/2010 van Tokia Saïfi, namens de Commissie internationale handel, over mensenrechten, sociale normen en milieunormen in internationale handelsovereenkomsten (2009/2219(INI));</p>
      <p sl="nl">A7-0310/2010 van Yannick Jadot, namens de Commissie internationale handel, over het internationaal handelsbeleid met de verplichtingen zoals door de klimaatverandering geboden (2010/2103(INI));</p>
      <p sl="nl">A7-0317/2010 van Harlem Désir, namens de Commissie internationale handel, over maatschappelijk verantwoord ondernemen in het kader van internationale handelsovereenkomsten (2009/2201(INI)).</p>
    </intervention>
    <intervention id="3-479" speaker_id="4345" name="Tokia Saïfi" is_mep="True" mode="spoken" role="rapporteur">
      <p sl="fr">Mijnheer de Voorzitter, commissaris, dames en heren, het onderwerp van dit verslag heeft een debat binnen de internationale gemeenschap teweeg gebracht. De ontwikkelingslanden denken dat de ontwikkelde landen clausules inzake mensenrechten gebruiken om een verhuld soort protectionisme door te voeren. Ondertussen veroordelen ontwikkelde landen de sociale en milieudumping van de opkomende landen. Ik kies graag voor een positieve benadering door te laten zien hoe sociale en milieunormen en handelsbelangen elkaar kunnen versterken, indien alle landen zich aan dezelfde spelregels houden.</p>
      <p sl="fr">De Europese Unie moet haar invloed in het internationale handelsverkeer aanwenden om een verandering in gang te zetten. Dit zou in overeenstemming zijn met haar oprichtingsverdragen, uit hoofde waarvan de Europese Unie met name moet bijdragen aan duurzame ontwikkeling, vrije en eerlijke handel en bescherming van mensenrechten. Haar handelwijze moet naar mijn idee een multilaterale, bilaterale en unilaterale weerslag hebben.</p>
      <p sl="fr">Op multilateraal niveau moet de Europese Unie internationale organisaties aanmoedigen, met name de Wereldhandelsorganisatie, en meer rekening houden met sociale en milieunormen. Deze internationale organisaties moeten tezelfdertijd hun samenwerking uitbreiden. Daarom stel ik met name voor dat de Internationale Arbeidsorganisatie een waarnemersstatus krijgt toebedeeld in de Wereldhandelsorganisatie.</p>
      <p sl="fr">Op milieugebied ben ik van opvatting dat er prioriteit moet worden gegeven aan de toegang tot groene producten en technologieën, omdat die niet alleen bevorderlijk zijn voor nieuwe vormen van werkgelegenheidsbeleid, maar ook nieuwe groeikansen bieden voor Europese bedrijven die op dit terrein zeer goed presteren. Ook moet de instelling van een echte wereldmilieuorganisatie, die kan worden ingeschakeld in geval van milieudumping, worden overwogen.</p>
      <p sl="fr">Het bilaterale niveau is het niveau waarop de Europese Unie werkelijk het goede voorbeeld kan geven. Ik ben blij dat de nieuwe generatie vrijhandelsakkoorden een dwingende clausule inzake mensenrechten bevat, maar ik zou willen dat deze praktijk zich ook uitstrekt tot het hoofdstuk betreffende duurzame ontwikkeling.</p>
      <p sl="fr">Bovendien is het de Commissie die over dergelijke overeenkomsten onderhandelt. De Commissie behoort ervoor te zorgen dat in deze overeenkomsten een reeks sociale en milieunormen worden opgenomen die door alle handelspartners dienen te worden geëerbiedigd. Deze basisnormen kunnen van geval tot geval worden aangevuld door verdragen, naar gelang de mate van economische, sociale en milieuontwikkeling van het betrokken land. Deze geleidelijke en flexibele aanpak zal ons in staat stellen onze verschillende handelspartners rechtvaardiger te behandelen en zou voor iedereen billijker zijn. Bovenal moet het toezicht op de uitvoering van de bilaterale overeenkomsten worden versterkt. Zo stel ik voor dat er voor, tijdens en na de onderhandelingen effectbeoordelingen worden uitgevoerd en dat deze effectbeoordelingen niet alleen meer betrekking hebben op duurzame ontwikkeling, maar ook op de mensenrechten.</p>
      <p sl="fr">Tot besluit: ik heb er zeer goede hoop op dat de zaken zich op unilateraal niveau snel zullen ontwikkelen, aangezien het stelsel van algemene preferenties in de zeer nabije toekomst moet worden hervormd. Zoals u weet moet er krachtens het stelsel van algemene tariefpreferenties (SAP) een dertigtal internationale verdragen met betrekking tot mensenrechten, werkgelegenheid, milieu en goed bestuur worden geratificeerd. Deze verdragen zijn voor het grootste deel geratificeerd, maar ze worden in de praktijk slecht toegepast en het is op dat punt dat we onze inspanningen moeten richten. De Commissie moet onderzoeken instellen, of zelfs preferenties afschaffen indien er aanwijzingen zijn dat de verdragen niet worden toegepast.</p>
      <p sl="fr">Ter afsluiting nu: sommige van onze acties kunnen onmiddellijk worden ondernomen, maar de mentaliteit zal niet in één dag veranderen. De Europese Unie moet op alle niveaus stap voor stap actie ondernemen om rechtvaardigere en eerlijkere handelsbetrekkingen tot stand te brengen.</p>
    </intervention>
    <intervention id="3-480" speaker_id="96740" name="Yannick Jadot" is_mep="True" mode="spoken" role="rapporteur">
      <p sl="fr">Mijnheer de Voorzitter, commissaris, dames en heren, ik meen dat, nu de Europese Unie haar handelsbeleid na het Verdrag van Lissabon probeert te herijken en dit beleid tezelfdertijd in overeenstemming tracht te brengen met haar industriebeleid, we het moeten toejuichen dat dit Parlement tegelijkertijd debatteert over drie verslagen waarin zaken aan de orde worden gesteld die uiteindelijk binnen hetzelfde openbare en politieke debat vallen: “Wat is handel en hoe kan handel op sociale en milieukwesties en mensenrechten worden afgestemd?”</p>
      <p sl="fr">Feitelijk bevinden we ons in een permanent schizofrene situatie: overal verplaatsen bedrijven hun activiteiten, zijn sociale rechten op de tocht komen te staan, gaat het milieu steeds harder achteruit – en tegelijkertijd onderhandelen we over vrijhandelsovereenkomsten, onderhandelen we bij de Wereldhandelsorganisatie over een hele reeks maatregelen die jammer genoeg volkomen zijn losgezongen van het publieke debat waaraan burgers proberen deel te nemen.</p>
      <p sl="fr">Hoe kunnen we het publiek nog uitleggen dat een voetbal die op de Europese markt wordt gebracht en onder fatsoenlijke arbeidsomstandigheden is geproduceerd, met respect voor het milieu, en een voetbal die het resultaat is van kinderarbeid of gemaakt is in een land waar vakbonden verboden zijn – dat dit dezelfde voetbal is? Dat kunnen we ons publiek niet uitleggen; het is dus nu onze verantwoordelijkheid om milieu- en sociale vraagstukken in de handel op te nemen.</p>
      <p sl="fr">Specifieker over mijn verslag: met betrekking tot de handel is er momenteel in Europa een aantal landen waarvan de invoer van goederen de afname van hun eigen uitstoot in ruime mate compenseert. Een derde van de Europese uitstoot wordt niet in Europa voortgebracht maar hangt samen met ingevoerde producten. Het klimaatvraagstuk moet dus absoluut bij ons handelsbeleid worden betrokken.</p>
      <p sl="fr">Hoe kunnen we ons publiek uitleggen dat we op hetzelfde moment dat we een vrijhandelsovereenkomst sluiten die mogelijk ontbossing in de hand werkt, naar Cancún gaan om te onderhandelen over een overeenkomst inzake de reductie van broeikasgasemissies ten gevolge van ontbossing en bosdegradatie in ontwikkelingslanden, die bedoeld is om de niet-ontbossing in de zuidelijke landen financieel te vergoeden? Deze zaken dienen absoluut aan elkaar te worden gekoppeld.</p>
      <p sl="fr">Toen dit verslag werd opgesteld – en ik zou de schaduwrapporteurs van de diverse fracties willen bedanken – hebben we geprobeerd zo constructief mogelijk te zijn. Ik hoop dat dit uit de stemming van morgen zal blijken. We hebben geprobeerd een einde te maken aan de zwart-wit discussies. We zijn ermee opgehouden te zeggen dat de liberalisering van de handel en de strijd tegen klimaatverandering al onze Europese industrieën zullen vernietigen omdat ons dat in zekere zin niets kan schelen, aangezien de klimaatkwestie voorrang moet krijgen.</p>
      <p sl="fr">Toen we bijvoorbeeld de kwestie van de koolstoflekkages uitwerkten, hebben we geprobeerd elke keer te preciseren welke bedrijfssector in gevaar zou kunnen komen en met welke instrumenten deze sector kon worden beschermd. Hetzelfde geldt voor de wetten inzake het kader voor discussies over antidumping bij de Wereldhandelsorganisatie. Hetzelfde geldt voor de productiemethodes en -procedés. Over al deze onderwerpen hebben we geprobeerd met andere fracties voorstellen te doen waarmee vooruitgang kan worden geboekt en ik meen dat we met concrete voorstellen zijn gekomen die recht doen aan onze ambities en aan het mandaat van de Europese Commissie en dat van alle Europese instellingen.</p>
      <p sl="fr">Ik wil alleen nog een keer zeggen dat ik hoop dat morgen de coöperatieve, constructieve geest waarin wij dit verslag hebben opgesteld in de stemming tot uiting zal komen en ik wil, nogmaals, al mijn collega’s bedanken voor het verrichte werk.</p>
    </intervention>
    <intervention id="3-481" speaker_id="4318" name="Harlem Désir" is_mep="True" mode="spoken" role="rapporteur">
      <p sl="fr">Mijnheer de Voorzitter, commissaris, dames en heren, ook ik wil beginnen met het feliciteren van de collega’s van de Commissie internationale handel, en in het bijzonder de schaduwrapporteurs van de diverse fracties, voor hun samenwerking bij het opstellen van dit derde verslag over een verwant onderwerp. Dankzij deze samenwerking kunnen wij vandaag enkele vernieuwende en concrete voorstellen indienen om in het kader van de handelsbeleid van de Europese Unie de maatschappelijke verantwoordelijkheid van bedrijven te verbeteren.</p>
      <p sl="fr">Na de internationale crisis en de economische en sociale schade die deze heeft aangericht, maar ook na de discussies die de crisis heeft aangewakkerd, de verwachtingen die door de burgers zijn geuit en de politieke verwachting dat er lering uit de crisis wordt getrokken, is het onze gezamenlijke overtuiging dat het Europese handelsbeleid meer dan ooit moet bijdragen aan het verwezenlijken van de doelstelling om de globalisering te reguleren, en in het bijzonder aan onze sociale en milieudoelstellingen.</p>
      <p sl="fr">Deze regelgeving betreft de staten en hun economieën, maar duidelijk is dat de voornaamste economische spelers ondernemingen zijn, en in het bijzonder de multinationale ondernemingen: zij zijn de belangrijkste spelers in de internationale handel. Meer dan wie ook hebben zij geprofiteerd van de liberalisering van de markten, niet alleen doordat ze toegang kregen tot consumenten, maar ook doordat ze hun productie konden uitbesteden en hun bevoorradingsnetwerk konden diversifiëren, vaak door te steunen op landen met lage productiekosten en, vooral, minder strenge sociale en milieuregels.</p>
      <p sl="fr">De liberalisering van de handel ging gepaard met een grimmige concurrentie tussen landen om buitenlandse investeerders aan te trekken en met een hevigere concurrentie tussen bedrijven. Dat heeft al te vaak geleid tot ontoelaatbaar misbruik op het gebied van arbeidsomstandigheden, schending van mensenrechten en aantasting van het milieu.</p>
      <p sl="fr">Van de ramp in Bhopal, bij de dochteronderneming van een chemiemultinational in India, die duizenden slachtoffers eiste en waarbij het moederbedrijf tot op de dag van vandaag onbestraft is gebleven, tot aan het gedrag van oliemaatschappijen en mijnbouwbedrijven in Afrika, Birma en een groot aantal andere landen, waardoor hun milieu is verwoest en hun arbeiders tot slaven zijn gemaakt; en van kinderarbeid in textielfabrieken tot aan de moordaanslagen op vakbondsleden in landbouwbedrijven in Midden-Amerika – er zijn legio voorbeelden. En die zijn des te onaanvaardbaarder omdat het vaak gaat om bedrijven uit geïndustrialiseerde landen, hun dochterbedrijven of hun bevoorradingsketen, Europese ondernemingen inbegrepen.</p>
      <p sl="fr">Zo is al vele jaren geleden een discussie ontstaan en een campagne gestart, die, zo kan ik eraan toevoegen, meerdere malen in dit Parlement is gesteund met de aanneming van resoluties over de maatschappelijke en milieuverantwoordelijkheid van ondernemingen. Tot nu toe houdt het maatschappelijk verantwoord ondernemen (MVO) nog geen gelijke tred met het debat over sociale normen in handelsovereenkomsten, dat het onderwerp was van het verslag van mevrouw Saïfi. Dat is enerzijds begrijpelijk, omdat handelsakkoorden bindende juridische regels tussen staten betreffen, terwijl MVO gaat over vrijwillig aangegane verplichtingen van bedrijven, maar het is ook paradoxaal omdat MVO en de sociale en milieuclausules zich in dezelfde richting begeven, dat wil zeggen die van een globalisering die beter overeenstemt met mensenrechten, het milieu en duurzame ontwikkeling.</p>
      <p sl="fr">Wij stellen daarom voor om MVO in handelsakkoorden in te voeren, om concreet een clausule over de maatschappelijke verantwoordelijkheid van ondernemingen in de hoofdstukken over duurzame ontwikkeling op te nemen, in het bijzonder vrijhandelsakkoorden, met een aantal duidelijke en verifieerbare verplichtingen van de bedrijven. In de eerste plaats moeten de Europese Unie en haar partners zich er wederzijds toe verbinden om bedrijven aan te moedigen MVO-verplichtingen aan te gaan en deze te verifiëren: er moeten contactpunten komen, niet alleen om gegevens beschikbaar te maken, maar ook om klachten van vakbonden en het maatschappelijk middenveld te kunnen ontvangen; ondernemingen moeten worden verplicht hun balansen regelmatig openbaar te maken; er moet een verplichting tot rapportage komen en bedrijven dienen voortvarendheid te tonen bij het nemen van preventieve maatregelen.</p>
      <p sl="fr">Tot slot stellen wij voor dat indien men in gebreke blijft, indien de aangegane MVO-verplichtingen ernstig worden geschonden, maar ook wanneer sociale en milieurechten worden geschonden, er mechanismen moeten zijn die …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-482" speaker_id="2323" name="De Voorzitter" is_mep="True" mode="spoken">
      <p sl="nl">Ik vraag u allen om begrip, maar sommige dingen mogen gewoon niet gebeuren. U hebt vier minuten spreektijd. Ondanks mijn interruptie bent u meer dan vierenhalve minuut aan het woord geweest. Ik trek een globale grens voor elk lid van dit Parlement. Ik probeer zo eerlijk mogelijk te zijn, maar halverwege uw betoog zei u: “Ik houd de tijd in de gaten”. Als we levendiger debatten willen voeren, betekent dit niet per se dat we onze betogen sneller moeten voorlezen. U moet niet alleen aan de Franse kiezer denken – en dit geldt voor alle leden: houd niet alleen rekening met uw eigen achterban – omdat alle burgers van de Europese Unie via de website kunnen luisteren naar de vertolking van betogen. Als de tolken het niet kunnen bijbenen, begrijpen mensen elders in Europa niet waar u het over hebt omdat u te snel praatte. Daarom moet iedereen zich aan zijn spreektijd houden en mag hij andere sprekers niet in de rede vallen, omdat deze tijd uiteindelijk wordt afgetrokken van de “catch-the-eye”-procedure.</p>
    </intervention>
    <intervention id="3-483" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Mijnheer de Voorzitter, dit is de tweede keer dat ik hier aanwezig ben en meemaak dat de Voorzitter een van de sprekers onderbreekt omdat er te snel wordt gesproken.</p>
      <p sl="en">Ik weet niet hoe vaak u zelf een gehoor toespreekt, maar u zou moeten begrijpen dat door een dergelijke onderbreking de toespraak volledig wordt verpest.</p>
      <p sl="en">Ik ben het toevallig volledig oneens met de heer Désir, maar de tolken zijn betaalde werknemers en als ze het niet kunnen bijhouden, is dat hun probleem. Het is niet aan de Voorzitter om mensen te onderbreken zoals u net hebt gedaan.</p>
    </intervention>
    <intervention id="3-484" speaker_id="2323" name="De Voorzitter" is_mep="True" mode="spoken">
      <p sl="nl">Het is wel degelijk mijn taak om sprekers te onderbreken. Je kunt een sprinter op de honderd meter één miljoen euro geven als hij de honderd meter in tien seconden haalt. Maar als je hem honderd miljoen euro geeft, loopt hij dezelfde afstand echt niet in vijf seconden. Ik moet leden onderbreken als ze te snel praten. Ik ben al dertien jaar lid van dit Parlement, en ik weet maar al te goed dat de tolken wanneer ze het niet meer kunnen bijbenen op een knop drukken, waardoor op mijn bureau een lampje gaat branden. Kom gerust kijken. Er staat ‘slow down’ op. Ik heb dit eerder meegemaakt in de commissies. Op een bepaald moment zeggen de tolken dat zij ermee ophouden. Als een Parlementslid vervolgens hierover zijn beklag doet, komt alles plat te liggen en kan de spreker niet doorgaan met zijn betoog.</p>
      <a text="(Rumoer)"/>
      <p sl="nl">Mevrouw Berès, ik doe wat u ook in uw commissie doet, namelijk uitleggen hoe een en ander in zijn werk gaat wanneer een beroep wordt gedaan op het Reglement.</p>
      <a text="(Rumoer)"/>
      <p sl="nl">Dit is precies hetzelfde.</p>
    </intervention>
    <intervention id="3-485" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie. – Mijnheer de Voorzitter, ik kan u verzekeren dat als ik ooit honderd meter zou hardlopen, ik er minimaal vijftien seconden over zou doen, dus bij mij geen grote problemen, in ieder geval wat dit betreft.</p>
      <p sl="en">Ten eerste wil ik de rapporteurs en de Commissie internationale handel bedanken voor deze verslagen, die belangrijke onderwerpen aan de orde stellen met betrekking tot de bijdrage van het handelsbeleid van de Europese Unie aan het realiseren van een aantal fundamentele doelstellingen van het overheidsbeleid: eerbiediging van de mensenrechten, het streven naar economische welvaart en sociale rechtvaardigheid, het bereiken van duurzame groei en respect voor het milieu en het klimaatsysteem in het bijzonder.</p>
      <p sl="en">U zult begrijpen dat ik in de korte tijd die me vandaag ter beschikking staat niet kan ingaan op de details van elk onderwerp, maar ik zou graag enkele algemene opmerkingen willen maken.</p>
      <p sl="en">De drie verslagen komen op veel punten overeen. Ze gaan allemaal in op politieke coherentie en, meer in het bijzonder, de behoefte aan uitvoering van het handelsbeleid binnen het kader van de algemene doelstellingen van de EU, met name haar economische, sociale en milieudoelstellingen. Ik steun volledig de doelstelling om alle instrumenten die ons ter beschikking staan te gebruiken om deze doelstellingen te bereiken. Tegelijkertijd moet worden benadrukt dat doeltreffend optreden gebaseerd moet zijn op de instrumenten die het meest geschikt zijn als benadering voor iedere kwestie afzonderlijk.</p>
      <p sl="en">Ik zie het handelsbeleid als een van de belangrijkste factoren voor het bevorderen en waarborgen van het sociale model van de Europese Unie, van de waarden en de beginselen ervan, en ik ben me ervan bewust dat de verwachtingen in dit verband hooggespannen zijn. We moeten echter in het oog houden dat niet alle problemen noodzakelijkerwijs door middel van het handelsbeleid opgelost kunnen worden. We moeten ons ook realiseren dat het bereiken van een evenwicht tussen verschillende belangen centraal staat binnen elk politiek handelen. Met andere woorden, er zullen altijd keuzes gemaakt moeten worden.</p>
      <p sl="en">Ook de uitdagingen kunnen variëren, afhankelijk van de vraag of we kijken naar autonome instrumenten zoals het stelsel van algemene preferenties (SAP), bilaterale overeenkomsten of multilaterale overeenkomsten. Het door mevrouw Saïfi opgestelde verslag over mensenrechten, sociale normen en milieunormen in handelsovereenkomsten erkent dat elk van deze dimensies andere mogelijkheden biedt.</p>
      <p sl="en">In het algemeen heeft internationale samenwerking het potentieel om meer doeltreffende actie op gang te brengen. Anderzijds moet het wel van beide kanten komen. We moeten rekening houden met wat acceptabel is voor onze handelspartners – en tegen welke prijs.</p>
      <p sl="en">Met name wanneer het gaat om de internationale context, kan het heel lastig zijn om consensus te bereiken. De EU heeft een algemeen belang bij de verbetering van internationale governance, mede door middel van een grotere mate van samenhang tussen activiteiten binnen verschillende fora: de Wereldhandelsorganisatie, de Internationale Arbeidsorganisatie, de internationale klimaatonderhandelingen, enz.</p>
      <p sl="en">De drie verslagen zetten in dit verband verschillende mogelijke richtingen uiteen. We moeten pragmatisch zijn en in staat zijn een onderscheid te maken tussen de praktische stappen met een grote kans van slagen op de korte termijn en de stappen die meer kans hebben om een effect te hebben binnen de langetermijndoelstellingen. We moeten onszelf de ruimte geven om vooruit te denken en in het groot te denken. Anderzijds wil de Commissie dat ons handelsbeleid en ons optreden binnen handelsorganen invloed heeft en tot resultaten leidt.</p>
      <p sl="en">Dit geldt ook voor onze bilaterale overeenkomsten. De bepalingen in onze vrijhandelsovereenkomsten zijn niet slechts bedoeld als goede bedoelingen. Ze moeten ‘uitvoerbaar' zijn.</p>
      <p sl="en">Wat betreft het door de heer Jadot opgestelde verslag over klimaatverandering zou ik willen benadrukken dat we zeker moeten stellen dat de opties inderdaad het risico van koolstoflekkage doeltreffend kunnen beperken en dat ze tegen redelijke kosten toegepast kunnen worden. We weten bijvoorbeeld allemaal dat opties zoals grensmaatregelen een aantal vragen opwerpen: hoe te meten, hoe te bewaken en dergelijke. De realiteit is dat we met omzichtigheid moeten handelen en alle relevante kwesties moeten analyseren alvorens tot conclusies te komen. Dat gezegd zijnde, moet de EU in ieder geval doorgaan met het overwegen van alle haalbare opties.</p>
      <p sl="en">Wat betreft het verslag van de heer Désir over maatschappelijk verantwoord ondernemen, wil ik de aandacht vestigen op de verklaring dat “eventuele initiatieven van de zijde van de Commissie zich moeten concentreren op ondersteuning in plaats van regulering van MVO-activiteiten”. De grens tussen ondersteuning, regulering en handhaving is echter dun, en die grens is door de rapporteur weliswaar zeer kundig onderzocht, maar brengt een groot aantal politieke en praktische overwegingen met zich mee. Inderdaad, maatschappelijk verantwoord ondernemen (MVO) kan geen staten vervangen of staten ontslaan van de verantwoordelijkheid voor de handhaving van hun wetten, net zoals staatsorganen er niet zijn om bedrijfsbeleid als zodanig te handhaven. Het is in dit verband nuttig om op te merken dat veel van deze onderwerpen in overweging worden genomen in het kader van de bijwerking van de OESO-richtsnoeren voor multinationale ondernemingen die in 2011 zal worden aangenomen. Dit is een voorbeeld van het nuttige werk dat wordt verricht en waar we actief bij betrokken zijn.</p>
      <p sl="en">De verslagen die we vandaag bespreken, bevatten zeer specifieke oriëntaties op mogelijke trajecten om de reikwijdte, doeltreffendheid, consistentie en transparantie van ons handelen te vergroten met betrekking tot sociale en milieubepalingen in vrijhandelsovereenkomsten, met inbegrip van bepalingen inzake MVO-kwesties of klimaatverandering. Uiteraard zal de Commissie doorgaan met het overwegen van deze oriëntaties. Aansluitend op de waarschuwingen die ik reeds in detail uiteen heb gezet, moet u rekening houden met belangrijke voorbehouden met betrekking tot verschillende punten, alsmede met volmondige steun voor andere punten.</p>
      <p sl="en">We zullen nog veel kansen krijgen, bijvoorbeeld tijdens de herziening van het SAP, om in de komende maanden of jaren nader over deze onderwerpen te debatteren, mede in de context van aanstaande wetgevings- of goedkeuringsprocedures. De Europese Commissie is bereid om, samen met het Europees Parlement, passende, doeltreffende en werkbare middelen te onderzoeken om te waarborgen dat de kwesties die voor de samenleving van belang zijn correct worden weerspiegeld in het handelsbeleid. Het leidende principe moet zorgvuldige, analytische beleidsvorming zijn op basis van toekomstgerichte doelstellingen maar ook op basis van realistische verwachtingen.</p>
    </intervention>
    <intervention id="3-486" speaker_id="1403" name="David Martin" is_mep="True" mode="spoken">
      <p sl="en">rapporteur voor advies van de Commissie buitenlandse zaken. – Mijnheer de Voorzitter, moet het handelsbeleid van Europa simpelweg gaan over het behalen van het grootst mogelijke economische voordeel of moet het worden gebruikt om onze bredere doelstellingen een basis te geven en te bevorderen: duurzaam milieubeleid, bestrijding van de klimaatverandering, ons sociaal model, de bevordering van de mensenrechten en democratische waarden? De drie voorgaande sprekers, de drie rapporteurs, hebben allen bevestigd dat het antwoord daarop bevestigend is, en ook de commissaris is die mening toegedaan, wat mij zeer verheugt. Inderdaad, in het kader van al onze activiteiten nemen we mensenrechten, milieubescherming en arbeidsnormen op in onze bilaterale handelsovereenkomsten. De vraag is echter: doen we dit op een manier die ons in staat stelt te waarborgen dat deze normen op de juiste manier worden toegepast en nageleefd?</p>
      <p sl="en">De Subcommissie mensenrechten van dit Parlement heeft ernstige twijfels over onze doeltreffendheid tot dusver. Voor eventuele toekomstige vrijhandelsovereenkomsten zouden we willen garanderen dat, voordat enige overeenkomst wordt getekend, een vrijhandelsovereenkomst wordt onderworpen aan een effectbeoordeling inzake mensenrechten om te waarborgen dat de overeenkomst niet alleen economische voordelen oplevert, maar dat de mensenrechten er door een dergelijke overeenkomst op vooruitgaan.</p>
      <p sl="en">Wij zijn van mening dat het systeem voor het opschorten van vrijhandelsovereenkomsten wegens schending van de mensenrechten transparanter en toegankelijker moet worden gemaakt en ik erken het feit dat de heer De Gucht in de vrijhandelsovereenkomst met Korea begonnen is om die richting in te slaan.</p>
      <p sl="en">Wij zijn ook van mening dat in verband met de SAP Plus-regeling begunstigden onderworpen moeten worden aan een consistente en eerlijkere toetsing om te garanderen dat hun toepassing van milieu-, sociale en menselijke normen op een hoog niveau en consistent blijft.</p>
      <p sl="en">Mevrouw Saïfi, de heer Désir en de heer Jadot hebben alle drie zeer duidelijk gemaakt dat handel niet moeten worden beschouwd als een doel op zich, maar onderdeel moet zijn van een bredere, wereldwijde strategie voor de bevordering van een meer rechtvaardige, veilige en gezonde planeet.</p>
    </intervention>
    <intervention id="3-487" speaker_id="28280" name="Filip Kaczmarek" is_mep="True" mode="spoken">
      <p sl="pl">rapporteur voor advies van de Commissie ontwikkelingssamenwerking . – Mijnheer de Voorzitter, ik ben verheugd dat de heer De Gucht, de heer Désir en mevrouw Saïfi zo goed begrijpen, dat vergaande harmonisatie van de normen, inclusief mensenrechten, sociale normen en milieunormen, noodzakelijk is om voor iedereen gelijke handelsvoorwaarden te creëren. De normen zijn niet alleen buitengewoon belangrijk voor de wereldhandel, maar ook voor ontwikkelingssamenwerking, en ze zijn zelfs nog belangrijker voor het streven naar de waarden die wij fundamentele waarden noemen.</p>
      <p sl="pl">De Commissie ontwikkelingssamenwerking heeft een aantal kanttekeningen geplaatst bij het verslag van mevrouw Saïfi. Wij betreuren het bijvoorbeeld dat het in de Europese Unie nog steeds ontbreekt aan een holistische benadering van de manier waarop ondernemingen de mensenrechten eerbiedigen, wat bepaalde staten en bedrijven de mogelijkheid geeft ze te omzeilen. Wij dringen erop aan om de eerbiediging van de fundamentele arbeidsnormen van de Internationale Arbeidsorganisatie als voorwaarde te stellen bij het aangaan van handelsovereenkomsten.</p>
    </intervention>
    <intervention id="3-488" speaker_id="96745" name="Catherine Grèze" is_mep="True" mode="spoken">
      <p sl="fr">rapporteur voor advies van de Commissie ontwikkelingssamenwerking . − Mijnheer de Voorzitter, in de eerste plaats zou ik, als u mij toestaat, namens de Commissie ontwikkelingssamenwerking enkele bepalende ideeën andermaal voor het voetlicht willen brengen.</p>
      <p sl="fr">Ik wil er nogmaals op wijzen dat wat de klimaatverandering betreft, de meest kwetsbare bevolkingsgroepen, en met name de autochtone, worden getroffen en dat hun deelname aan de uitwerking van dit beleid, met name op handelsgebied, dus van essentieel belang is.</p>
      <p sl="fr">Ik hecht er tevens aan te herhalen dat het beleid van de Europese Unie op handelsgebied moet samenhangen met de bestrijding van de klimaatverandering en armoede. Wij verzoeken om opname van milieuclausules in alle handelsovereenkomsten van de EU en de Wereldhandelsorganisatie, om herziening van de mechanismen voor schone ontwikkeling, om een reële overdracht van technologieën en om bestrijding van biopiraterij.</p>
      <p sl="fr">Tot slot, maar niet in de laatste plaats: aangezien 20 procent van de uitstoot is toe te schrijven aan vervoer, moeten we streven naar korte afzetkanalen, in de eerste plaats in de landbouw, wat zal leiden tot nieuwe banen, zowel in onze eigen landen als in de ontwikkelingslanden, en tot een vermindering van onze uitstoot.</p>
    </intervention>
    <intervention id="3-489" speaker_id="1985" name="Pervenche Berès" is_mep="True" mode="spoken">
      <p sl="fr">rapporteur voor advies van de Commissie werkgelegenheid en sociale zaken . − Mijnheer de Voorzitter, commissaris, de Commissie werkgelegenheid en sociale zaken sluit zich aan bij de redenering in het verslag dat onze collega Harlem Désir van de Commissie internationale handel heeft opgesteld. Net als elders, is in onze commissie een van de meest besproken onderwerpen de vraag waartoe maatschappelijk verantwoordelijk ondernemen dient. Is dit een doel op zichzelf, of moet maatschappelijk verantwoord ondernemen leiden tot wetgeving zodra veel ondernemingen dit concept toepassen? Dit debat is nog niet beslecht; het noodt ons tot voortgaande bezinning op het ondernemingsbeleid en het in overeenstemming brengen van beide discussies.</p>
      <p sl="fr">In de Commissie werkgelegenheid en sociale zaken zijn wij van mening dat deze maatschappelijke verantwoordelijkheid van essentieel belang is wanneer wij aan de hand van de handelsovereenkomsten willen strijden tegen belastingfraude en zwartwerken. Ook menen wij dat onder de belanghebbenden die onontbeerlijk zijn voor de bevordering van deze maatschappelijke verantwoordelijkheid van bedrijven, volledige betrokkenheid van vakbonden, sociale dialoog en Europese ondernemingsraden is vereist, omdat zij een essentiële bijdrage leveren. Daarnaast zijn wij van mening dat om deze instrumenten volledig te benutten, de Mensenrechtenraad van de Verenigde Naties in het kader van zijn initiatief ‘Beschermen, respecteren en herstellen’, een cruciale rol heeft te spelen, die moet worden gebruikt.</p>
      <p sl="fr">Wij vinden ook dat de maatschappelijk verantwoord ondernemen een concurrentie-instrument is dat moet worden verkend. Maar wanneer, nogmaals, een consensus is bereikt, wanneer maatschappelijk verantwoord ondernemen is gedefinieerd aan de hand van normen die uiteindelijk algemeen worden aanvaard, moet het kunnen slagen zonder in de plaats te komen van arbeidsregelgeving of collectieve overeenkomsten.</p>
      <p sl="fr">Tot besluit menen wij dat de maatschappelijk verantwoordelijk ondernemen, ook wat handelsovereenkomsten betreft, dynamisch moet zijn en zich moet aanpassen aan nieuw te bestrijken terreinen.</p>
    </intervention>
    <intervention id="3-490" speaker_id="2073" name="Richard Howitt" is_mep="True" mode="spoken">
      <p sl="en">rapporteur voor advies van de Commissie werkgelegenheid en sociale zaken. – Mijnheer de Voorzitter, als rapporteur inzake maatschappelijk verantwoord ondernemen (MVO) gedurende drie parlementaire termijnen verwelkom ik ten zeerste het initiatiefverslag van mijn collega, de heer Désir, over handel en MVO.</p>
      <p sl="en">Bedrijven zeggen vaak dat ze MVO volledig moeten integreren, en dit initiatiefverslag stelt dat dit in het overheidsbeleid ook moet gebeuren. Ik hoop van harte dat de commissaris, de heer De Gucht, de aanbevelingen uit het verslag zal laten terugkomen in de nieuwe mededeling over handelsbeleid.</p>
      <p sl="en">In de afgelopen jaren ben ik in mijn eigen werk steeds meer bezig geweest met het vertegenwoordigen van Europese belangen bij de bevordering van wereldwijde MVO-mechanismen. Derhalve steun ik volmondig, als voorstander van de OESO-richtsnoeren – naar mijn mening de leidende internationale MVO-norm, die ook door regeringen is ondertekend – paragraaf 25, waarin wordt voorgesteld dat de richtsnoeren in toekomstige EU-handelsovereenkomsten expliciet worden geciteerd.</p>
      <p sl="en">Krachtens deze richtsnoeren beheert de Commissie officieel nationale contactpunten en ik hoop dat deze verplichting ook opnieuw zal worden beoordeeld.</p>
      <p sl="en">Als overlegpartner van professor John Ruggie met betrekking tot het bedrijfsleven en mensenrechten steun ik de eis in overweging Q van het verslag dat bedrijven ‘due diligence’ moeten toepassen en feliciteer ik het eerdere Zweedse voorzitterschap voor het opnemen van de aanbevelingen van de speciale vertegenwoordiger van de VN in de conclusies van de Raad.</p>
      <p sl="en">De commissaris zou, wanneer de Commissie haar nieuwe bevoegdheid inzake investeringen ontwikkelt, met name de hevige kritiek van professor Ruggie op het verzuim van de overheid om overwegingen op het gebied van de mensenrechten te respecteren moeten lezen.</p>
      <p sl="en">Als lid van het adviescomité van het Global Reporting Initiative kan ik de doelstelling van transparantie in paragraaf 15 steunen, maar vraag ik tevens dat de aanstaande openbare raadpleging door de Commissie over niet-financiële openbaarmaking veel meer in de richting gaat van geïntegreerde rapportage door bedrijven over de impact van hun beleid op financieel, sociaal en milieugebied en op het gebied van de mensenrechten.</p>
    </intervention>
    <intervention id="3-491" speaker_id="2323" name="De Voorzitter" is_mep="True" mode="spoken">
      <p sl="nl">Ik wil u hier nogmaals op attent maken. Ditmaal heb ik ervan afgezien het lid kort voor het einde van zijn spreektijd te onderbreken. Zodra hij echter was uitgesproken, zeiden de tolken: ‘Hij praat echt te snel. Het spijt ons.’ Ik verzoek de Parlementsleden om een normale spreeksnelheid aan te houden.</p>
    </intervention>
    <intervention id="3-492" speaker_id="28219" name="Daniel Caspary" is_mep="True" mode="spoken">
      <p sl="de">namens de PPE-Fractie. – Mijnheer de Voorzitter, geachte heer Wieland, geachte collega's, ik feliciteer alle drie de rapporteurs uitdrukkelijk met hun verslagen. Volgens mij waren de beraadslagingen over deze drie verslagen ook een zeer goed voorbeeld van de manier waarop we in het Parlement op zulke belangrijke punten tot een gemeenschappelijk standpunt kunnen komen.</p>
      <p sl="de">Ik zou me op één aspect willen concentreren. Ik heb de indruk dat we in deze verslagen terdege ingaan op de bijdrage die het handelsbeleid kan leveren aan de drie beleidsterreinen waar de verslagen betrekking op hebben. Bij collega Désir, waar het om de bedrijven gaat, bij collega Saïfi, waar mensenrechten en milieunormen de invalshoek vormen, bij collega Jadot, waar het om het klimaatbeleid gaat – overal gaan we zeer zorgvuldig na welke bijdrage het handelsbeleid aan deze beleidsterreinen zou kunnen leveren. Maar ik vraag mij wel vaak af wat er nu uit deze afzonderlijke beleidsterreinen zelf voortkomt en of we, kortom, de beleidsmakers op deze terreinen wel voldoende op hun verantwoordelijkheid aanspreken.</p>
      <p sl="de">Laat er geen misverstand over bestaan: ik denk dat we het over de koers eens zijn. Alleen ben ik soms bang dat we te veel van het handelsbeleid vergen als het steeds vaker voorkomt dat beleidsmakers op andere terreinen hun huiswerk niet doen en als men er bijvoorbeeld in het klimaat- en milieubeleid niet in slaagt om op de conferentie van Kopenhagen een oplossing te vinden. Als het daar niet lukt, is het werkelijk te veel gevraagd om van het handelsbeleid te verwachten dat het de steken die men daar heeft laten vallen ongedaan zou kunnen maken.</p>
      <p sl="de">Ik zou het bijzonder op prijs stellen als we ons ook hier in het Parlement de komende weken en maanden grondig konden bezighouden met de vraag wat de andere beleidsterreinen op hun beurt aan het handelsbeleid zouden kunnen bijdragen. Vandaar mijn wens om het voortaan te kunnen hebben over "handel en …" en niet steeds over "van alles en nog wat en ook handel".</p>
    </intervention>
    <intervention id="3-493" speaker_id="97009" name="Kriton Arsenis" is_mep="True" mode="spoken">
      <p sl="el">namens de S&amp;D-Fractie. – Mijnheer de Voorzitter, mijnheer de commissaris, ik weet zeker dat uw diensten u heel vaak uitleggen dat bepaalde maatregelen, maatregelen die noodzakelijk zijn tegen de klimaatverandering, niet genomen en toegepast kunnen worden.</p>
      <p sl="el">De dreiging die van de klimaatverandering uitgaat is echter enorm, zo enorm dat we ons niet moeten afvragen wát we gaan toepassen maar of we überhaupt in staat zijn een manier te vinden om dit verschijnsel te bestrijden, of we in staat zijn een manier te vinden om de daarvoor noodzakelijke maatregelen te treffen.</p>
      <p sl="el">Een oplossing waarover momenteel in verband met de bijdrage van de handel aan de klimaatverandering wordt gesproken, zijn de zogenaamde fiscale aanpassingen aan de grens, dat wil zeggen belastingen op importen uit landen die tegen de klimaatverandering niet dezelfde maatregelen nemen als wij.</p>
      <p sl="el">Ook moeten we onderzoeken welke maatregelen we kunnen nemen om de handel van bepaalde goederen tegen te gaan. Water is bijvoorbeeld een lokale bron, maar er zijn landen – Frankrijk bijvoorbeeld, of België – die momenteel zowel tot de grootste Europese importeurs als tot de grootste exporteurs van water behoren.</p>
    </intervention>
    <intervention id="3-494" speaker_id="38613" name="Metin Kazak" is_mep="True" mode="spoken">
      <p sl="bg">namens de ALDE-Fractie. – Mijnheer de Voorzitter, commissaris, dames en heren, allereerst wil ik graag de drie rapporteurs, mevrouw Saïfi, de heer Désir en de heer Jadot, bedanken voor het uitstekende werk dat zij hebben verricht aan hun verslagen. Ik ben het eens met de oproep om wettelijk bindende bepalingen over mensenrechtennormen in internationale handelsovereenkomsten op te nemen en steun het voorstel om meer aandacht te besteden aan de tenuitvoerlegging ervan.</p>
      <p sl="bg">Ik wil met name de aandacht vestigen op de naleving van arbeidswetgeving, vooral voor vrouwen en kinderen, in de landen waarmee de Europese Unie handel voert. Zowel het SAP (stelsel van algemene tariefpreferenties) als SAP+ zijn efficiënte instrumenten om partnerlanden aan te sporen democratische waarden te bevorderen. Er moet echter een nauwer verband komen tussen mensenrechtenbepalingen en SAP+. Tevens moet er meer coördinatie plaatsvinden tussen de Wereldhandelsorganisatie enerzijds en de Hoge Commissaris voor de mensenrechten van de VN en de Internationale Arbeidsorganisatie (ILO) anderzijds. Daarom ben ik van mening dat de ILO in de Wereldhandelsorganisatie de status van officieel waarnemer moet worden toegekend.</p>
      <p sl="bg">Tenslotte moeten wij, als vertegenwoordigers van de Europese burgers en overeenkomstig de nieuwe bevoegdheden van het Europees Parlement uit hoofde van het Verdrag van Lissabon, uitgebreid worden geïnformeerd over internationale onderhandelingen over handelsakkoorden.</p>
      <p sl="bg">Met betrekking tot het verslag van Yannick Jadot moeten we ‘groene’ handel uiteraard bevorderen. We moeten echter wel zeer voorzichtig zijn bij het bepalen welke goederen ‘groen’ zijn. Bovendien moeten we meer nadruk leggen op het bevorderen van milieuvriendelijke hernieuwbare energiebronnen, in plaats van fossiele brandstoffen te subsidiëren.</p>
      <p sl="bg">Een ander belangrijk punt van het verslag, waar ik het mee eens ben, is het bepalen van een eerlijke milieuprijs, in overeenstemming met wereldwijde normen op het gebied van klimaatbescherming. Aangezien het er niet naar uit ziet dat we in de nabije toekomst een multilateraal klimaatakkoord zullen bereiken, is het van belang op Europees niveau te werken aan de ontwikkeling van een mechanisme om de CO2 -emissies te beperken. Ik denk dat zowel biobrandstoffen als biomassa moeten worden opgenomen in de verplichte duurzaamheidscriteria, gezien de tegenstrijdige gevolgen die zij hebben voor het milieu.</p>
      <p sl="bg">Ik wil de overige leden nogmaals bedanken en ik hoop dat deze verslagen echt een belangrijke impact zullen hebben op internationaal overleg over handelsakkoorden.</p>
    </intervention>
    <intervention id="3-495" speaker_id="102931" name="Keith Taylor" is_mep="True" mode="spoken">
      <p sl="en">namens de Verts/ALE-Fractie. – Mijnheer de Voorzitter, ik was namens de Fractie De Groenen/Vrije Europese Alliantie schaduwrapporteur voor zowel het verslag-Saïfi als het verslag-Désir. Wij verwelkomen deze verslagen als belangrijke stappen voorwaarts op weg naar en betere waarborging van de mensenrechten en sociale en milieunormen in de landen die onze handelspartners zijn.</p>
      <p sl="en">Indien deze landen hun producten willen verkopen op de lucratieve EU-markten, moeten we ze aanmoedigen om fatsoenlijke en duurzame normen in eigen land in te voeren. Verbetering waarborgen door verplichte clausules en vereisten in handelsovereenkomsten op te nemen is een manier om dit te bereiken.</p>
      <p sl="en">Mevrouw Saïfi, die uitstekend werk heeft verricht als rapporteur, bespreekt op constructieve wijze de verschillende niveaus en aspecten van de mensenrechten en milieu- en sociale normen. We zijn het eens met haar suggestie om een mondiale milieuorganisatie op te richten en de status van de IAO te versterken. We waren verheugd over het hoofdstuk over duurzame ontwikkeling in vrijhandelsovereenkomsten, maar hadden graag gezien dat deze normen bindend waren in plaats van vrijwillig. Op vergelijkbare wijze moeten de SAP-regelingen echt tanden krijgen en handhaafbaar zijn.</p>
      <p sl="en">We konden het echter niet met de rapporteur eens zijn dat de mensenrechtenclausule in de vrijhandelsovereenkomst met Colombia bevredigend was. In feite vonden we het een betekenisloze, formuleachtige mensenrechtenclausule die een farce maakt van de aspiraties van dit Parlement in dit opzicht.</p>
      <p sl="en">Wat betreft het door de heer Désir opgestelde verslag zijn wij het volledig met hem eens wanneer hij de transnationale ondernemingen noemt als een bron van negatieve effecten op het milieu en onze sociale normen. Zij hebben geprofiteerd van de liberalisering van de handel en hebben goedkope arbeid geëxploiteerd – en maar al te vaak ook goedkope materialen – maar hebben verzuimd om de welvaart die ze op kosten van anderen hebben gecreëerd adequaat te herverdelen.</p>
      <p sl="en">We zijn erin geslaagd om beide verslagen te amenderen en zullen ze beide steunen bij de stemming. Tot slot zou ik nog snel willen benadrukken dat we meer moeten doen om te specificeren aan welke mensenrechten en sociale verantwoordelijkheden we prioriteit geven. Dit moeten we doen door middel van verplichte vereisten, en we moeten ons niet verlaten op vrijwillige gedragscodes.</p>
    </intervention>
    <intervention id="3-496" speaker_id="96809" name="Peter van Dalen" is_mep="True" mode="spoken">
      <p sl="nl">namens de ECR-Fractie . – Collega Saïfi heeft een goed verslag geschreven. De zorg voor onze naasten in andere landen, in het bijzonder in ontwikkelingslanden, mag nooit ten koste gaan van pure handelsbelangen. Ik denk hierbij ook aan landen waar christenen en andere religieuze minderheden om hun geloof worden vervolgd. De EU heeft handelsrelaties met bijvoorbeeld Pakistan. We willen dat land nu extra handelsvoordelen geven om het er na de overstromingen weer bovenop te helpen. Laten we de handelsrelaties gebruiken om de geloofsvervolging en de blasfemiewetgeving in Pakistan aan de kaak te stellen. Ook noem ik hier de onderhandelingen tussen de Europese Unie en India. Europa moet niet toegeven aan de Indiase druk om niet-handelsonderwerpen buiten de nieuwe handelsovereenkomst te laten. Je kunt mensenrechten en kinderarbeid niet los zien van handel en investeringen. Ik doe een beroep op de Commissie en de collega's hierover een stevig standpunt in te nemen, conform de EP-resolutie van maart 2009.</p>
    </intervention>
    <intervention id="3-497" speaker_id="96646" name="Helmut Scholz" is_mep="True" mode="spoken">
      <p sl="de">namens de GUE/NGL-Fractie. – Mijnheer de Voorzitter, commissaris De Gucht, geachte collega's, het is niet voor niets dat we alle drie deze verslagen in hetzelfde debat bespreken. Ik dank de drie rapporteurs zeer voor het uitstekende werk dat zij geleverd hebben. Stuk voor stuk geven ze uiting aan de breed gedeelde wens van het Parlement om het handelsbeleid van de EU in groter verband te bespreken.</p>
      <p sl="de">De tijden van de harde, eenzijdige exportbevordering zouden achter ons moeten liggen. Het debat van vandaag vindt dan ook op een zeer passend tijdstip plaats, omdat hierin met tal van voorstellen en overwegingen, maar ook met concrete projecten, gereageerd wordt op de door de commissaris gepresenteerde handelsstrategie.</p>
      <p sl="de">Klimaatbescherming, milieubescherming, bescherming van de menselijke waardigheid en de wereldwijde armoedebestrijding worden de mensheid tot gemeenschappelijke taak gesteld. De traditionele handelsbelangen zijn aan deze doelen ondergeschikt. En een waarlijk modern handelsbeleid dient deze doelen tot een integraal onderdeel van het takenpakket te maken.</p>
      <p sl="de">Groeiend welzijn, zoals gemeten aan de ‘human development index’, en respect voor het rechtsstaatbeginsel zijn een rechtstreeks belang van de Europese economie en daarmee stelt u het Europese bedrijfsleven ook in staat om succesvolle verbindingen met andere economieën aan te gaan. De MVO-gedachte geeft zich daar gedeeltelijk rekenschap van, maar zonder wettelijk kader laat zich dit niet in praktijk brengen.</p>
      <p sl="de">Ik zal er geen geheim van maken dat mijn fractie op een aantal punten die de drie verslagen ter sprake brengen graag nog verder gegaan zou zijn. Natuurlijk zien we graag dat ondernemingen uit eigen beweging hun maatschappelijke verantwoordelijkheid nemen, maar toch ondervinden dagelijks overal ter wereld duizenden mensen aan den lijve dat hun rechten in het leven van alledag niet meer zijn dan een vodje papier. Vooral bij onderaannemers en toeleveringsbedrijven heersen vaak schandalige toestanden, zoals films over kinderarbeid op cacaoplantages maar weer eens bewijzen.</p>
      <p sl="de">Een duurzame, ononderbroken energie- en grondstoffenvoorziening, zoals u, mijnheer de commissaris, het in uw strategie omschrijft, vraagt van ons om werk te maken van deze aspecten uit de drie verslagen.</p>
    </intervention>
    <intervention id="3-498" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">namens de EFD-Fractie . – Mijnheer de Voorzitter, handel leidt tot wederzijdse voorspoed en ik leg de nadruk op het woord ‘wederzijds’. Daaruit vloeit voort dat handelsbeleid bijna nooit moet worden belast met een politieke agenda.</p>
      <p sl="en">Op persoonlijk vlak heb ik groot respect voor de rapporteurs van deze drie verslagen, maar de onderliggende filosofie daarvan is bij een groot aantal verkiezingen naar voren gebracht en meestal weggestemd.</p>
      <p sl="en">Wat we zien is een poging het handelsbeleid van de Europese Unie – waaraan het Verenigd Koninkrijk op dit moment helaas is gebonden – te manipuleren om zo tersluiks een grotendeels socialistische agenda door te voeren die consequent is verworpen.</p>
      <p sl="en">Op politiek niveau zijn de machinaties van de rapporteurs tamelijk indrukwekkend. Maar als democraat moet ik nee zeggen en daarom zullen wij morgen tegenstemmen.</p>
    </intervention>
    <intervention id="3-499" speaker_id="96905" name="Laurence J.A.J. Stassen" is_mep="True" mode="spoken">
      <p sl="nl">Voorzitter, de oorzaken en gevolgen van de klimaatverandering zijn gebaseerd op een theorie, maar het lijkt meer weg te hebben van een religieuze overtuiging. Desalniettemin wordt alles ondergeschikt gemaakt aan deze religie, zoals valt te lezen in dit verslag met betrekking tot internationale handel. Er wordt zelfs een ware klimaatdiplomatie geopperd, oftewel, de Europese Unie wil best handel drijven, maar alleen onder strikte klimaatneutrale voorwaarden, precies zoals de Europese Unie die graag ziet. Of deze handelspartners zich bovendien het liefst per direct willen gaan toeleggen op de ontwikkeling van een binnenmarkt. Export betekent namelijk transport, en meer transport is erg slecht voor de mondiale CO2 -uitstoot. Nu, hier zal Europa de ontwikkelingslanden echt mee van dienst zijn. Landen die het juist moeten hebben van de export van bijvoorbeeld concurrerende landbouwproducten. Waar bemoeit de Europese Unie zich eigenlijk mee? Voorzitter, het document geeft blijk van een gebrekkig economisch inzicht. Ik citeer uit het verslag van meneer Jadot, paragraaf 57: "betreurt dat de internationale handel voor een groot deel gelijksoortige producten betreft die even gemakkelijk ter plaatse geproduceerd kunnen worden". Einde citaat. Welk economisch wonder heeft dit bedacht? Iedereen die ook maar enig economisch onderwijs heeft genoten, is bekend met de economische wetmatigheid dat specialisatie en handel juist de drijvende kracht achter economische groei zijn. Voorzitter, de naïeve redeneringen in dit verslag zijn funest voor de globale economie. Geen wonder dat het gros van de burgers en bedrijven niet op Europese klimaatdoelen zit te wachten. Ondertussen gaat Europa stug verder en formuleert het de zoveelste reeks onzinnige klimaatdoelstellingen. Opkomende economieën als China en India trekken zich hier niets van aan en zullen garen spinnen bij de zelfrestricties die Europa oplegt. En wie betaalt uiteindelijk de prijs voor het najagen van Europa's utopie? De burgers en het bedrijfsleven.</p>
    </intervention>
    <intervention id="3-500" speaker_id="28275" name="Małgorzata Handzlik" is_mep="True" mode="spoken">
      <p sl="pl">Mijnheer de Voorzitter, commissaris, om te beginnen wil ik de heer Désir bedanken voor de bijzonder goede samenwerking bij het verslag over maatschappelijk verantwoord ondernemen in het kader van internationale handelsovereenkomsten. Ik was schaduwrapporteur voor dit verslag namens de Fractie van de Europese Volkspartij (Christendemocraten). Maatschappelijk verantwoord ondernemen is al enige tijd onderwerp van het debat over internationale handel. Zo bevatten de handelsovereenkomsten die de Unie onlangs heeft afgesloten met onder andere Zuid-Korea, Colombia en Peru een verwijzing naar maatschappelijk verantwoord ondernemen.</p>
      <p sl="pl">Ik ben verheugd dat het Parlement dankzij dit verslag de noodzaak onderstreept tot verdere uitbreiding van dit soort verwijzingen, die in het verslag clausules voor maatschappelijk verantwoord ondernemen (MVO-clausules) worden genoemd. Ik ben ervan overtuigd dat het opnemen van MVO-clausules in internationale overeenkomsten zal leiden tot betere herkenbaarheid van de instrumenten van maatschappelijk verantwoord ondernemen en de ondernemers zelf zal stimuleren om ze op grote schaal toe te passen. We mogen namelijk niet vergeten dat het goed functioneren van deze instrumenten in belangrijke mate afhangt van de wil van de ondernemers zelf. Het zijn namelijk de bedrijven die besluiten of zij verder willen gaan dan de geldende wettelijke normen.</p>
      <p sl="pl">Dames en heren, tijdens mijn laatste bezoek aan India heb ik vertegenwoordigers van bedrijven ontmoet en gevraagd wat zij doen op het gebied van maatschappelijk verantwoord ondernemen. Ze hebben allemaal bijzonder concrete voorbeelden gegeven van dergelijke activiteiten. Dit stemt mij persoonlijk erg optimistisch. Ik hoop dat het verslag van de heer Désir een nieuw geluid vertegenwoordigt in de activiteiten van de Unie en zal bijdragen aan verdere verbreiding van de normen voor maatschappelijk verantwoord ondernemen.</p>
    </intervention>
    <intervention id="3-501" speaker_id="96856" name="George Sabin Cutaş" is_mep="True" mode="spoken">
      <p sl="ro">Mijnheer de Voorzitter, ik zou willen beginnen Yannick Jadot te feliciteren met de ambitieuze voorstellen die hij in dit verslag doet, en in het bijzonder met zijn bereidheid om tot een compromis te komen met alle fracties die amendementen hebben ingediend.</p>
      <p sl="ro">Wij moeten toegeven dat er belangrijke momenten zijn geweest waarop de Europese Unie de kans had om met één stem te spreken. Kopenhagen was een van die momenten. De hele planeet verwachtte toen van de Europese Unie dat zij het voortouw zou nemen in de strijd tegen de klimaatverandering en de meer behoudende landen in dezelfde richting zou meetrekken. Helaas kwamen deze verwachtingen niet uit en was de teleurstelling overeenkomstig groot.</p>
      <p sl="ro">Wij kunnen daaruit concluderen dat er een gebrek aan consensus was binnen de Unie. Er zijn nationale regeringen die niet bereid zijn wezenlijke toezeggingen te doen ten aanzien van de vermindering van de uitstoot van broeikasgassen. Het lijdt weinig twijfel dat een van de verklaringen hiervan gelegen is in de economische en financiële crisis, die het enthousiasme om een ambitieus klimaatbeleid uit te zetten heeft doen verdampen.</p>
      <p sl="ro">De strijd tegen de klimaatverandering op zowel lokaal als mondiaal niveau zou echter voor alle landen in de wereld een voortdurend punt van zorg moeten zijn. Het gaat er niet alleen om dat de toekomst van komende generaties op het spel staat, het gaat ook om mondiale rechtvaardigheid.</p>
      <p sl="ro">Het is niet eerlijk dat ontwikkelingslanden moeten opdraaien voor de kosten van de mondiale opwarming, terwijl de geïndustrialiseerde landen zich in de praktijk richten op hun eigen behoeften. Daarom is er behoefte aan echte wereldwijde solidariteit.</p>
      <p sl="ro">Om deze reden zie ik de top in Cancún als een gelegenheid om verder te gaan dan enkel een operationele overeenkomst. Cancún moet zorgen voor een wereldwijde, wettelijk bindende overeenkomst, die eraan bijdraagt dat de mondiale opwarming beperkt blijft tot twee graden Celsius.</p>
      <p sl="ro">Ook is er een verificatieprocedure vereist die wat helderder omlijnd is dan de procedure die is vastgesteld in Kopenhagen. Daarnaast geldt dat alleen de inspanningen van de Europese Unie ter bestrijding van de klimaatverandering het succes van een overeenkomst voor de periode ná 2012 niet kunnen garanderen. Wij zullen daarom zo goed mogelijk de overige partijen moeten overhalen om eveneens ambitieuze toezeggingen te doen ten aanzien van de vermindering van gasemissies, waaronder de uitstoot van broeikasgassen.</p>
      <p sl="ro">Tot slot, maar daarom niet minder belangrijk, zou ik iets willen zeggen over de relatie tussen internationale handel en klimaatverandering. Handel is een belangrijk instrument voor de overdracht van technologie aan ontwikkelingslanden. Daarom moeten de barrières voor groene handel worden weggenomen. Dit zou bijvoorbeeld kunnen in de vorm van afschaffing van de handelstarieven voor groene producten, in ieder geval in het kader van de Wereldhandelsorganisatie. Tegelijkertijd moeten we ons bewust zijn van de splitsing die door het huidige handelssysteem wordt veroorzaakt ten aanzien van werk en productie op basis van transport. Daarom zou ik willen afsluiten met een pleidooi voor lokale productie binnen de Europese Unie.</p>
    </intervention>
    <intervention id="3-502" speaker_id="96955" name="Catherine Bearder" is_mep="True" mode="spoken">
      <p sl="en">Mijnheer de Voorzitter, ik zou de commissaris erop willen wijzen dat het concept en de praktijk van maatschappelijk verantwoord ondernemen zich het afgelopen decennium in hoog tempo in het bedrijfsleven hebben verspreid. Wie kan bezwaar maken tegen basiswaarden als een goede behandeling door bedrijven van hun werknemers en het respecteren van de mensenrechten en het milieu?</p>
      <p sl="en">Maar desondanks is de link tussen handel en maatschappelijk verantwoord ondernemen tot op heden op zijn best zwak te noemen en daarvoor zijn argumenten te over. De internationale handel wordt bepaald door overeenkomsten tussen staten, maar zou MVO een bindende voorwaarde moeten zijn, iets waartoe ondernemingen zich moeten verplichten? Of kunnen ze daar op vrijwillige basis aan voldoen?</p>
      <p sl="en">Europese burgers worden bewuster. Talloze recente rampen – niet in de laatste plaats het olielek bij BP – hebben aangetoond dat moet worden toegezien op de normen en ethiek die onze Europese bedrijven in het buitenland hanteren.</p>
      <p sl="en">Gewone Europeanen zijn niet langer bereid de groei van de internationale handel uitsluitend op economische gronden te verwelkomen en te steunen. Wanneer de handel de natuurlijke omgeving verwoest en de levensstandaard van de plaatselijke bevolking schaadt, zeggen wij: genoeg is genoeg. Alleen regeringen kunnen normen stellen die garanderen dat diegenen die zich ethisch en transparant gedragen niet gedupeerd worden door diegenen die dat niet doen.</p>
      <p sl="en">De Europese Unie moet ondernemingen aanmoedigen MVO-verplichtingen te aanvaarden en hiervan verslag te doen bij al hun zakelijke activiteiten, zowel in eigen land als in het buitenland. Gebeurt dat niet, dan blijft MVO weinig meer dan een oefening in public relations voor een paar multinationale ondernemingen.</p>
      <p sl="en">Ik verwelkom dit initiatiefverslag, waarin een beroep op de Commissie wordt gedaan om MVO een centrale positie te geven in de internationale handelsovereenkomsten van de EU. We moeten garanderen dat respect voor een duurzame ontwikkeling en mensenrechten van belang is bij het behartigen van de commerciële belangen van de Europese Unie elders in de wereld.</p>
    </intervention>
    <intervention id="3-503" speaker_id="28215" name="Jacky Hénin" is_mep="True" mode="spoken">
      <p sl="fr">Mijnheer de Voorzitter, dames en heren, door wilde vrijhandel te verdedigen, door de ontmanteling van de Unie als handelsmacht te organiseren, heeft de Commissie haar rol van nederig instrument ten dienste van hoogst particuliere belangen volledig vervuld, en dit ten nadele van de Europese werknemers. Vrije, niet vervalste concurrentie is een mythe die banen en levens vernietigt.</p>
      <p sl="fr">Wanneer de concurrentie namelijk vrij is, zijn alle vormen van dumping mogelijk, te beginnen met fiscale, sociale, monetaire en ecologische dumping. Vanzelfsprekend wordt de concurrentie vervalst. Om uit deze situatie te komen, die de industriële werkgelegenheid teniet doet en werknemers en hun gezinnen in de ellende stort, moet er een strikt toezicht op de kapitaaloverdrachten door de lidstaten worden ingesteld, moeten de belastingparadijzen worden vernietigd, moeten sectoren die essentieel zijn voor het leven – energie, water, geneesmiddelen, landbouw en opleiding – aan de handel worden onttrokken en dienen vooral ecologische normen te worden omschreven en gehandhaafd, alsmede sociale normen die borg staan voor gelijkheid inzake handelsactiviteiten en rechten van werknemers.</p>
    </intervention>
    <intervention id="3-504" speaker_id="96882" name="Elisabeth Köstinger" is_mep="True" mode="spoken">
      <p sl="de">Mijnheer de Voorzitter, de Europese Unie draagt in de bestaande, maar ook in de toekomstige handelsbetrekkingen een grote verantwoordelijkheid voor mensenrechten, sociale rechten en milieubescherming. De normen die daarvoor gelden, vormen belangrijke discussiepunten in de onderhandelingen over vrijhandelsverdragen. Bij elk van die onderhandelingen kan de EU een signaal afgeven, door te staan op eerlijke arbeidsverhoudingen en een duurzame omgang met hulpbronnen. Wat dat betreft vraag ik expliciet de aandacht voor de momenteel met de Mercosur en India gevoerde onderhandelingen. Is de Europese Unie bijvoorbeeld geneigd kinderarbeid en de vernietiging van hulpbronnen omwille van goedkope importen op de koop toe te nemen? Het moet ons streven zijn om goede levensomstandigheden en inkomensverhoudingen in deze landen te creëren, in plaats van winst op korte termijn. De Europese Commissie dient ook in de toekomst duidelijke normen in toekomstige handelsverdragen te integreren en die internationaal uit te onderhandelen.</p>
      <p sl="de">Bij het vaststellen van deze normen gaat het echter niet alleen om de ethiek en waarden waar de EU voor staat, maar ook om de gelijke behandeling van producenten in en buiten Europa. Verder gaat het nog om de stijgende Europese consumptievraag en om voldoende zicht op het productieproces. In dit verband zou ik, tot slot, op het verslag van collega Jadot in willen gaan. In punt 48 wordt ongezouten kritiek geuit op het gemeenschappelijke Europese landbouwmodel, dat echter wel garant staat voor veilige producten van hoge kwaliteit. De tekst rept van negatieve uitwerkingen op de klimaatverandering. Daar zou ik in alle duidelijkheid tegenover willen stellen dat voor mij de voedselveiligheid van onze vijfhonderd miljoen burgers op de eerste plaats komt. De EU dient op het terrein van de voedselvoorziening soeverein te blijven en mag zich niet afhankelijk maken van importen. Dat zou fataal zijn. Ik weet maar al te goed wat de EU-burgers van mij vragen en kan dit deel van de tekst dan ook niet voor mijn rekening nemen.</p>
    </intervention>
    <intervention id="3-505" speaker_id="28352" name="Zuzana Roithová" is_mep="True" mode="spoken">
      <p sl="cs">Ik ben uitermate tevreden met de nieuwe strategie voor de internationale handel. Als lid van de Commissie internationale handel heb ik tijdens de vorige zittingsperiode telkens geduldig gepleit voor een Europees handelsbeleid als middel ter ondersteuning van de eerlijke mededinging en als cruciaal element voor de verdediging van de Europese waarden en handelsbelangen in de mondiale markt. Door druk uit te oefenen om de sociale en milieutechnische normen te versterken, kan worden bijgedragen aan de bestrijding van onrechtvaardigheid en ongelijke voorwaarden in de internationale economische concurrentiestrijd. Al meer dan zes jaar pleit ik voor een mensenrechtenclausule in alle handelsovereenkomsten, waarbij de naleving ervan dan voorwaarde is voor voorkeursbeleid.</p>
      <p sl="cs">Het Europees Parlement verzoekt de Commissie met het onderhavige verslag nu eindelijk een ontwerpverordening in te dienen waarmee een invoerverbod wordt opgelegd voor goederen die zijn geproduceerd onder gebruikmaking van moderne vormen van slavernij en gedwongen arbeid, in landen waarin de fundamentele normen van de mensenrechten worden geschonden. Dit verbod dient dan te gelden voor zowel de ACS-landen als China. Ik wil mevrouw Saïfi van harte bedanken en complimenteren met dit verslag, dat nog weer eens aantoont dat het Parlement steeds meer op de goede weg is.</p>
    </intervention>
    <intervention id="3-506" speaker_id="28178" name="Miroslav Mikolášik" is_mep="True" mode="spoken">
      <p sl="sk">Met de nieuwe mogelijkheden op basis van het Verdrag van Lissabon kan het lang verbeide evenwicht tussen het handelsrecht en de mensenrechten nu eindelijk tot stand worden gebracht. Het is van cruciaal belang dat de Europese Unie ter versterking van haar geloofwaardigheid en integriteit deze gelegenheid actief aangrijpt door op het vlak van zowel het binnenlands beleid als het buitenlands beleid de mensenrechten actief toe te passen en het vraagstuk consistent voor het voetlicht te brengen.</p>
      <p sl="sk">Ik benadruk nogmaals de oproep aan de Commissie om overeenkomsten en akkoorden te allen tijde te voorzien van een clausule over democratie, mensenrechten en de naleving van de normen op sociaal, medisch en ecologisch gebied. Ook dient de Commissie te zorgen voor een doeltreffende monitoring van de naleving en toepassing van de genoemde normen in de praktijk. In overeenkomsten ten aanzien van de handelsaspecten van het intellectuele eigendom dient speciale aandacht te worden besteed aan de bescherming van de rechten op gezondheid, rechten die nauw verbonden zijn met het fundamentele recht op leven. Ik wil mevrouw Saïfi bedanken voor haar evenwichtige en consistente verslag.</p>
    </intervention>
    <intervention id="3-507" speaker_id="28139" name="Carl Schlyter" is_mep="True" mode="spoken">
      <p sl="sv">Mijnheer de Voorzitter, ik denk dat we deze drie verslagen als volgt kunnen samenvatten: in plaats van mensen te zien als instrumenten in dienst van de handel, beginnen we handel te zien als instrument in dienst van de mensen. We willen een einde maken aan de logica waarin een euro winst uit handel overeenkomt met twee euro verlies voor het milieu of aan sociale uitgaven. De verslagen bevatten ook veel concrete voorstellen, zoals het uitstekende voorstel van mevrouw Saïfi om een mondiale milieuorganisatie op te richten, of het voorstel om de IAO meer macht te geven, of het voorstel met betrekking tot fiscale grensmaatregelen om oneerlijke concurrentie te bestrijden en de uitstoot van broeikasgassen te reduceren, en ook het voorstel om overleg met de plaatselijke gemeenschap te plegen voordat er wordt geïnvesteerd.</p>
      <p sl="sv">Dat, commissaris, zijn niet slechts goede intenties waar u nota van moet nemen. Wij willen nu veeleer de concrete resultaten van onze eisen zien. We willen wetgeving zien wanneer dat nodig is. We willen aanpassingen in de tenuitvoerlegging zien wanneer dat nodig is, en we willen de Commissie in internationale onderhandelingen het initiatief zien nemen om de regels te verbeteren.</p>
    </intervention>
    <intervention id="3-508" speaker_id="96855" name="Csanád Szegedi" is_mep="True" mode="spoken">
      <p sl="hu">Dames en heren, voor mijn partij, Jobbik Magyarországért Mozgalom (de Beweging Rechts voor Hongarije) zijn het behoud van het milieu en het herstel van het ecologische evenwicht uitermate belangrijk. We zijn ervan overtuigd dat er in Europa niet alleen een economische crisis – een recessie – aan de gang is, maar ook een milieucrisis. In verband hiermee vinden we het buitengewoon belangrijk om voedselsoevereiniteit en soevereiniteit in de lichte industrie te creëren in de Europese Unie. Niemand begrijpt waarom we tonnen Chinese knoflook en paprika’s en Braziliaanse kip naar de Europese Unie moeten transporteren als deze producten ter plaatse zouden kunnen worden geproduceerd. Daarom zeggen we dat we lokale voedselsoevereiniteit en soevereiniteit in de lichte industrie nodig hebben. Het is de plicht van het Europees Parlement, dus van ons, om de Europese boeren en de KMO’s te beschermen. Tevens moeten we onze burgers beschermen zodat ze zuivere, hoogwaardige levensmiddelen van de plaatselijke boeren kunnen afnemen. Daarnaast vinden we het essentieel dat milieuvriendelijke technologieën in zo breed mogelijke kring verplicht worden gesteld.</p>
    </intervention>
    <intervention id="3-509" speaker_id="96668" name="Seán Kelly" is_mep="True" mode="spoken">
      <p sl="en">Mijnheer de Voorzitter, concurrentie is elementair bij het drijven van handel. Het is duidelijk: om concurrentie te hebben moet je in staat zijn te concurreren, en een aantal regelingen die wij hebben getroffen met derde landen benadeelt onze eigen producenten.</p>
      <p sl="en">Elisabeth Köstinger verwees naar Mercosur en het is beslist waar dat een groot aantal landbouw- en visserijproducten die de EU binnenkomen volgens aanzienlijk lagere normen is geproduceerd dan de normen die we intern verlangen. Daar moet beslist iets aan worden gedaan.</p>
      <p sl="en">Dat gezegd hebbende, is het positief dat enkele overeenkomsten die we de afgelopen tijd hebben afgesloten bijzonder goed zijn, zoals de vrijhandelsovereenkomst met Korea. Daar hebben we er meer van nodig. Ik denk dat de meeste mensen het ermee eens zouden zijn dat wij daarvan zouden profiteren, en zij ook.</p>
      <p sl="en">Ik zou de commissaris willen vragen of er plannen bestaan om een economische partnerschapsovereenkomst aan te gaan met Japan. De ‘Economische Studie van Kopenhagen’ heeft aangetoond dat wij 33 miljard euro aan een dergelijke overeenkomst zouden verdienen en dat deze Japan 18 miljard euro zou opleveren.</p>
    </intervention>
    <intervention id="3-510" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . – Mijnheer de Voorzitter, ik denk dat dit een zeer vruchtbaar debat is geweest. Hoewel de filosofie achter de drie verslagen gelijk is, kunnen de details, ideeën en antwoorden die we vandaag hebben gedeeld niet adequaat worden behandeld in de korte tijd die ik tot mijn beschikking heb. Sommige ideeën zijn werkbaar, en andere minder, omdat we binnen een juridisch, institutioneel en politiek kader werken, als een unie van 27 lidstaten én als lid van de WTO. Ik zal proberen de nadruk te leggen op wat naar mijn mening de in het oog springende overwegingen met betrekking tot elk verslag zijn. Helaas kan ik niet al te uitputtend zijn.</p>
      <p sl="en">Bij het verslag-Saïfi heeft een aantal van u de mogelijkheid geopperd dat de IAO bij de WTO de status van waarnemer zou moeten krijgen. Mijn uitgangspunt is dat het internationaal bestuur en de coördinatie tussen internationale organisaties beslist beter kunnen. Mijn volgende overweging is dat we haalbare doelen moeten stellen als we handelsbeleid willen inzetten om betere resultaten op sociaal en milieugebied te realiseren. De implementatie van structurele wijzigingen heeft veel tijd nodig en als we realistisch zijn over het WTO-lidmaatschap naar een ‘handel en …’-agenda, vraagt dit inspanningen op de lange termijn.</p>
      <p sl="en">Ik wil hieraan toevoegen dat ik van mening ben, naar aanleiding van het voorstel in het verslag-Saïfi dat er bij vrijhandelsovereenkomsten een beoordeling van de mensenrechten moet komen, dat dit tijdens het gehele onderhandelingsproces moet plaatsvinden. Ik zou tamelijk sceptisch zijn over het instellen van een speciale periode tussen het eind van de onderhandelingen en het paraferen van de overeenkomst. Vanmorgen is hier ook in een andere context over gesproken, maar ik denk dat we ons aan de procedure in het Verdrag van Lissabon moeten houden, dat heel duidelijk stelt dat het aan de Commissie is om dergelijke overeenkomsten te paraferen. Vervolgens gaat de ratificatieprocedure van start en tekent de Raad, wat zijn manier van ratificeren is. Daarna heeft het Europees Parlement het recht en de plicht tot ratificatie bij stemming. Wat betreft het idee van een beoordeling van de mensenrechten voorafgaand aan de parafering, laten we het een soort voorwaarde vooraf noemen: daar zou ik niet positief over zijn. Aan de andere kant is de feitelijke gedachte om het effect op de mensenrechten van een overeenkomst te beoordelen naar mijn idee zinvol en ik sta daar positief tegenover.</p>
      <p sl="en">Er zijn ook specifieke vragen gesteld over bijvoorbeeld kinderarbeid. U weet dat we op dit moment onderhandelen over een vrijhandelsovereenkomst met India, waarin ook de hele kwestie van duurzaamheid moet worden aangepakt. India staat bijzonder sceptisch tegenover een dergelijk duurzaamheidshoofdstuk in de overeenkomst, maar wij houden staande, en dat zullen wij ook blijven doen, dat een dergelijk hoofdstuk op zijn plaats is. Uiteindelijk zal het er naar mijn idee ook komen.</p>
      <p sl="en">Ik zou u gewoon willen vragen, als u hier later over gaat spreken, om rekening te houden met het feit dat de ideeën van afzonderlijke derde landen over een dergelijk duurzaamheidshoofdstuk niet alleen betrekking kunnen hebben op de inhoud daarvan, maar ook op de filosofie van sommige derde landen over deze zaak.</p>
      <p sl="en">Met betrekking tot het verslag-Jadot heb ik bij elke bilaterale overeenkomst oproepen voor een klimaathoofdstuk gehoord. Ik ben volledig voor een duurzaam milieubeleid, omdat de toekomst niet aan ons toebehoort. Maar we moeten volgens mij voorzichtig zijn en erkennen dat de vele factoren die een rol moeten spelen bij het vinden van een bevredigend antwoord op de uitdaging van de klimaatverandering – van emissieplafonds tot financiering – niet vertaald kunnen worden in bepalingen in onze handelsovereenkomsten. Ik denk dat daarvoor een breder forum bestaat en, wanneer in dat bredere forum overeenstemming wordt bereikt, moet die overeenstemming uiteraard weerspiegeld worden in de bilaterale vrijhandelsovereenkomsten. Of dat ook mogelijk is in de ontwikkelingsronde die we zojuist hebben besproken, de Doha-ronde, is veel twijfelachtiger, omdat lang niet alle deelnemers aan dit multilaterale proces het erover eens zijn dat het uiteindelijke resultaat een milieuhoofdstuk moet bevatten. Onze positie is echter dat we daar vóór zijn.</p>
      <p sl="en">Tot slot het verslag van de heer Désir. Ik denk dat dat precies op tijd komt, gezien het feit dat een nieuwe mededeling van de Commissie over maatschappelijk verantwoord ondernemen (MVO) in voorbereiding is.</p>
      <p sl="en">De Commissie en de leden van de OESO leveren een actieve bijdrage aan een update van de huidige OESO-criteria, zodat deze bijtijds gereed is voor de ministeriële bijeenkomst van de OESO in mei 2011.</p>
      <p sl="en">Bij al onze activiteiten met betrekking tot MVO zullen we zorgvuldig diverse opties overwegen om verantwoord gedrag van Europese ondernemingen te stimuleren, ongeacht de plaats waar zij actief zijn en met speciale aandacht voor de haalbaarheid en consequenties.</p>
      <p sl="en">Ik wil daaraan toevoegen dat dit niet alleen kwestie van handel of van bilaterale en multilaterale overeenkomsten is. In de Verenigde Staten is recentelijk wetgeving aangenomen waarin multinationale ondernemingen – en niet alleen ondernemingen met activiteiten in de Verenigde Staten, maar ook ondernemingen die daar hun zetel hebben – worden verplicht zich verantwoordelijk te gedragen en een certificaat van hun financiële handel en wandel met betrekking tot grondstoffen te overleggen.</p>
      <p sl="en">Ik vind dat initiatief, dat in feite volledig buiten bilaterale overeenkomsten om gaat, zeer loffelijk. Het merendeel van deze activiteiten met betrekking tot grondstoffen valt niet onder bilaterale overeenkomsten en zijn gewoon financiële en industriële activiteiten van multinationale ondernemingen, maar als deze hun zetel in de Verenigde Staten hebben, kunnen de Verenigde Staten actie ondernemen tegen deze ondernemingen. Naar mijn idee zou het een zeer goed idee zijn als wij zouden overwegen hetzelfde te doen ten aanzien van Europese ondernemingen die veelal in landen van de Derde Wereld actief zijn, om deze benadering vervolgens uit te breiden naar landen als Canada en Australië, zodat uiteindelijk wereldwijd het grootste deel van dit soort industriële activiteiten en extractieve bedrijven eronder zou vallen. Ik denk dat dat een aanzienlijke bijdrage aan ontwikkeling van duurzame omstandigheden zou leveren.</p>
      <p sl="en">Om kort te gaan, mijn felicitaties voor deze drie verslagen. Ik ben beslist bereid om de komende maanden en jaren de discussie over deze zaken met u voort te zetten.</p>
    </intervention>
    <intervention id="3-511" speaker_id="4345" name="Tokia Saïfi" is_mep="True" mode="spoken" role="rapporteur">
      <p sl="fr">Mijnheer de Voorzitter, we hebben te weinig tijd, commissaris, om weer een discussie te beginnen over wat u ons zojuist hebt geantwoord. We zullen de discussie dus voortzetten, zoals u hebt gezegd.</p>
      <p sl="fr">Ik wil in de eerste plaats alle sprekers bedanken, in het bijzonder de schaduwrapporteurs, alsmede mijn collega’s Yannick Jadot en Harlem Désir voor de samenwerking. De onderwerpen waren gelijksoortig en aanvullend en daardoor konden we ideeën uitwisselen. Het heeft ons ook in staat gesteld om in ons werk een samenhangende aanpak aan de dag te leggen: het handelsverkeer minder ongevoelig maken voor de begrippen mensenrechten, arbeidsrecht en milieurecht.</p>
      <p sl="fr">Zoals ik net al heb benadrukt, kost het tijd, zoals u hebt opgemerkt, commissaris, eer de mentaliteit verandert, maar we kunnen niet wachten totdat die uit zichzelf verandert. Als we enkele van de maatregelen uitvoeren die worden voorgesteld in de diverse verslagen die wij u deze avond hebben gepresenteerd, gaan we beetje bij beetje in de richting van een rechtvaardigere en groenere economie. De Europese Unie moet deze verandering initiëren en een voorbeeld stellen aan haar handelspartners.</p>
    </intervention>
    <intervention id="3-512" speaker_id="96740" name="Yannick Jadot" is_mep="True" mode="spoken" role="rapporteur">
      <p sl="fr">Mijnheer de Voorzitter, commissaris, ik bedank commissaris De Gucht voor zijn antwoorden en voor dit werkvoorstel. Ik heb zeker notitie genomen van zijn hoofdstuk ‘klimaat’, en ik hoop dat we ook in staat zullen zijn de andere aspecten uit te werken en tot voorstellen te komen die zullen leiden tot concrete actie en tot opname van een aantal elementen in handelsovereenkomsten. Tenslotte: het feit dat onderhandelingen in de Wereldhandelsorganisatie – die zonder enige twijfel zeer gecompliceerde onderhandelingen zijn – in het ongerede zijn geraakt, biedt de Europese Unie aardig wat kansen om in bilaterale overeenkomsten meer vernieuwende elementen op te nemen en te proberen nieuwe soorten handelsakkoorden tot stand te brengen die de doelstellingen van de Europese Unie op het gebied van milieu, klimaat en mensenrechten en sociale rechten beter integreren.</p>
      <p sl="fr">In zekere zin is dit dus een kans. Ik meen dat het een zeer krachtig verzoek is, en als deze verslagen morgen met ruime meerderheid worden aangenomen, zal dat toch – dat wil ik graag denken – een uiterst belangrijk signaal van het Europees Parlement aan de Commissie en de Raad zijn.</p>
      <p sl="fr">Een antwoord aan mevrouw Stassen, die is vertrokken, betreffende de economie. Ook na de negentiende eeuw zijn er boeken over economie geschreven. En daarom kunnen we nu zien dat de problemen met betrekking tot de manier waarop sociale en milieukwesties moeten worden opgenomen in de productiekosten een belangrijke factor zijn bij het bepalen van comparatieve voordelen.</p>
      <p sl="fr">Op dezelfde manier zal u, mevrouw Muscardini, mij altijd aan uw zijde weten wanneer het gaat om het verdedigen van de voedselsoevereiniteit van de Europese Unie. En als u, met mij en anderen, bereid bent de Blair House-overeenkomst aan te vechten, die toch wel het voornaamste obstakel is naar werkelijke voedselsoevereiniteit, naar werkelijke voedselzekerheid, nu in Europa, dan zult u mij aan uw zijde vinden.</p>
      <p sl="fr">Dank, kortom, aan al mijn collega’s, en dank, commissaris, voor uw openheid inzake concrete werkzaamheden en concrete acties met het oog op overeenkomsten waarover binnenkort zal worden onderhandeld en die vervolgens zullen worden gesloten.</p>
    </intervention>
    <intervention id="3-513" speaker_id="4318" name="Harlem Désir" is_mep="True" mode="spoken" role="rapporteur">
      <p sl="fr">Mijnheer de Voorzitter, zoals u ziet, had ik twee minuten over. Dat wist u, dus als u zonet een probleem had met de tijd, dan had u die tijd kunnen aftrekken van dit deel van mijn toespraak, die korter had gekund. Ik wil vooral de collega’s bedanken, en de commissaris voor zijn antwoord.</p>
      <p sl="fr">Wat treffend was in dit debat, is de zeer brede consensus die de verschillen tussen de fracties overstijgt. Dat komt evenwel door de noodzaak om werkelijk meer rekening te houden met de sociale- en de milieudimensies in het handelsbeleid, in de overeenkomsten waarover wij onderhandelen.</p>
      <p sl="fr">Op het moment waarop u mij onderbrak voor uw zeer interessante toespraak, die zonder twijfel onze medeburgers in de gehele Unie uitermate heeft geboeid, zou ik met name een punt willen aanhalen dat de commissaris zelf heeft aangehaald: dat is maatschappelijk verantwoord ondernemen, dat – daarin heeft hij volkomen gelijk – niet in de plaats kan komen van naleving van de wet en de verantwoordelijkheid van staten.</p>
      <p sl="fr">Daarnaast heeft de heer De Gucht ook gelijk wanneer hij zegt dat op dit moment in de Organisatie voor Economische Samenwerking en Ontwikkeling (OESO), maar ook in de VN, met het rapport van professor Ruggie dat door onze collega Howitt ter sprake is gebracht, er nieuwe stappen worden voorgesteld op het gebied van verantwoordelijkheid van multinationale ondernemingen: niet alleen op het gebied van mijnbouw, maar ook met betrekking tot veel andere aspecten van verantwoordelijkheid – met name ten aanzien van hun dochters in het buitenland – binnen hun invloedsfeer, of in hun hele bevoorradingsketen. Dankzij justitiële samenwerking kan er ook voor worden gezorgd dat een moederbedrijf niet kan ontsnappen aan zijn verantwoordelijkheden ten aanzien van het doen en laten van een van zijn dochters of onderaannemers, wanneer deze milieu- of sociale regels hebben geschonden. Dit is allemaal van doorslaggevend belang.</p>
      <p sl="fr">Ik meen simpelweg dat we een koppeling met internationale handelsakkoorden tot stand moeten brengen, ook al weet ik dat dat moeilijk is. Er is al een klein aantal verwijzingen naar maatschappelijk verantwoord ondernemen in de overeenkomst met Korea en in de overeenkomsten met Latijns-Amerikaanse landen. Ik denk dat we ons, op basis van de dialoog die we vandaag met de Commissie zijn begonnen, moeten blijven inspannen om ervoor te zorgen dat in internationale handelsovereenkomsten onze doelstellingen op het gebied van maatschappelijk verantwoord ondernemen en onze doelstellingen op het gebied van duurzame ontwikkeling met elkaar in overeenstemming zijn.</p>
    </intervention>
    <intervention id="3-514" speaker_id="2323" name="De Voorzitter" is_mep="True" mode="spoken">
      <p sl="nl">Hartelijk dank, mijnheer Désir.</p>
    </intervention>
    <intervention id="3-515" speaker_id="2323" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen, donderdag 25 november 2010, om 12.00 uur plaats.</p>
    </intervention>
  </section>
  <section id="creitem27" title="21.  Anti-dumpingzaken - stand van zaken en vooruitzichten (debat)">
    <intervention id="3-517" speaker_id="2323" name="De Voorzitter" is_mep="True" mode="spoken">
      <p sl="nl">Aan de orde is het debat over de mondelinge vraag (O-0132/2010) van Daniel Caspary, Cristiana Muscardini, Tokia Saïfi en Georgios Papastamkos, namens de PPE-Fractie, Kader Arif, Bernd Lange en Gianluca Susta, namens de S&amp;D-Fractie, Metin Kazak, Niccolò Rinaldi en Marielle De Sarnez, namens de ALDE-Fractie, Yannick Jadot en Carl Schlyter, namens de Verts/ALE-Fractie, Helmut Scholz, namens de GUE/NGL-Fractie, Robert Sturdy, Syed Kamall en Jan Zahradil, namens de ECR-Fractie, aan de Commissie, over antidumpingzaken - stand van zaken en vooruitzichten (B7-0562/2010).</p>
    </intervention>
    <intervention id="3-518" speaker_id="28219" name="Daniel Caspary" is_mep="True" mode="spoken">
      <p sl="de">auteur. – Mijnheer de Voorzitter, geachte collega's, antidumping is wereldwijd van groot belang. Ons in het Europees Parlement – ik denk dat ik wat dat betreft voor de overgrote meerderheid spreek – is het daarbij niet om protectionisme te doen, maar om een zinvol gebruik van het antidumpinginstrument. We moeten in staat zijn ons te weer te stellen als landen door overheidssubsidie concurrentievervalsing veroorzaken. We moeten ons te weer kunnen stellen als bedrijven dumpingproducten op de markt brengen, waarvan de marktprijs dus lager ligt dan de productiekosten, om concurrenten van de markt te drukken en zich aldus een onrechtmatig voordeel te verschaffen.</p>
      <p sl="de">Er is één punt waar ik nader op in zou willen gaan. Ik zou graag van de Commissie weten of men – uit eigen ervaring dan wel op grond van signalen uit de Europese Raad – iets kan zeggen over de mate waarin regeringen van derde landen zich in deze procedure mengen. Zijn er gevallen bekend van landen waarin bepaalde ondernemingen gevestigd zijn die proberen de besluitvorming in het antidumpingcomité te beïnvloeden? Is daar melding van gedaan? Heeft er al daadwerkelijk inmenging plaatsgevonden, resulterend in een bepaalde uitslag van een stemming? Ik vraag dit omdat bezorgde ondernemers mij hier al over aangeschoten hebben.</p>
      <p sl="de">Het tweede punt is dat ik al meermaals door ondernemers benaderd ben met het verzoek om contact met de Commissie op te nemen en een specifiek antidumpingonderzoek te verhinderen. Men vreesde dat invoering van een antidumping-invoerheffing schadelijke gevolgen zou hebben voor een eigen vestiging in een ander land, bijvoorbeeld in Azië. Ik zou graag weten wat de indruk van de Commissie hierover is. Wat is de stand van zaken? Hebben dergelijke negatieve uitwerkingen zich voorgedaan?</p>
    </intervention>
    <intervention id="3-519" speaker_id="96930" name="Vital Moreira" is_mep="True" mode="spoken">
      <p sl="pt">auteur . − Mijnheer de Voorzitter, beste collega's, ik wil de commissaris graag uitdagen om het standpunt van de Commissie over handelsbeschermingsinstrumenten, waaronder antidumpingmaatregelen, zo nauwkeurig mogelijk toe te lichten. Vaststaat dat de Commissie onlangs in een mededeling gezegd heeft dat de liberalisering van de handel afhangt van de eerlijke concurrentie tussen producenten in binnen- en buitenland, en verder dat de productie in de Europese Unie beschermd moet worden tegen internationale verstoringen van de handel, door middel van handelsbeschermingsinstrumenten die in overeenstemming zijn met de regels van de WTO. Prima. Maar behalve een goede wettelijke grondslag hebben we ook een effectief en voorspelbaar besluitvormingsmechanisme nodig om deze doelen te bereiken.</p>
      <p sl="pt">Mijn vraag luidt dan ook als volgt: komt het recente voorstel van de Raad inzake de controle van de lidstaten op de uitvoeringshandelingen van de Commissie, waaronder ook handelsbeschermingsinstrumenten gerekend moeten worden, tegemoet aan deze roep om garanties dat er daadwerkelijk handelsbeschermingsinstrumenten worden ingezet? Ik wijs erop dat dit voorstel van de Raad een afwijking inhoudt van de algemene comitologieregels, wat ertoe kan leiden dat de besluitvorming op dit gebied, dat onder de bevoegdheid van de Commissie valt, bemoeilijkt, zo niet geblokkeerd, vertraagd en op zijn minst gepolitiseerd wordt. De tweede vraag betreft het volgende: de Commissie zegt in diezelfde mededeling dat ze zal onderzoeken op welke manier onze handelsbeschermingsinstrumenten aangepast en gemoderniseerd kunnen worden, en of dat moet gebeuren. Wat mij zorgen baart is het volgende: als de Commissie zich niet verzet tegen dit voorstel van de Raad inzake de besluitvormingsprocedure over handelsbeschermingsinstrumenten, welke garantie kan zij ons dan bieden dat zij zich, bij een eventuele herziening, teweer zal stellen tegen die lidstaten die erbij gebaat zijn de toepassing van de handelsbeschermingsinstrumenten te ontkrachten en verzwakken?</p>
    </intervention>
    <intervention id="3-520" speaker_id="97229" name="Niccolò Rinaldi" is_mep="True" mode="spoken">
      <p sl="it">auteur . – Mijnheer de Voorzitter, geachte collega’s, mijnheer de commissaris, er zijn vanavond niet veel mensen aanwezig om te praten over antidumping, dat in onze landen toch een veelbesproken onderwerp is. Ik geloof dat op het gebied van internationale handel er niet één onderwerp is dat ondernemers, grote en kleine ondernemingen, vakbonden en consumenten meer aan het hart gaat dan dumping. De strijd tegen dumping is in feite een dagelijkse bezigheid van een groot deel van onze productieve werkelijkheid.</p>
      <p sl="it">De Commissie zet zich zonder twijfel zo goed mogelijk in wat betreft antidumpinginitiatieven, maar wij zouden graag zien dat haar handelen uitgaat van de volgende principes.</p>
      <p sl="it">Ten eerste transparantie van de handelingen, volledige transparantie van de procedures, van de aangenomen beoordelingscriteria en van de resultaten. Ook communicatie en een communicatiestrategie zijn van belang, omdat de actie die de Commissie onderneemt tegen dumping een geruststellend element is voor onze arbeiders en ondernemers.</p>
      <p sl="it">Ten tweede oefent de Commissie een zekere mate van discretionaire macht uit in de antidumpingprocedure. Dit is in principe logisch, maar soms krijg ik de indruk dat de Commissie wat betreft genomen beslissingen overdrijft in de toepassing van haar discretionaire macht.</p>
      <p sl="it">Ten derde moet het Parlement na Lissabon zo goed mogelijk worden betrokken bij en geïnformeerd over de gang van zaken. Ik heb het idee dat het de Commissie enige moeite kost de rol van het Parlement in de internationale handel volledig te erkennen – ook al heeft de Commissie zich daar zeker al voor ingezet, en daar zijn we de commissaris dankbaar voor – en het is zeker nodig dat het Parlement meer inspraak krijgt wat betreft antidumping.</p>
      <p sl="it">Dan is er nog de communicatie met de samenleving. Ook hier heeft de Commissie misschien nog veel werk te verrichten. Het Parlement kan niet langer de enige zijn die naar de maatschappij luistert, ook niet wat betreft antidumping. Ook hier moet de Commissie waarschijnlijk notie nemen van de nieuwe bevoegdheden op het gebied van de internationale handel die het Verdrag van Lissabon het Parlement toekent.</p>
      <p sl="it">Tot slot is het voor ons duidelijk dat antidumping deel moet uitmaken van een coherente handelsstrategie en een gemeenschappelijk beleid op basis van loyaliteit- en bereidheidscriteria. Zo zal Europa met opgeheven hoofd verder kunnen gaan.</p>
    </intervention>
    <intervention id="3-521" speaker_id="28139" name="Carl Schlyter" is_mep="True" mode="spoken">
      <p sl="sv">auteur . − Mijnheer de Voorzitter, we kunnen nu de gevolgen zien. Het is jammer dat de Commissie in 2007, toen er over ‘Global Europe’ werd gesproken, geen gebruik heeft gemaakt van de mogelijkheid om de instrumenten ter bescherming van de handel te hervormen, wat oorspronkelijk misschien de bedoeling was. Wat betreft het Verdrag van Lissabon en de vraag welke besluitvormingsprocedure we moeten hebben, is misschien geen enkele van de bestaande procedures volledig geschikt voor onze doelen. Wij van de Fractie De Groenen/Vrije Europese Alliantie hebben echter geen probleem met de tenuitvoerleggingskwestie, op voorwaarde dat de regels duidelijk, helder, transparant en rechtvaardig zijn.</p>
      <p sl="sv">Ik wil benadrukken dat het in dat kader ook belangrijk is dat we niet de belangen van producenten vrijwaren, maar ook rekening houden met de belangen van consumenten en het eigenlijke doel, zoals de heer Caspary zei, namelijk een einde maken aan dumping beneden de reële kostprijs. Wat dat betreft wil ik echter beklemtonen dat bij de berekening van de reële kosten ook milieudumping in aanmerking moet worden genomen. Economisch voordeel halen uit het omzeilen van milieuwetgeving komt op hetzelfde neer als het krijgen van een ander soort subsidie dan economische dumping, namelijk een subsidie door het milieu. Als we het onderwerp dumping bekijken, moet dat er deel van uit kunnen maken.</p>
      <p sl="sv">We debatteerden eerder over handelsbeleid als instrument om andere doelen te verwezenlijken. In dit geval kan het zelfs effectiever zijn om antidumpingmaatregelen te gebruiken om koolstoflekkage te vermijden in bijvoorbeeld de regeling voor de emissiehandel. In de huidige regeling hebben we een lange lijst met honderden sectoren, die goed zijn voor tienduizenden bedrijven, en hebben we vier verschillende criteria die recht geven op vrijstelling van deelname aan de regeling voor de emissiehandel en op kosteloze uitstootrechten. In dat geval is het natuurlijk veel eenvoudiger om een antidumpingzaak aanhangig te maken wanneer een Europees bedrijf te maken krijgt met oneerlijke concurrentie op grond van gebrekkige milieuverantwoordelijkheid in andere landen.</p>
    </intervention>
    <intervention id="3-522" speaker_id="96646" name="Helmut Scholz" is_mep="True" mode="spoken">
      <p sl="de">auteur. – Mijnheer de Voorzitter, geachte collega's, commissaris De Gucht, in het voorgaande debat hebben we ons al beziggehouden met de noodzaak om ons handelsbeleid in een breder perspectief te plaatsen, om internationale rechtsregels overeen te komen en deze te beschermen en toe te passen. Een van de wettelijke kaders waarbinnen de EU en haar lidstaten zich bewegen is de WTO, ook al is die organisatie in de ogen van mijn fractie van meet af aan onvoldoende toegerust voor juist deze taak. Uit de door de WTO toegestane antidumpinginstrumenten vloeit ook voor de Commissie de plicht voort om Europese ondernemers en hun personeel tegen oneerlijke concurrentie te beschermen. Concreet gaat het daarbij om een marktprijs die lager is dan de productiekosten. Wij verlangen van u dat u de definitie van productiekosten verbreedt en die op multilateraal vlak ingang doet vinden, want ook sociale dumping en milieudumping drukken de productiekosten, zoals een aantal sprekers al eerder heeft onderstreept. Zo ontstaat een malafide concurrentiedruk, die Europese bedrijven zelfs in hun voortbestaan kan bedreigen. Er tekent zich een wereldwijde neerwaartse spiraal af, waar wij ons echter niet bij neer zullen leggen.</p>
      <p sl="de">In dit licht moeten we verder werken aan het opstellen van objectieve criteria voor het gebruik van de wettelijke instrumenten, want zowel binnen als buiten de Europese Unie staan ze in de geur van willekeur. Een van de redenen daarvoor is het ontbreken van een functionerende beroepsinstantie. Ook binnen de Europese Unie klagen kleine en middelgrote bedrijven er soms over dat er bij het gebruik van de antidumpinginstrumenten minder rekening gehouden wordt met hun belangen dan met die van grote ondernemingen. Dit geldt met name voor de mondiale arbeidsverdeling voor de verwerkende industrie in Europa, waar men zich afvraagt of de Commissie de gevolgen van de afzonderlijke maatregelen die zij neemt nog wel overziet. Ik zou graag zien dat de Commissie in haar antwoord hierop het concrete voorbeeld van factsheet AD549 betrekt en de firma Saint-Gobain als trefwoord neemt. De beslissing die de Commissie heeft genomen mag dan dit bedrijf beschermen, zij brengt naar onze mening wel vele arbeidsplaatsen in de kleine verwerkende industrie in gevaar. De vraag aan u, mijnheer De Gucht, is dan ook of dit besluit wel uitputtend is onderzocht, of er voldoende bezwaarmogelijkheden bestonden, of u ook bezwaren ter ore gekomen zijn en of het MKB überhaupt voldoende geïnformeerd is om de gang van zaken te kunnen volgen.</p>
    </intervention>
    <intervention id="3-523" speaker_id="2037" name="Robert Sturdy" is_mep="True" mode="spoken" role="rapporteur">
      <p sl="en">Mijnheer de Voorzitter, ik zou het volgende tegen de commissaris willen zeggen: sinds het begin van de economische teruggang heeft de Commissie herhaaldelijk beloofd niet over te gaan op een beleid van protectionisme, maar de liberalisering te omarmen – waar u persoonlijk zeer voor was –, mogelijkheden voor Europese bedrijven te creëren en in Europa een aantrekkelijker investeringsklimaat te realiseren.</p>
      <p sl="en">Hoewel ik het ermee eens ben dat antidumpingmaatregelen moeten worden gebruikt waar deze noodzakelijk zijn, is het probleem natuurlijk of u deze gebruikt als een protectionistische maatregel. Het grote aantal antidumpingonderzoeken van dit moment doet vermoeden dat het laatste het geval is.</p>
      <p sl="en">Wat dit punt betreft, mijnheer de commissaris, ben ik zo vrij het met u oneens te zijn over een specifiek probleem in België met een elektronisch bedrijf, waarover ik het nog maar een week of drie, vier geleden met u heb gehad. Men heeft feitelijk een overeenkomst bereikt en het zelf opgelost, maar toch hebt u de antidumpingwetgeving tegen dat specifieke bedrijf niet laten vallen. Het ging om een Chinees bedrijf en een Belgisch elektronisch bedrijf. Ze hebben het opgelost en ze werken nota bene samen, meer bepaald om werkgelegenheid in de Europese Unie te creëren.</p>
      <p sl="en">Ik geef u nog een voorbeeld. We hebben een probleem in het Verenigd Koninkrijk – en dus in Europa – met vezelglas, waarvoor op dit moment een importheffing geldt van (en ik laat me op dit punt graag corrigeren) 43,6 procent. Het gaat om een nuttig product dat overal in het Verenigd Koninkrijk en elders in Europa voor de vervaardiging van een groot aantal artikelen wordt gebruikt.</p>
      <p sl="en">Tot slot, mijnheer de commissaris, wil ik u eraan herinneren dat het niet u, niet uw voorganger, maar de voorganger van uw voorganger was die antidumpingwetgeving op kunstmest heeft ingesteld. Voor wat betreft landbouwproducten, op dit moment maken we ons grote zorgen over de productiekosten, de levering en de veiligheid van voedsel. Toch zijn de werkelijke kosten van kunstmest – omdat u antidumpingwetgeving heeft ingesteld – met 173 procent gestegen. Waarom is dat? We moeten onze markten openstellen. Ik vertrouw het juist u impliciet toe om ons van dit protectionisme in heel Europa te verlossen. Ik ben benieuwd naar uw antwoorden.</p>
    </intervention>
    <intervention id="3-524" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie . − Mijnheer de Voorzitter, het verheugt me dat het Parlement het met ons eens is dat de bescherming van de Europese productie tegen internationale verstoringen van de handel beschouwd moet worden als onderdeel van een open en rechtvaardige strategie.</p>
      <p sl="en">Ik ben het met u eens dat beslissingen omtrent instrumenten ter bescherming van de handel altijd gebaseerd horen te zijn op technische en feitelijke elementen, en ik weet zeker dat wij een van de meest effectieve en meest eerlijke handelsbeschermingssystemen ter wereld hebben. Het is mij niet ontgaan dat bij onderzoek inzake antidumping en antisubsidie vele belangen meespelen en dat sommige belanghebbenden proberen invloed uit te oefenen op de uitkomst. Toch kan ik hierbij bevestigen dat het besluitvormingsproces effectief en transparant is en gebaseerd op feitelijke elementen en grondig onderzoek.</p>
      <p sl="en">Ik geef toe dat derde partijen recentelijk hebben geprobeerd invloed uit te oefenen op onze besluitvorming door druk uit te oefenen op de sector, of zelfs op lidstaten en bedrijven die in deze derde landen actief zijn. In deze context zorgt het in werking treden van het Verdrag van Lissabon voor een mogelijkheid om dit probleem aan te pakken.</p>
      <p sl="en">Ik kan u verzekeren dat het aantal zaken op de middellange en lange termijn gelijk blijft: dus in reactie op de vraag van de heer Sturdy, nee, het aantal zaken stijgt niet. We zijn er in geslaagd een substantiële stijging als gevolg van de mondiale recessie te vermijden, en we hebben ervoor gezorgd dat het antidumpingsinstrument niet gebruikt kon worden voor protectionistische doeleinden.</p>
      <p sl="en">De meeste statistieken laten zien dat het aantal zaken in de EU lager is dan bij onze belangrijkste handelspartners. China blijft, over het algemeen, de grootste bron van oneerlijke handel (ongeveer 35 procent van de zaken die de EU aanspant is tegen China). Ik zal ingrijpen waar dat nodig is, en dit geldt ook voor antisubsidiemaatregelen.</p>
      <p sl="en">De heer Sturdy heeft ook gevraagd naar een recente zaak, de zogenaamde ‘modemzaak’, waarbij de Commissie heeft gekeken naar drie aspecten: de dumping, de subsidiëring en eveneens de vrijwaringsmaatregelen. De dumping en de subsidiëring zijn onderzocht naar aanleiding van klachten van het bedrijf in kwestie en volgens de basisverordeningen kunnen klagers hun klacht intrekken. De EU-wetgeving bepaalt dat wanneer een klacht wordt ingetrokken, de procedure kan worden beëindigd, tenzij dit strijdig met het belang van de Gemeenschap is. Momenteel onderzoeken wij de gevolgen van de intrekkingen. We wijzen erop dat de Commissie in het verleden dergelijke intrekkingen heeft geaccepteerd en als gevolg daarvan onderzoeken heeft stopgezet zonder maatregelen te nemen.</p>
      <p sl="en">Het derde aspect, de vrijwaringsmaatregelen, betreft een klacht die is ingediend door de overheid die in deze zaak is betrokken – de Belgische overheid – en daarom is de procedure enigszins afwijkend. Het bedrijf in kwestie (Option NV) heeft de Commissie inmiddels meegedeeld dat het de Belgische overheid heeft gevraagd het verzoek om instelling van vrijwaringsmaatregelen in te trekken, maar de Belgische overheid heeft de Commissie nog niet laten weten of ze hier gehoor aan zal geven, en daarom wachten we op het besluit van de Belgische overheid. Dat is de precieze gang van zaken in deze kwestie.</p>
      <p sl="en">Ik zal nu verder ingaan op de meer algemene vraagstukken. Handelsbeschermingsinstrumenten zijn er niet voor niets. Vanwege het ontbreken van internationale concurrentieregels en andere regels die het correct functioneren van de markten kunnen stimuleren, zijn instrumenten ter bescherming van de handel de enige manier om onze sectoren te beschermen tegen oneerlijke handel in goederen. Deze instrumenten trachten we op de meest effectieve manier voor onze sectoren in te zetten. De tijdslimieten maken dat er snel wordt opgetreden in de sectoren en ze brengen voorspelbaarheid voor exporteurs. Mijn doel is dat de instrumenten effectief en eerlijk blijven, ten bate van alle betreffende marktdeelnemers.</p>
      <p sl="en">Er wordt momenteel binnen de Wereldhandelsorganisatie (WTO) opnieuw onderhandeld over de internationale afspraken over de bescherming van de handel. Het standpunt van de EU is duidelijk: we willen de effectiviteit van onze instrumenten behouden en tegelijkertijd onze handel beschermen tegen protectionisme door anderen. Deze WTO-onderhandelingen, en daarnaast de veranderingen die het Verdrag van Lissabon heeft gebracht, zijn van groot belang voor elke herziening van onze regels die we eventueel zouden wensen.</p>
      <p sl="en">Instrumenten ter bescherming van de handel zijn inderdaad een behoorlijke uitdaging voor kleine en middelgrote ondernemingen (KMO’s), zowel qua kosten als qua complexiteit. Het is nodig dat we bij handelsbeschermingsonderzoeken de administratieve lasten voor KMO’s verminderen. Daarom heb ik opdracht gegeven tot een onderzoek naar de specifieke moeilijkheden waarvoor KMO’s zich gesteld zien wanneer ze met handelsbeschermingsinstrumenten te maken krijgen, evenals naar mogelijke manieren om deze moeilijkheden te verlichten.</p>
      <p sl="en">Dan kom ik nu op de institutionele aspecten. Zoals u waarschijnlijk heeft gemerkt, verklaart de Commissie in haar comitologievoorstel, dat zij in maart heeft ingediend, dat het Parlement ten volle in kennis moet worden gesteld van de werkzaamheden van de comités. De Commissie zal tevens informatie verstrekken over de voorgestelde maatregelen waarover de comités advies moeten uitbrengen, de definitieve maatregelen en de definitieve vaststelling daarvan door de Commissie. Het Parlement kan op elk moment om verdere informatie verzoeken.</p>
      <p sl="en">Met dat in het achterhoofd wil ik bevestigen dat de Commissie er klaar voor is om een voorstel te doen voor het aanpassen van de handelsbeschermingsinstrumenten aan het nieuwe controlesysteem van gedelegeerde en uitvoeringshandelingen (het betreft hier de zogenaamde Trade Omnibus, of algemene handelswet). Desalniettemin, zoals u weet is er een belangrijke discussie gaande tussen de instellingen over de kwestie van uitvoeringshandelingen in haar algemeenheid. De Commissie volgt deze discussie nauwlettend en peilt, op basis van contacten met andere instellingen, wanneer een dergelijk voorstel door de Commissie aangenomen zou moeten worden. Ik wil hier echter duidelijk stellen dat de vraag niet is of het voorstel zal worden ingediend, maar wanneer.</p>
      <p sl="en">De heer Moreira stelde ook nog een specifieke vraag over de comitologie. Daarover zou ik graag heel duidelijk willen zijn. Het Verdrag van Lissabon geeft mijns inziens geen enkele aanleiding om de comitologie aan te passen wanneer het de handel betreft, en we zullen daar ook niet mee instemmen. De beslissing ligt vanzelfsprekend bij het Parlement en de Raad, hoewel de Commissie ook een rol zou kunnen spelen, net als, uiteindelijk, het Europees Hof van Justitie. Het invoeren van een andere meerderheid – want daar gaat dit eigenlijk over – om de Commissie in handelskwesties te kunnen overstemmen, is niet acceptabel voor ons, en zeker niet voor mij.</p>
      <p sl="en">Ten slotte, met betrekking tot het inzetten van handelsbeschermingsinstrumenten door derde landen: we hebben inderdaad een stijging waargenomen sinds het begin van de economische crisis.</p>
      <p sl="en">Ik verzeker u dat we dit soort maatregelen door derde landen nauwgezet volgen. We ondernemen actie wanneer dat nodig is – bijvoorbeeld intensief toezicht, effectieve steun voor de Europese exporteurs die door dergelijke maatregelen worden getroffen, en, natuurlijk, het in gang zetten van geschillenbeslechtingsprocedures bij de WTO.</p>
      <p sl="en">De acties die de Commissie onderneemt, leiden in veel zaken tot het stopzetten van het onderzoek zonder dat maatregelen worden ingesteld. In andere gevallen leidt inmenging van de Commissie tot het instellen van lagere maatregelen voor de betreffende Europese exporteurs.</p>
      <p sl="en">Er is ook gevraagd naar mogelijke repressailles tegenover derde landen die druk uitoefenen op Europese bedrijven. We hebben hierover petities aangeboden gekregen van Europese bedrijven, maar om hen te beschermen maken we de namen van deze bedrijven niet openbaar. Ik geef een voorbeeld van een recente zaak waarbij China betrokken was. China bekritiseerde de geschillenbeslechting bij de WTO en het panel stond aan onze kant, maar we hebben de namen van de betreffende bedrijven niet openbaar gemaakt, ook om de bedrijven te beschermen.</p>
      <p sl="en">De laatste twee vraagstellers wilden weten of wij de handelsbeschermingsinstrumenten gaan herzien. Het antwoord is nee, omdat ik er werkelijk van overtuigd ben dat dit niet nodig is. We gaan het de komende jaren zeer druk krijgen op het gebied van handel, en ik moet zeggen dat ik er geen heil in zie bepaalde discussies te heropenen in het kader van een herziening. Ik zou zoiets pas opnieuw overwegen wanneer de Doha-ronde is afgerond.</p>
      <p sl="en">Er was ook nog een specifieke vraag van een lid van de Fractie de Groenen. Mijnheer Schlyter, uw vraag is heel interessant omdat, zoals u waarschijnlijk wel weet, antidumpingzaken door bedrijven worden geïnitieerd. Een antidumpingonderzoek wordt ingesteld op grond van een klacht van een bedrijf. Wanneer een bedrijf de kwestie van koolstoflekkage zou opwerpen die u zojuist aan de orde hebt gesteld, dan zou de Commissie dit uiteraard onderzoeken en uitzoeken of er maatregelen dienen te worden ingesteld. Het onderwerp valt zeker niet buiten de reikwijdte van dit debat. We overwegen de argumenten die de betreffende bedrijven ter tafel brengen en als een bedrijf ons deze kwestie zou voorleggen, dan zouden we de zaak zonder meer onderzoeken.</p>
    </intervention>
    <intervention id="3-525" speaker_id="1073" name="Cristiana Muscardini" is_mep="True" mode="spoken">
      <p sl="it">namens de PPE-Fractie. – Mijnheer de Voorzitter, geachte collega’s, mijnheer de commissaris, antidumping is een van de belangrijkste instrumenten voor de verdediging van eerlijke handelspraktijken waarover de EU beschikt om eerlijk te kunnen concurreren. Dit instrument vereist duidelijke regels die toepasbaar zijn in de nieuwe comitologie.</p>
      <p sl="it">Het Verdrag van Lissabon wijst de uitvoeringshandelingen duidelijk toe aan de Commissie. De Raad heeft samen met het Parlement de taak de handelingen van de Commissie te controleren. De overeenkomst die we vandaag onder de loep nemen ontneemt het Parlement echter de rol die het Verdrag van Lissabon het toekent, en zou dus voor een nieuw democratisch tekort kunnen zorgen binnen de instellingen.</p>
      <p sl="it">In het bijzonder hebben wij geen begrip voor en verwerpen wij dus het voorstel om voor antidumpingmaatregelen een speciale behandeling te reserveren, aangezien die behandeling elementen van discretionaire macht, politisering en juridische onzekerheid met zich meebrengt, terwijl de procedures juist de legitieme belangen van ondernemingen die schade hebben ondervonden door oneerlijke concurrentie zouden moeten beschermen.</p>
      <p sl="it">In tijden van zware economische crisis, zoals de huidige, maken we het onszelf alleen maar onnodig moeilijk als we de antidumpingprocedures gecompliceerder of zelfs onuitvoerbaar maken. En dat is wat er gaat gebeuren als het zojuist gepresenteerde voorstel onaangepast wordt aangenomen.</p>
      <p sl="it">We beroepen ons behalve op het verantwoordelijkheidsgevoel van de Commissie ook op dat van de lidstaten, want hun gemeenschappelijke belang zou een zo groot mogelijke ontwikkeling moeten zijn. Deze ontwikkeling is alleen mogelijk als er regels bestaan die een ontwrichting van de markt verhinderen, de rollen van de instellingen respecteren en de procedures snel maken.</p>
    </intervention>
    <intervention id="3-526" speaker_id="96890" name="Mario Pirillo" is_mep="True" mode="spoken">
      <p sl="it">namens de S&amp;D-Fractie . – Mijnheer de Voorzitter, geachte collega’s, mijnheer de commissaris, in de afgelopen jaren is het aantal door de Europese Commissie toegepaste antidumpingprocedures toegenomen. Dit verraadt een toename van het gebruik van oneerlijke praktijken door andere landen tegen Europese ondernemingen. Ondanks de financiële en economische crisis zijn de afgelopen twee jaar liefst 332 protectionistische maatregelingen getroffen door internationale partners.</p>
      <p sl="it">Wij geloven in vrije maar rechtvaardige internationale handel, gebaseerd op gelijke regels voor iedereen. Het is belangrijk om de efficiëntie van Europese commerciële verdedigingsinstrumenten te bewaken, om te blijven kunnen ingrijpen in gevallen van illegaliteit.</p>
      <p sl="it">Ik ben zeer bezorgd over de effecten die de huidige pogingen tot hervorming van de comitologie kunnen hebben op de efficiëntie van deze instrumenten. Ruimte open laten voor politieke of diplomatieke onderhandelingen over beslissingen over de toepassing van antidumpingmaatregelen riskeert ontregeling van een proces dat juist op objectieve en concrete gegevens gebaseerd moet blijven.</p>
    </intervention>
    <intervention id="3-527" speaker_id="23712" name="Jan Zahradil" is_mep="True" mode="spoken">
      <p sl="cs">namens de ECR-Fractie . – Ik zou toch graag nog even willen terugkomen op hetgeen de geachte afgevaardigde de heer Sturdy zojuist heeft gezegd. Antidumping is een goede dienaar, maar een slechte meester. Antidumping helpt het Europese bedrijfsleven en de Europese economie te beschermen tegen oneerlijke mededinging en onoorbare handelspraktijken, maar kan ook worden misbruikt voor protectionistische doeleinden, en helaas tevens voor de afsluiting van de Europese markten voor invoer uit derde landen. Ik roep de Commissie, en in het bijzonder u, meneer de commissaris, op om zich daar verre van te houden en er streng op toe te zien dat antidumpingmaatregelen niet misbruikt worden ten behoeve van protectionisme en afsluiting van de Europese markt en de Europese economie van de rest van de wereld. Ik weet zeker dat ons dat niet in de koude kleren zou gaan zitten; ik denk niet dat een gesloten burcht Europa ook maar voor iemand goed is. De geschiedenis heeft al afdoende bewezen dat telkens als Europa openstond voor en samenwerkte met de rest van de wereld, we daar alleen maar profijt van hebben getrokken. Ik vraag u dringend dat niet uit het oog te verliezen.</p>
    </intervention>
    <intervention id="3-528" speaker_id="96882" name="Elisabeth Köstinger" is_mep="True" mode="spoken">
      <p sl="de">Mijnheer de Voorzitter, loon- en sociale dumping zijn praktijken die in ontwikkelings- en opkomende landen veelvuldig voorkomen. De problemen waar antidumping ons voor stelt, laten zien hoe belangrijk het is om bij de onderhandelingen met derde landen over vrijhandelsverdragen vooral ook sociale en milieunormen af te spreken en daarnaast handelspolitieke beschermingsmaatregelen te nemen. In alle takken van de productie mogen Europese bedrijven niet gestraft worden voor hun hoge kwaliteitsnormen, die natuurlijk in de prijs tot uitdrukking komen. Ik ben wat dat betreft ook allerminst gerust op het verloop van de onderhandelingen met Mercosur.</p>
      <p sl="de">We mogen sociale dumping geen vrij spel bieden. Integendeel, we moeten duurzaamheidaspecten ook in handelsverdragen verankeren. In de landbouw is dumping een groot probleem, vooral wanneer zelfstandige, kleinschalige agrarische structuren verdwijnen en door loonarbeid vervangen worden.</p>
      <p sl="de">Vandaar dat ik op het initiatiefverslag over de handelsbetrekkingen tussen de EU en Latijns-Amerika wijs. Daaruit spreken duidelijk de twijfels van het Europees Parlement over de sociale, milieu- en productiestandaarden. Overigens ben ik blij dat het tot deze belangrijke mondelinge vraag aan de Commissie is gekomen.</p>
    </intervention>
    <intervention id="3-529" speaker_id="photo_generic" name="Karel De Gucht" is_mep="True" mode="spoken">
      <p sl="en">lid van de Commissie. − Mijnheer de Voorzitter, dit wordt een zeer korte reactie. Ik moet nog steeds antwoord geven op de vraag van de heer Scholz over de Saint-Gobain glasvezelkwestie.</p>
      <p sl="en">Antidumpingrechten kunnen voorraden duurder maken – ook voor kleine en middelgrote ondernemingen (KMO’s). De Commissie berekent dit mogelijke effect in het kader van de openbaarbelangtoets. KMO’s kunnen deelnemen aan de procedure. Er is een KMO-informatielijn om de samenwerking te vereenvoudigen. In dit geval gaat het echter om een geringe invloed want China beheerst slechts 14 procent van de Europese markt.</p>
      <p sl="en">Met betrekking tot de vraag van de heer Zahradil over het gebruik van het handelsbeschermingsinstrument als protectionistisch middel en het risico op dergelijk misbruik: de enige factor die het aantal zaken beïnvloedt is het aantal klachten dat de Commissie ontvangt en de kwaliteit van de bewijsvoering. Het beleid van de Commissie omtrent handelsbescherming is een op regels gebaseerd stelsel dat in lijn is met de regels van de Wereldhandelsorganisatie. Wanneer een klacht is ingediend en er voldoende bewijs is dat er dumpingpraktijken gaande zijn, kan de Commissie niet anders doen dan een onderzoek starten.</p>
    </intervention>
    <intervention id="3-530" speaker_id="2323" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-531" speaker_id="96771" name="Jarosław Kalinowski" is_mep="True" mode="written">
      <p sl="pl">Ter bescherming van de Europese markt moet het lobbyproces voor de promotie van producten uit derde landen effectief aan banden worden gelegd. Die producten worden vaak gemaakt van materialen die stoffen bevatten die schadelijk zijn voor het milieu en de consument. Een opvallend voorbeeld is kinderspeelgoed. Gevaarlijke bestanddelen van verf of plastic elementen kunnen de oorzaak zijn van gezondheidsproblemen en de slechte constructiekwaliteit kan ongelukken veroorzaken die eindigen met een bezoek aan het ziekenhuis. De lage eindprijs en het overspoelen van de markt komen natuurlijk door het gebruik van goedkope materialen en de geringe aandacht voor de constructiekwaliteit. We moeten de controle op de productie van geïmporteerde artikelen drastisch verscherpen en de voorschriften voor de invoer van goedkope producten uit derde landen op de Europese markt effectief handhaven. Instrumenten ter bescherming van de handel moeten doeltreffend zijn en eerlijke concurrentievoorwaarden voor al onze ondernemingen waarborgen.</p>
    </intervention>
  </section>
  <section id="creitem28" title="22. Agenda van de volgende vergadering: zie notulen"/>
  <section id="creitem29" title="23. Sluiting van de vergadering"/>
</text>
