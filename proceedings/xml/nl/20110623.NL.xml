<?xml version='1.0' encoding='utf-8'?>
<text id="20110623.NL" lang="nl" date="2011-06-23" place="Brussel" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Uitvoeringsmaatregelen (artikel 88 van het Reglement): zie notulen"/>
  <section id="creitem4" title="4. Trialoog over de ontwerpbegroting 2012 (debat)">
    <intervention id="4-008-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is het verslag over het mandaat voor de trialoog over de ontwerpbegroting 2012 (2011/2019(BUD)) - Commissie BUDG - Rapporteur: Francesca Balzani (A7-0230/2011).</p>
    </intervention>
    <intervention id="4-009-000" speaker_id="96979" name="Francesca BALZANI" is_mep="True" mode="spoken" role="rapporteur" nationality="Italy" birth_date="31-10-1966" birth_place="Genova" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, met het mandaat voor de trialoog gaat de begrotingsprocedure zijn meest concrete fase in, namelijk de fase waarin de begrotingsautoriteiten daadwerkelijk een dialoog aangaan die kan leiden tot nuttige en belangrijke resultaten. En het is bovenal om die reden dat ik hoop dat deze kans wordt aangegrepen en dat de trialoog geen gemiste kans zal blijken.</p>
      <p sl="it">De begrotingsprocedure die we hebben aangevangen stond in het teken van een sterk realisme. Op dit moment leggen de lidstaten lastig beleid ten uitvoer om hun begrotingen te consolideren en de diverse beleidsvormen moeten een belangrijk evenwicht vinden tussen de noodzaak om enerzijds hoe dan ook de crisis te bestrijden en anderzijds de economie en de investeringen weer op gang te brengen. Juist daarom kan en moet de Europese begroting, met haar grote, unieke vermogen om uitgaven, investeringen en hulpmiddelen meerwaarde te verlenen, absoluut een fundamentele rol spelen. Voor deze fundamentele rol is het doorslaggevend dat de Europa 2020-strategie als uitgangspunt wordt genomen.</p>
      <p sl="it">Dit Parlement heeft de Europa 2020-strategie in de begrotingsbesprekingen van meet af aan centraal gesteld. De begroting voor 2012 kan en moet de eerste stap zijn op weg naar concrete verwezenlijking van deze strategie, die juist bedoeld is als instrument om onze Unie weer op gang te brengen.</p>
      <p sl="it">Het geven van een financiële dimensie aan de Europa 2020-strategie betekent in dit opzicht dat onze consequentheid en onze geloofwaardigheid op het spel staan en een centrale rol krijgen. We kunnen niet een zó ambitieuze strategie uitwerken zonder haar onmiddellijk ten uitvoer te leggen, juist in een tijd waarin het van cruciaal belang is dat dit hulpmiddel, waarmee de economie weer uit het slop moet worden getrokken, volledig zijn werk doet.</p>
      <p sl="it">Consequentheid, geloofwaardigheid en de ambitieuze Europa 2020-strategie worden dus ook doorslaggevend en fundamenteel voor het waarborgen van de stabiliteit die we nu nodig hebben in de Europese Unie, ook wat betreft onze eenheidsmunt.</p>
      <p sl="it">Er zijn nog andere feiten en beleidsmaatregelen die op de voorgrond treden. Ik denk hierbij aan de democratische processen die gaande zijn in het Middellandse Zeegebied en aan de noodzaak een externe dimensie te waarborgen voor de Europese Unie, die in deze tijd daadwerkelijk een rol kan spelen en opnieuw een belangrijke leidersrol op zich kan nemen.</p>
      <p sl="it">Laten we niet vergeten dat de begroting meer is dan alleen maar een instrument dat moet worden goedgekeurd op het moment dat er een voorspelling moet worden gedaan voor het volgende jaar. De begroting is ook een instrument dat het hele jaar door moet functioneren. In die zin moet er niet alleen uiterst delicaat worden omgegaan met de betalingen voor het volgende jaar, maar ook met de tenuitvoerlegging van de begroting voor 2011, die op dit moment aan de gang is.</p>
      <p sl="it">Consequentheid, geloofwaardigheid en de Europese begroting krachtig, vastberaden en zonder aarzelen gebruiken als fundamenteel instrument om de crisis het hoofd te bieden en om tegenwicht te bieden aan het consolideringsbeleid van de lidstaten – dit zijn allemaal onderwerpen die een serieuze inzet van onze kant vragen en die ons werkelijk weer een cruciale rol moeten laten spelen in de veiligheid van de Europese Unie. Bovenal – en dit is mijn belangrijkste zorg – vormen ze een aansporing om de kans die de trialoog biedt niet te verspelen. De trialoog kan en moet een waardevolle gelegenheid zijn voor een concrete en zinvolle uitwisseling, die dit jaar zal leiden tot een gedeelde visie op de begrotingskeuzen die we moeten maken.</p>
      <p sl="it">Ik vind dat het delen van keuzen in het werken aan een zo belangrijk document als de begroting opnieuw een goed teken is van ons vermogen om binnen de Unie te werken, wat op dit moment van bijzonder belang is.</p>
    </intervention>
    <intervention id="4-010-000" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie. − Mijnheer de Voorzitter, ik ben hier om kennis te nemen van uw standpunten ten aanzien van de ontwerpbegroting van de Commissie en het mandaat voor de trialoog.</p>
      <p sl="en">Er staat ons een belangrijke klus te wachten en tijdens de ophanden zijnde trialoog zullen wij spoedig de kans krijgen om van gedachten te wisselen over de punten die van belang zijn voor het Parlement. Uit de presentatie van de rapporteur is echter duidelijk gebleken dat het vinden en opstellen van compromissen over de begroting voor 2012 onder de huidige omstandigheden een bijzondere aanpak vergt. Immers, er is een evenwicht nodig tussen enerzijds de consolidatie van de openbare financiën en anderzijds investeringen die leiden tot groei en het scheppen van werkgelegenheid. Ik ben van mening dat die eis in onze ontwerpbegroting tot uiting komt. Ook in tijden van crisis zijn investeringen onontbeerlijk om het bijzonder broze herstel van de Europese economie te bevorderen.</p>
      <p sl="en">Dat is een deel van het antwoord dat wij in de begroting voor 2012 bieden. Voorts hebben wij de prioriteiten die verband houden met de EU 2020-strategie aanzienlijk opgetrokken. In onze ramingen vertegenwoordigen zij 62,6 miljard euro, wat overeenkomt met 43,5 procent van de totale ontwerpbegroting. Ook de uitgaven in het kader van het Verdrag van Lissabon zijn maar liefst met 4 procent verhoogd. Tot hier het eerste gedeelte van ons antwoord.</p>
      <p sl="en">In het tweede deel van ons antwoord bepleiten wij uiteraard een stringente aanpak op het vlak van de administratieve uitgaven, nulgroei van de Commissie en wat wij negatieve prioriteiten noemen, een strenge beoordeling van de verschillende programma’s op basis van het feit of ze al dan niet werken en prestatiecriteria, en op sommige terreinen een begroting die onder de bestaande financiële programmering voor 2012 ligt. Resultaat hiervan is dat de ontwerpbegroting voor 2012 bijna 9 miljard euro onder het plafond van de financiële vooruitzichten voor 2012 blijft.</p>
      <p sl="en">Het volstaat evenwel niet om een ontwerpbegroting op te stellen. Het is ons aller plicht om een algemeen antwoord te bieden op de ontwikkelingen in de wereld. Dat geldt met name voor de gebeurtenissen in de landen ten zuiden van de Middellandse Zee. Daarom hebben wij vorige week overeenstemming bereikt over een nota van wijzigingen bij de begroting voor 2012 waarmee de begrotingsmiddelen voor het nabuurschapsbeleid en met name het zuidelijke Middellandse Zeegebied voor 2011, 2012 en 2013 met ruim 1,3 miljard euro worden opgetrokken.</p>
      <p sl="en">Dit betekent dat volgend jaar bijna 500 miljoen euro extra zal worden vrijgemaakt voor de landen ten zuiden van de Middellandse Zee en die naburige regio in het algemeen, met als gevolg dat de marge van rubriek 4 wordt opgebruikt en bovendien ook flexibiliteitsmechanismen ten bedrage van 150 à 153 miljoen euro zullen worden ingezet.</p>
      <p sl="en">Het resultaat is, zoals gepresenteerd, dat de betalingskredieten hoe dan ook met 4,9 procent moeten stijgen, niet voor ons plezier maar om de bestaande wettelijke verplichtingen te kunnen nakomen die aan het einde van de financiële vooruitzichten oplopen. Ik herhaal het nogmaals: dit is 8,8 miljard euro minder dan het plafond voor 2012 om precies te zijn.</p>
      <p sl="en">Wat toeneemt is onderzoek en ontwikkeling, en ook cohesie, een terrein dat in beweging is omdat tal van voor financiering in aanmerking komende programma’s inmiddels zijn afgelopen en de rekeningen van de lidstaten moeten worden betaald. Over het geheel genomen blijven we echter zelfs op cohesiegebied ver onder de opgewaardeerde prognoses van de lidstaten voor 2012.</p>
      <p sl="en">Samengevat: ik verwacht dat het debat met de Raad over de toekomst allesbehalve gemakkelijk zal zijn. De procedure voor 2011 was in dit verband bijzonder instructief. Wij hebben de steun van het Parlement nodig om vorm te kunnen geven aan een degelijke begroting voor 2012 waarin consolidatie hand in hand gaat met het bevorderen van de groei en de werkgelegenheid. Ik hoop dat de procedure dit jaar soepeler en rustiger zal verlopen dan vorig jaar.</p>
    </intervention>
    <intervention id="4-011-000" speaker_id="96701" name="María MUÑIZ DE URQUIZA" is_mep="True" mode="spoken" nationality="Spain" birth_date="05-08-1962" birth_place="Gijón" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">rapporteur voor advies van de Commissie buitenlandse zaken. – Mijnheer de Voorzitter, het voorstel van de Commissie om de verhoging van de begroting voor 2012 te beperken tot een absoluut minimum dat noodzakelijk is om te voldoen aan de juridische verplichtingen van de Europese Unie betekent het bevriezen van de Europese Unie, en mijn fractie, de Fractie van de Progressieve Alliantie van Socialisten en Democraten in het Europees Parlement, kan daarmee niet akkoord gaan.</p>
      <p sl="es">Wij geloven in Europa, wij geloven in haar beleid en in de noodzaak om dit beleid te financieren, mijnheer de commissaris, omdat de Europese Unie geen kostenpost is maar een toegevoegde waarde heeft voor nationaal beleid.</p>
      <p sl="es">Zoals de rapporteur al opmerkte, zijn wij het er volledig mee eens dat de begroting gericht zou moeten zijn op de verwezenlijking van de Europa 2020-strategie, het concurrentievermogen en de werkgelegenheid, maar wij mogen door deze belangrijke aandachtspunten niet de chronische onderfinanciering van het buitenlands beleid van de Europese Unie uit het oog verliezen. Dat is namelijk niet verenigbaar met het streven van het Europees Parlement, de Commissie en de Raad dat de Unie wereldwijd een relevante medespeler is met een toename van de inflatie van nog geen 2,9 procent.</p>
      <p sl="es">Het voorstel dat is gedaan maakt het moeilijk om te voldoen aan de wensen van de burgers en aan onze verantwoordelijkheid om de vrede, ontwikkeling, internationale stabiliteit en de mensenrechten in de wereld te bevorderen.</p>
      <p sl="es">Ik zal mij concentreren op de punten die onderwerp van zorg zijn voor de Commissie buitenlandse zaken.</p>
      <p sl="es">In de eerste plaats moet de herformulering van het nabuurschapbeleid, en in het bijzonder de mediterrane dimensie hiervan, terug te vinden zijn in de begroting, terwijl om te beginnen, mijnheer de commissaris, er volgens het voorstel van de Commissie op de begroting met betrekking tot Palestina, tot het vredesproces in het Midden-Oosten en tot de Organisatie van de Verenigde Naties voor hulpverlening aan Palestijnse vluchtelingen (UNRWA) een bezuiniging plaatsvindt van honderd miljoen euro.</p>
      <p sl="es">Ik denk dat het onderwerp van de vrede in het Midden-Oosten gevoelig genoeg is en het werk van de UNRWA te belangrijk om jaar in jaar uit het spel van de Commissie te moeten ondergaan van voorstellen voor verlaging van de cijfers die vervolgens tijdens de onderhandelingen van de begrotingsprocedure weer stijgen.</p>
      <p sl="es">Het Middellandse Zeegebied is uitermate belangrijk, mijnheer de commissaris, maar mag niet ten koste gaan van andere dimensies van het extern optreden van de Europese Unie.</p>
      <p sl="es">Een voorbeeld hiervan is de historische onderbedeling van Latijns-Amerika. Hier bovenop komt nog eens de bevriezing van de middelen voor landen die zouden kunnen profiteren van het instrument voor de geïndustrialiseerde landen (ICI+) – ik zal afsluiten, mijnheer de Voorzitter – maar die dat niet kunnen doen omdat er geen oplossing is voor het probleem van de rechtsgrondslag voor dit instrument.</p>
      <p sl="es">De uitbreiding en het stabiliteitsinstrument moeten ook de noodzakelijke financiering krijgen, evenals multilaterale aspecten, zoals de bijdrage van de Europese Unie aan VN-Vrouwen. Ik sluit af met de opmerking – nog één seconde, mijnheer de Voorzitter – dat het er ook om gaat de begroting op een flexibele manier te kunnen gebruiken.</p>
    </intervention>
    <intervention id="4-012-000" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">rapporteur voor advies van de Commissie begrotingscontrole . – Mijnheer de Voorzitter, vanuit het gezichtspunt van de begrotingscontrole krijgt de Europese Unie vaak het verwijt dat zij slordig met haar uitgaven omgaat. Wie is hier verantwoordelijk voor? In 80 procent van de gevallen zijn het eigenlijk de lidstaten die de gezamenlijke verantwoordelijkheid hebben voor de uitgaven. Het zijn vaak de lidstaten. Wij weten allemaal nog goed dat de Britse premier, de heer Cameron, tegen de Voorzitter van het Europees Parlement zei dat wij, in plaats van meer geld te vragen, eerst maar eens moesten zorgen dat het geld doelmatiger werd besteed. Maar welk land was de grootste zondaar in 2010? Het Verenigd Koninkrijk. Alle Britse programma’s zijn in 2010 stopgezet.</p>
      <p sl="de">Waarom is dat? Dat is omdat de regels te gecompliceerd zijn. Daarom zou ik mijn mede-Parlementsleden en in het bijzonder de Commissie willen vragen zich samen met de lidstaten sterk te maken voor eenvoudigere regels, voor effectievere en eenvoudigere controlesystemen en voor de introductie van nieuwe componenten. Als onderzoeksbeleid bijvoorbeeld een beloning of prijs voor een bijzonder succesvol, innovatief project zou omvatten, zou het veel eenvoudiger te controleren zijn. Hetzelfde geldt voor cohesiebeleid, waar wij een hefboomeffect zouden kunnen bewerkstelligen door projectgerelateerde leningen te verstrekken.</p>
      <p sl="de">Er staan ons vele mogelijkheden voor innovatie ter beschikking. Wij zouden een ferme stap voorwaarts kunnen maken.</p>
    </intervention>
    <intervention id="4-013-000" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">rapporteur voor advies van de Commissie werkgelegenheid en sociale zaken. – Mijnheer de Voorzitter, commissaris, de door de Commissie werkgelegenheid en sociale zaken geformuleerde prioriteiten vloeien voort uit een verontrustende constatering: de economische, financiële en sociale crisis richt nog altijd ravages aan. 23 miljoen mensen zijn werkloos, waaronder 5,2 miljoen jongeren.</p>
      <p sl="fr">In zijn resolutie over de tenuitvoerlegging van de richtsnoeren voor het werkgelegenheidsbeleid van de lidstaten had het Europees Parlement de Europese Raad verzocht werkgelegenheid niet naar de achtergrond te verwijzen bij het overwegen van de aanbeveling van de Commissie in de jaarlijkse groeianalyse om van strikte begrotingsconsolidatie de belangrijkste prioriteit voor de periode 2011-2012 te maken. Als het gaat om de begroting moet deze eis zich vertalen in sterke steun voor de vijf hoofddoelstellingen van de Europa 2020-strategie, in het bijzonder verhoging van de arbeidsparticipatie, vermindering van het aantal mensen dat getroffen wordt of dreigt te worden door armoede of sociale uitsluiting.</p>
      <p sl="fr">De Commissie werkgelegenheid en sociale zaken benadrukt dat de begroting van de Europese Unie vergelijkbaar, verenigbaar en complementair moet zijn met de begrotingen van de lidstaten om deze doelstellingen te verwezenlijken.</p>
      <p sl="fr">Wij willen onze rapporteur Francesca Balzani hartelijk danken, omdat we weten hoezeer zij in de trialoog het door de Commissie werkgelegenheid en sociale zaken ingenomen standpunt ondersteunt.</p>
    </intervention>
    <intervention id="4-014-000" speaker_id="23820" name="László SURJÁN" is_mep="True" mode="spoken" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">rapporteur voor advies van de Commissie regionale ontwikkeling . − De Commissie regionale ontwikkeling heeft het ontwerp besproken en steunt het van harte. Zij is van mening dat het een behoedzaam ontwerp is dat een goede voorbereiding biedt niet alleen op de trialoog zelf, maar in een later stadium op de gehele begrotingsprocedure. Voor de Commissie regionale ontwikkeling is de financiering van het cohesiebeleid natuurlijk het belangrijkst, en wij wijzen erop dat we in de natuurlijke loop van de zevenjarige cyclus nu zijn aangekomen in de fase waarin de lidstaten steeds grotere bijdragen verkrijgen of proberen te verkrijgen en besteden op basis van de voorgestelde programma's. In mijn eigen land is er in het afgelopen jaar een bedrag binnengekomen dat tweemaal zo hoog is als het bedrag dat we vroeger in twee jaar zouden ontvangen. Ook dit duidt dus op een versnelling, waar weliswaar ook interne oorzaken voor zijn, maar die in de andere lidstaten eveneens is waar te nemen. Daarom hopen wij dat dit beleid van harte gesteund wordt.</p>
    </intervention>
    <intervention id="4-015-000" speaker_id="28311" name="Luis Manuel CAPOULAS SANTOS" is_mep="True" mode="spoken" nationality="Portugal" birth_date="22-08-1951" birth_place="Montemor-o-Novo" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">rapporteur voor advies van de Commissie landbouw en plattelandsontwikkeling . − Mijnheer de Voorzitter, er zijn drie fundamentele vragen met betrekking tot rubriek 2, het Gemeenschappelijk Landbouwbeleid. Wat betreft de eerste pijler zijn er geen grote problemen. Deze vertegenwoordigt ongeveer 90 procent van de uitgaven en wordt voor bijna 100 procent uitgevoerd, en daarom vragen we om een verhoging van de uitgaven voor 2012 met 3 procent, omdat daarmee de kosten van de uitbreiding gedekt worden die, zoals we weten, voor het Gemeenschappelijk Landbouwbeleid tot 2013 progressief oplopen.</p>
      <p sl="pt">Ook met de tweede pijler zijn er geen specifieke problemen omdat de kredieten verhoogd zijn, hetgeen positief is omdat we halverwege de programmeringsperiode zijn. Met het oog op de crisis en de problemen die sommige lidstaten ondervinden met de cofinanciering, is het belangrijk dat we de uitvoering van deze tweede pijler versnellen, die rond de 70 procent ligt.</p>
      <p sl="pt">De derde kwestie die ik wil aansnijden, en die ik de belangrijkste vind, heeft met bepaalde specifieke programma’s te maken. Ingevolge een uitspraak van het Gerecht zijn de schoolfruitregeling, de schoolmelkregeling en het programma hulp voor behoeftigen aanzienlijk teruggedraaid, omdat geoordeeld werd dat uitsluitend overschotten mogen worden ingezet die ontstaan zijn door interventiemechanismen. Ik vind echter dat solidariteit in een ernstige crisis zoals deze niet alleen maar een politieke prioriteit moet zijn, maar vooral een morele plicht is. Ik verzoek de Commissie en de Raad daarom wetsvoorstellen in te dienen om iets aan deze onrechtvaardige situatie te doen.</p>
    </intervention>
    <intervention id="4-016-000" speaker_id="96673" name="Olle LUDVIGSSON" is_mep="True" mode="spoken" nationality="Sweden" birth_date="28-10-1948" birth_place="Hälsö" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">rapporteur voor advies van de Commissie economische en monetaire zaken . − Mijnheer de Voorzitter, uit naam van de Commissie economische en monetaire zaken wil ik drie prioriteiten in de verf zetten. Ten eerste moeten de nieuwe Europese toezichthoudende autoriteiten over voldoende middelen beschikken. Voor de stabiliteit op de financiële markten is het cruciaal dat die autoriteiten snel een sterkere rol kunnen spelen. Wanneer aan de autoriteiten nieuwe taken worden toegewezen, moeten ze onmiddellijk meer middelen krijgen. Op langere termijn moeten we nauwkeuriger bekijken of het momenteel geplande personeelsbestand daadwerkelijk volstaat. Ten tweede moet de Commissie bereid zijn om op het gebied van economische zaken meer personele middelen ter beschikking te stellen wanneer het pakket voor economische governance eenmaal is aangenomen. Het bijgewerkte regelgevingskader moet van meet af aan op een effectieve manier worden beheerd. Ten derde moet er in de begroting ruimte worden gecreëerd om de kwaliteit van de EU-statistieken te verbeteren. Gebrekkige economische statistieken kunnen een van de oorzaken zijn van de crisis.</p>
    </intervention>
    <intervention id="4-017-000" speaker_id="96739" name="Reinhard BÜTIKOFER" is_mep="True" mode="spoken" nationality="Germany" birth_date="26-01-1953" birth_place="Mannheim" m_state="DE">
      <p sl="de">rapporteur voor advies van de Commissie industrie, onderzoek en energie . – Mijnheer de Voorzitter, mijnheer Lewandowski, mevrouw Balzani, allereerst wil ik mevrouw Balzani namens mijn commissie ten zeerste bedanken voor haar harde werk en haar nauwe samenwerking. Zij geeft daarmee een zeer goed voorbeeld.</p>
      <p sl="de">Mijnheer Lewandowski, u zei dat een voortzetting van de huidige aanpak niet aanvaardbaar is. Dat is natuurlijk helemaal juist. Als wij echter kijken naar de prioriteiten op energiegebied binnen de Europa 2020-strategie, blijkt wel dat de Commissie toch enigszins geneigd is op dezelfde weg verder te gaan, aangezien het prioriteitsgebied niet geheel gefinancierd is. Er worden bezuinigingen gemaakt op een belangrijk vlak van het energiebeleid en dit is echt onzinnig. Zoals ze in Amerika zeggen: "We must put our money where our mouth is," en wij moeten geen verbintenissen aangaan die wij vervolgens niet nakomen.</p>
      <p sl="de">Ten tweede willen wij als Commissie industrie, onderzoek en energie zekerstellen dat de drastische toename van de kosten voor grote projecten, zoals de bouw van een kernfusiereactor en het wereldwijde navigatiesysteem Galileo, niet nog meer van de onderzoeksbegroting afknabbelen. Wij hebben over dit onderwerp voorstellen gedaan en het zou ons verheugen als deze positief werden ontvangen. Uiteindelijk gaat dit allemaal om kleine en middelgrote ondernemingen. Wij willen de prioriteiten voor hun toegang tot de onderzoeks- en innovatiefinanciering en tot innovatieve financiële instrumenten vastleggen.</p>
    </intervention>
    <intervention id="4-018-000" speaker_id="96734" name="Ska KELLER" is_mep="True" mode="spoken" nationality="Germany" birth_date="22-11-1981" birth_place="W.-P.-St. Guben" m_state="DE">
      <p sl="en">rapporteur voor advies van de Commissie burgerlijke vrijheden, justitie en binnenlandse zaken . − Mijnheer de Voorzitter, de Commissie burgerlijke vrijheden, justitie en binnenlandse zaken is bijzonder ingenomen met de verhoging van de middelen op het gebied van vrijheid, veiligheid en justitie, maar anderzijds is zij van mening dat de bestaande maatregelen en programma’s naar behoren geëvalueerd moeten worden alvorens nieuwe projecten op te zetten en dat deze evaluaties als basis moeten dienen voor de ontwikkeling van nieuwe programma’s.</p>
      <p sl="en">Wij moeten streven naar meer synergie en minder overlapping om de zaken te vereenvoudigen en te waarborgen dat al onze acties op EU-niveau een duidelijke toegevoegde waarde hebben.</p>
      <p sl="en">De Commissie burgerlijke vrijheden, justitie en binnenlandse zaken is stellig van mening dat wij onze aandacht moeten richten op wat rondom ons gebeurt en dat wij onze uitgaven op het gebied van vluchtelingenbescherming en integratie van Roma moeten verhogen. Al onze bureaus en agentschappen moeten in staat zijn tegemoet te komen aan de taken waarmee wij hen thans beladen.</p>
      <p sl="en">Ten slotte – en dit kan ook voor de Commissie van belang zijn – is de Commissie burgerlijke vrijheden, justitie en binnenlandse zaken stellig van mening dat een aanzienlijk deel van de financiële middelen voor SIS II vanwege het uitblijven van een duidelijk resultaat in de reserve geplaatst moet worden. Tevens moet de mogelijkheid worden overwogen om een deel van de uitgaven in verband met personeel in de reserve te plaatsen voor het geval dat de TFTP-overeenkomst – die vooralsnog uitsluitend in de Commissie is besproken en niet in de Commissie burgerlijke vrijheden, justitie en binnenlandse zaken – niet ten uitvoer wordt gelegd.</p>
    </intervention>
    <intervention id="4-019-000" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">rapporteur voor advies van de Commissie rechten van de vrouw en gendergelijkheid . − Mijnheer de Voorzitter, dames en heren, de moeilijke economische en financiële situatie waarin Europa zich bevindt, heeft de zwakheden aan het licht gebracht van de afzonderlijke lidstaten die worstelen om de crisis van de overheidsschulden te bezweren. Deze crisis heeft geleid tot een forse daling van de overheidsinvesteringen in sectoren die van cruciaal belang zijn voor het bevorderen van de werkgelegenheid en groei. De Europa 2020-strategie, die centraal staat in de ontwerpbegroting voor 2012, biedt een manier om deze vicieuze cirkel te doorbreken.</p>
      <p sl="it">Hoewel ik erken dat de Commissie de benodigde verantwoordelijkheid heeft getoond bij het toekennen van kredieten voor 2012, betreur ik het als rapporteur voor de begroting namens de Commissie rechten van de vrouw en gendergelijkheid dat slechts een beperkte verhoging is voorzien voor programma’s als Progress, dat verantwoordelijk is voor de tenuitvoerlegging van belangrijke initiatieven ten behoeve van jongeren, armoedebestrijding en gendergelijkheid, en Daphne, dat verantwoordelijk is voor beleid ter bestrijding van geweld tegen vrouwen.</p>
      <p sl="it">Kortom, ik ben dus van mening dat de begroting voor 2012 op een meer concrete wijze moet kunnen inspelen op de uitdagingen waarvoor Europa zich gesteld ziet.</p>
    </intervention>
    <intervention id="4-020-000" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">namens de PPE-Fractie. – Mijnheer de Voorzitter, mijnheer de commissaris, dames en heren, de taak waarvoor de drie bij de begrotingsprocedure betrokken instellingen staan, is niet eenvoudig en bestaat erin een niveau van begrotingsmiddelen vast te stellen dat rekening houdt met de verbintenissen die in eerdere jaren zijn aangegaan en met de uitdagingen waarop de Unie zich voorbereidt. Doel daarbij is een evenwicht te vinden tussen het scheppen van de voorwaarden voor groei en ontwikkeling en het besef dat verantwoorde bezuinigingen noodzakelijk zijn.</p>
      <p sl="it">Vandaag bereidt het Parlement zich voor op de stemming over dit belangrijke document, dat het mandaat weergeeft, dat wil zeggen een specifieke richting die gevolgd moet worden met het oog op de onderhandelingen met de Raad. De Fractie van de Europese Volkspartij (Christendemocraten) heeft enige aanvullingen willen doen op het document zoals dat is voorgelegd door de rapporteur, mevrouw Balzani – die ik natuurlijk bedank voor haar waardevolle werk – en wilde op die manier helpen onderstrepen dat voldoende middelen noodzakelijk zijn om de doelstellingen van de Europa 2020-strategie, die de kern vormt van de begroting voor 2012, te financieren, en dat de communautaire begroting een sleutelrol speelt als methode om het beleid van de lidstaten weer op één lijn te brengen.</p>
      <p sl="it">Slimme, duurzame en inclusieve groei, steun voor onderzoek, ontwikkeling, groei, innovatie en werkgelegenheid, en een stimulans voor de ontwikkeling van kleine en middelgrote ondernemingen: dat zijn onze prioriteiten. Ik ben van mening dat Europa alleen door te investeren in deze sectoren de crisis te boven kan komen. Ik sta achter het concept van een Europese meerwaarde en deze meerwaarde moeten we realiseren door middel van de begroting en financiële programmering.</p>
      <p sl="it">Dan wil ik nog een opmerking maken specifiek over het overschot. Persoonlijk ben ik er voorstander van dat niet-bestede middelen in de begroting van de Europese Unie blijven, maar natuurlijk pas vanaf het volgende meerjarig financieel kader, want op dit ogenblik is er geen rechtsgrond die toelaat dat de Unie die middelen vasthoudt. Hetzelfde geldt voor boetes en de rente over achterstallige betalingen.</p>
      <p sl="it">Tot besluit wil ik eraan herinneren dat wij dit jaar een herhaling moeten voorkomen van wat afgelopen december gebeurde, door vanaf de trialoog van juli aanstaande te streven naar evenwicht met de lidstaten. Daarbij moeten we niet verzuimen te zorgen voor voldoende financiële middelen voor de strategische beleidsmaatregelen en prioriteiten van Europa, die onontbeerlijk zijn voor een daadwerkelijk herstel van de Unie en voor de 500 miljoen Europese burgers.</p>
    </intervention>
    <intervention id="4-021-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">namens de S&amp;D-Fractie . – Ik heet de commissaris en collega-afgevaardigden welkom. De begroting voor 2012 kan als het kleine broertje van het economische-governancepakket worden beschouwd; die is immers eveneens gericht op het scheppen van de voorwaarden voor begrotingsevenwicht en economische groei, alsook op het verhogen van werkgelegenheid en concurrentievermogen met behulp van middelen op het gebied van het economisch en begrotingsbeleid. Wat wij nodig hebben zijn resultaten, arbeidsplaatsen, groei en industriebeleid. Kortom, we hebben een sterke Europese economie nodig. Bij een instabiele euro kan men niet van de lidstaten verwachten dat zij hun op het bbp gebaseerde bijdrage aan de EU ondanks de economische crisis en recessie gaan verhogen, in de hoop dat het bbp zal stijgen. Toch moet er een stevige economische basis worden gecreëerd om ervoor te zorgen dat de EU zoals wij die voor ogen hebben werkelijk ten dienste van de burger kan staan. Daarvoor hebben we onze doeleinden opgesteld. We moeten de Europa 2020-strategie uitvoeren. In plaats van het pad van verval in te slaan, moeten we voor Europa de weg plaveien voor groei en een toonaangevende ruimte voor innovatie, dat wil zeggen, voor een industriële, technologische revolutie. De begroting voor 2012 moet bijdragen aan het behalen van onze Europa 2020-strategie. We hebben het nu over het tweede jaar van dit tienjarenprogramma. We kunnen niet zeggen dat dit pas later zal stoppen. Het is daarom niet genoeg om de Europese burgers bezuinigingen of een kleinere Europese Unie voor te leggen. Het is essentieel dat de ontwerpbegroting voor 2012 en het zevende kaderprogramma voor onderzoek, dat noodzakelijk is voor de realisatie ervan in 2013, op dit doel gericht zijn.</p>
    </intervention>
    <intervention id="4-022-000" speaker_id="96683" name="Carl HAGLUND" is_mep="True" mode="spoken" nationality="Finland" birth_date="29-03-1979" birth_place="Esbo" p_group="Group of the Alliance of Liberals and Democrats for Europe" m_state="FI">
      <p sl="sv">namens de ALDE-Fractie . – Mijnheer de Voorzitter, ik zou om te beginnen onze voortreffelijke rapporteur willen bedanken voor haar uitstekende werk. Ook ik ben blij dat de Europa 2020-strategie de basis vormt voor dit werk. De besluiten die we nemen met betrekking tot de toekomst, kunnen niet wachten tot we een nieuw meerjarig financieel kader hebben; we moeten nu meteen aan de slag met dat toekomstgerichte werk en wat dat betreft, zijn 2012 en 2013 absoluut cruciaal. Tezelfdertijd moeten we er onszelf waarschijnlijk aan herinneren dat het een bijzonder lastig proces was om de begroting 2011 tot stand te brengen. We konden het niet eens worden met de Europese Raad over een gemeenschappelijke aanpak. Tegen die achtergrond is het nu helaas zo dat we ons beklag moeten doen over de aanzienlijke stijging die de Commissie voorstelt in verband met de begroting 2012. In de Fractie Alliantie van Liberalen en Democraten voor Europa zijn we van mening dat de stijging te groot is. Daarom hebben we ook een amendement ingediend waarmee we proberen om de begroting minder wereldvreemd te maken, en ik hoop dat de andere fracties dat zullen kunnen steunen wanneer we later op de dag stemmen.</p>
      <p sl="sv">Een ander element dat we willen onderstrepen is het feit dat we een bijzonder merkwaardige vastgeroeste cultuur hebben waarbij we elk jaar te veel toewijzen aan bepaalde gebieden hoewel we weten dat die middelen aan het einde van het jaar of, in feite, het jaar erna ongebruikt worden teruggestort. Is er niets wat we kunnen doen aan die overbudgettering van een aantal activiteiten in de Unie?</p>
      <p sl="sv">Het is volgens ons absoluut cruciaal dat we de economische realiteit in Europa onder ogen zien. Dat betekent helaas dat de begroting voor volgend jaar niet helemaal zo groot kan zijn als ze volgens de Commissie zou moeten zijn. Tezelfdertijd denk ik dat de Raad op zijn beurt moet inzien dat een zogenaamde nulgroei ook niet volstaat, maar dat we wat nieuwe middelen nodig hebben voor de prioriteiten waarover we het eens zijn geworden. Hier moet de gulden middenweg worden gevonden, en ten minste in onze fractie geloven we dat die alleen kan worden gevonden als iedereen zijn verantwoordelijkheid neemt.</p>
    </intervention>
    <intervention id="4-023-000" speaker_id="96878" name="Lajos BOKROS" is_mep="True" mode="spoken" nationality="Hungary" birth_date="26-06-1954" birth_place="Budapest" p_group="European Conservatives and Reformists Group" m_state="HU">
      <p sl="nl">namens de ECR-Fractie . – Mijnheer de Voorzitter, de Griekse staat is technisch failliet. De relevante vraag is niet langer óf de schulden van het land moeten worden kwijtgescholden maar wanneer. Hoe eerder hoe beter.</p>
      <p sl="nl">De Europese instellingen slagen er absoluut niet in om de aard van het probleem te vatten. Het gaat niet om een liquiditeitscrisis maar om een diepe solventiecrisis waarin het gebrek aan internationale concurrentiekracht van de Griekse economie tot uiting komt. Wij mogen de Griekse belastingbetaler niet onder nog meer schulden bedelven. Dat is niet alleen zinloos, maar heeft bovendien ook een volkomen averechtse uitwerking. Griekenland zal zich pas uit de begrotingcrisis kunnen bevrijden als een deel van de schuldenlast wordt kwijtgescholden en door zowel openbare als particuliere schuldeisers wordt geabsorbeerd.</p>
      <p sl="nl">De Franse, Duitse en met name Griekse banken zullen geherkapitaliseerd moeten worden. De ECB zit in de val omdat zij een grote hoeveelheid Griekse overheidsobligaties heeft gekocht en bovendien ook een grote hoeveelheid obligaties als zekerheid heeft geaccepteerd. Twintig jaar geleden, toen de transitie in de voormalige communistische landen op gang kwam, bleek een van de belangrijkste structurele hervormingen de oprichting van een onafhankelijke centrale bank onder eerbiediging van een strikt wettelijk verbod op de monetaire financiering van overheidsschuld. De ECB heeft in wezen de aanpak van de communistische landen gevolgd. In het kader van haar mandaat is onmiskenbaar sprake van een belangenconflict en de eurozone draagt daarvan nu de gevolgen.</p>
      <p sl="nl">Welnu, het is in dit verband dat wij de begroting voor 2012 moeten bestuderen. Gelet op de enorme last waarmee de belastingbetaler wellicht sowieso te maken zal krijgen, is het een illusie te verwachten dat de bijdragen van de lidstaten voor het komende jaar zullen toenemen. De brief van de presidenten en premiers van de vijf solide en solvente landen mag niet vergeten en genegeerd worden. Ook de moeizame onderhandelingen en het falen en de frustratie van het Parlement eind vorig jaar moeten bij wijze van waarschuwing in herinnering worden gebracht. Het mandaat van de EP-delegatie voor de trialoog moet bescheidener en tegelijkertijd ook realistischer zijn als wij willen waarborgen dat het Parlement een relevante rol zal blijven spelen in het kader van de enorme uitdagingen die de Europese Unie in de toekomst te wachten staan.</p>
    </intervention>
    <intervention id="4-024-000" speaker_id="28240" name="Helga TRÜPEL" is_mep="True" mode="spoken" nationality="Germany" birth_date="21-07-1958" birth_place="Moers" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie . – Mijnheer de Voorzitter, mijnheer Lewandowski, dames en heren, allereerst zou ik in het algemeen mijn steun willen uitspreken aan wat de heer Lewandowski zojuist heeft gezegd, namelijk dat het in tijden van crisis belangrijk is om te zorgen voor een juist evenwicht tussen enerzijds het belang om kosten te besparen, middelen doeltreffend te besteden en te bezuinigen, en anderzijds de bereidheid en het vermogen om te investeren, zodat wij onze economie niet volledig tot stilstand brengen. Ik ben voor deze algemene richtsnoeren en ik geloof dat ze als benchmark moeten worden genomen voor onze begroting.</p>
      <p sl="de">De vraag is nu of aan de vereiste waar de heer Lewandowski zo terecht op wijst, kan worden voldaan. Vanuit ons gezichtspunt als Fractie De Groenen/Vrije Europese Alliantie hebben wij een aantal belangrijke punten van kritiek. Als wij er één specifiek project uitlichten, de bouw van de kernfusiereactor, dan blijkt dat dit een van die projecten is die in de nieuwe begroting de grootste toename in financiering krijgen toebedeeld, in dit geval een bedrag van 740 miljoen euro. Gaat hier wel het juiste signaal vanuit in een tijd waarin gesneden wordt in de financiering voor overige onderzoeksprojecten, met name op het vlak van hernieuwbare energie? Wij willen de claim van de Commissie en de Europese Unie dat zij echt werk willen maken van de bestrijding van klimaatverandering en de stap willen zetten naar het gebruik van hernieuwbare energie, graag serieus nemen, maar als wij dan zien welke hoge prioriteit de financiering voor dit project krijgt, wekt dit bevreemding. Wij geloven dat dit een verkeerde keuze is en daarom kunnen wij dit onderhandelingsmandaat niet ondersteunen, ondanks het feit dat wij geloven dat veel ervan juist is.</p>
    </intervention>
    <intervention id="4-025-000" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">namens de GUE/NGL-Fractie . – Mijnheer de Voorzitter, mijn fractie gaat akkoord met het mandaat voor de onderhandeling met de regeringen, die we hier vandaag aannemen, maar ik wil een politieke kwestie aansnijden die niet in dit verslag aan de orde komt, en die te maken heeft met wat er momenteel in Griekenland en in mijn land, Portugal, gebeurt, en met recente uitspraken van Jean-Claude Juncker. Deze twee landen, en in de toekomst waarschijnlijk ook andere landen, lopen het risico in een vicieuze cirkel terecht te komen van de ene reddingspoging na de andere. Deze vicieuze cirkel van bezuinigingen leidt overduidelijk tot vermindering van de overheidsinvesteringen en werkgelegenheid.</p>
      <p sl="pt">Ik vind dat de Europese Unie in 2012 en 2013 absoluut een beleid moet krijgen voor financiering uit de structuurfondsen voor deze landen. Dit houdt niet alleen in dat er meer middelen uit deze fondsen beschikbaar gesteld moeten worden, maar ook dat er specifieke voorwaarden komen in de zin van een verlaging van de cofinanciering, oftewel de nationale bijdragen aan de financiering, om het scheppen van werkgelegenheid en productieve investeringen mogelijk te maken. Dit is een absoluut cruciale kwestie voor de komende twee jaar.</p>
    </intervention>
    <intervention id="4-026-000" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">namens de EFD-Fractie . – Mijnheer de Voorzitter, terwijl wordt gedebatteerd over de vraag hoe Griekenland gered kan worden uit een financieel gat dat een wereldwijde economische en financiële storm kan ontketenen, verzoekt het Parlement om een verhoging met 5 procent van zijn eigen begroting voor 2012.</p>
      <p sl="en">De Europese belastingbetaler zal dat niet slikken en bovendien is een dergelijke houding allerminst bevorderlijk voor de geloofwaardigheid van de Europese instellingen. De EU-begroting heeft ons niet uit de crisis gehaald en zal dat ook niet doen.</p>
      <p sl="en">Wij weten allemaal dat de uitgaven in tal van begrotingsrubrieken kunnen worden teruggedrongen. Mislukte projecten moeten worden stopgezet. De financiering van projecten waarbinnen zich onregelmatigheden hebben voorgedaan en van regio’s waar de burgerrechten niet in acht worden genomen zou eenvoudigweg moeten worden gestaakt. Als het gezond verstand triomfeert, zal het Parlement stemmen voor een verlaging van de Europese begroting voor 2012. Zo niet, dan zullen de burgers van de Europese Unie, die het al zo moeilijk hebben, erop moeten vertrouwen dat hun staatshoofden hun belangen verdedigen.</p>
    </intervention>
    <intervention id="4-027-000" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Voorzitter, vandaag bespreken we de EU-begroting 2012. De PVV verzet zich uiteraard met hand en tand tegen de voorgestelde verhoging met bijna 5 procent. Allerlei vlaggenschipinitiatieven passeren de revue waaronder het nog meer geld pompen in allerlei nutteloze Europese agentschappen die ons alleen maar belastinggeld kosten.</p>
      <p sl="nl">Belangrijkste detail aan de begroting is echter de extra 1,3 miljard euro die geëist wordt voor het ITER-project. Geld daarvoor moet uit andere posten van de huidige meerjarenbegroting komen en dat betekent dat er sprake is van een herziening. Dat houdt in dat elke lidstaat veto heeft voor de begroting 2012. Een fantastisch feit, want dan kan de Nederlandse regering gebruikmaken van haar recht om de begroting uitsluitend goed te keuren als sprake is van de absolute nullijn, zoals door mijn Nederlandse regering bepleit. Ik roep Nederland en de gelijkgestemde lidstaten in Europa dan ook op om volledig gebruik te maken van dat recht.</p>
    </intervention>
    <intervention id="4-028-000" speaker_id="1665" name="Salvador GARRIGA POLLEDO" is_mep="True" mode="spoken" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Mijnheer de Voorzitter, over het algemeen is het redelijk wat de heer Lewandowski zegt, en dat is de reden waarom de Fractie van de Europese Volkspartij (Christen-Democraten) hem steunt.</p>
      <p sl="es">Dit jaar is het mandaat voor de begroting zelfs nog belangrijker dan het in eerdere jaren misschien is geweest, aangezien we in het begrotingsjaar 2012 over de financiële vooruitzichten gaan onderhandelen.</p>
      <p sl="es">In feite heeft het mislukken van het mandaat voor de trialoog van juni 2010 ernstige problemen veroorzaakt voor de overeenkomst van november. Wij hopen daarom dat de instellingen nu beter in staat zullen zijn om tot overeenstemming te komen dan vorig jaar.</p>
      <p sl="es">Verder heeft mevrouw Balzani een mandaat opgesteld dat heel redelijk is, aangezien het alle voorwaarden bevat waarover tijdens de volgende financiële vooruitzichten onderhandeld zal worden. Zij benadrukt het belang van de Europa 2020-strategie, van de kwantificering van de begroting, en van de aandacht die besteed moet worden aan kredieten ten aanzien waarvan nog geen betalingsverplichtingen zijn aangegaan, aan de veiligheid, en aan de geloofwaardigheid van de begroting. Het is daarom noodzakelijk dat dit mandaat en deze trialoog succesvol zijn, omdat het succes van de interinstitutionele onderhandelingen voor de volgende financiële vooruitzichten in grote mate zal afhangen van het resultaat van begrotingsoverleg van 2012.</p>
      <p sl="es">In het bijzonder steunen wij het verzoek van de Europese Commissie voor een toename van de betalingskredieten met 4,9 procent. Degenen die hier niet achter staan hoeven slechts te kijken naar de manier waarop de begroting dit jaar uitgevoerd wordt en naar de enorme problemen die er zijn om voldoende betalingen te vinden, zelfs om bijvoorbeeld het solidariteitsinstrument in werking te kunnen laten treden, dat ten goede komt aan sommige zeer behoeftige regio's in Europa.</p>
    </intervention>
    <intervention id="4-029-000" speaker_id="96953" name="Estelle GRELIER" is_mep="True" mode="spoken" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, ik wilde onze rapporteur bedanken en mijn lof uitspreken voor de kwaliteit van de ontwerptekst van dit mandaat voor de trialoog, waarin de dringende noodzaak wordt benadrukt om de jaarlijkse begrotingskredieten eindelijk aan te wenden ter ondersteuning van de Europa 2020-strategie en op een wijze die consistent is met de benadering van het Europees semester.</p>
      <p sl="fr">De onderhandelingen beloven echter moeizaam te worden, aangezien de Commissie als rode draad hanteert om, met een teruggeschroefde begroting, te voldoen aan de door de lidstaten opgelegde bezuinigingseisen, daarmee voorbijgaand aan de behoeften van burgers. Wat het voedselhulpprogramma ten behoeve van de allerarmsten te wachten staat, is in dit opzicht symptomatisch.</p>
      <p sl="fr">Evenals een aantal van mijn collega-Parlementsleden, commissaris, heb ik via de pers vernomen dat de Europese Commissie de financiering van het programma voor voedselverstrekking aan de meest behoeftigen drastisch wilde terugschroeven. Deze zou met een factor 4 worden verlaagd, van 500 miljoen dit jaar tot slechts 113 miljoen volgend jaar.</p>
      <p sl="fr">De Unie geeft momenteel 1 euro per burger en per jaar uit om het basisbeginsel van recht op voedsel van haar burgers te beschermen omwille van de Europese solidariteit. Het opofferen van deze symbolische euro op het altaar van nationale eigenbelangen en begrotingsbezuinigingen illustreert het morele en politieke faillissement van Europa.</p>
      <p sl="fr">Er wordt vaak gezegd dat het ontwikkelingsniveau van een menselijke samenleving af te meten is aan hoe ze zich om haar meest kwetsbare en meest behoeftige leden bekommert. Technische en juridische problemen aanvoeren om dit voedselhulpprogramma te ontmantelen is niet alleen rampzalig voor de mensen waar het om gaat, maar ook voor de geloofwaardigheid en het imago van Europa. De Commissie houdt Europese afgevaardigden en de burgers die ze vertegenwoordigen voor de gek door in april bedragen voor te stellen en deze twee maanden later met een factor vier te verlagen.</p>
      <p sl="fr">Commissaris, ik hoop dat u op dit specifieke besluit zult terugkomen en dat u niet doof zult blijven voor de politieke doelstellingen en de daarmee gepaard gaande begrotingsperspectieven die in dit mandaat voor de trialoog tot uiting worden gebracht.</p>
    </intervention>
    <intervention id="4-030-000" speaker_id="1419" name="James ELLES" is_mep="True" mode="spoken" nationality="United Kingdom" birth_date="03-09-1949" birth_place="London" p_group="European Conservatives and Reformists Group" m_state="GB">
      <p sl="en">Mijnheer de Voorzitter, mijn felicitaties aan de rapporteur. Haar taak is des te moeilijker in de huidige omstandigheden, gelet op de ambities die vervat zijn in de 2020-strategie. Weinigen onder ons zullen betwisten dat een brede waaier van projecten financiering behoeft. Het probleem is echter hoe wij die ambities kunnen financieren in de huidige omstandigheden, die almaar huiveringwekkender worden, zoals blijkt uit de bijeenkomst van de Europese Raad en de discussies over de euro, en uit de woorden van mijn collega, de heer Bokros.</p>
      <p sl="en">Onze fractie is van oordeel dat wij meer aandacht moeten besteden aan de prijs-kwaliteitverhouding en aan de begrotingsrubrieken waarop eigenlijk besnoeid zou kunnen worden. De Commissie geeft die richting reeds aan door te pleiten voor nuluitgaven op administratief gebied, maar misschien zijn er nog andere begrotingsterreinen waarop wij onze aandacht onvoldoende gericht hebben tijdens de begrotingsprocedure.</p>
      <p sl="en">Zodra de herfst eraan komt, moeten wij ons ernstig bezinnen. Wij hebben over deze kwestie overigens al een zestigtal vragen aan de Commissie gesteld om uit te zoeken waar de uitvoering te wensen overlaat. Als wij niet in onze opzet slagen, zullen wij zoals Oscar Wilde het formuleert in zijn bijzonder geslaagde definitie van de cynicus "overal de prijs en nergens de waarde van kennen".</p>
    </intervention>
    <intervention id="4-031-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Mijnheer de Voorzitter, in de ontwerpbegroting voor 2012 worden de doelstellingen van de Europa 2020-strategie voor het eerst zorgvuldig gekoppeld aan het begrotingsproces. Daarom verwelkomen wij het werk dat mevrouw Balzani heeft verricht.</p>
      <p sl="de">De jeugdwerkloosheid in Europa bedraagt gemiddeld ongeveer 20 procent en in Spanje is deze zelfs opgelopen tot 40 procent. Dat zijn alarmerende cijfers. Zij maken het makkelijk voor te stellen waarom jongeren de straat opgaan, bijvoorbeeld op het Puerta del Sol, en waarom wij steeds vaker praten over een verloren generatie. Wij zullen veel meer moeten doen voor deze jongeren.</p>
      <p sl="de">Wat betreft de Europa 2020-strategie, draagt volgens de Commissie ongeveer 43,5 procent van de financiering met betrekking tot verplichtingen bij aan de verwezenlijking van de 2020-doelstellingen. Ik roep de Commissie daarom op tijdens het begrotingsproces van dit jaar open te staan voor meer mogelijkheden om de financiering te herschikken met als doel onze doelstellingen op de lange termijn te verwezenlijken.</p>
    </intervention>
    <intervention id="4-032-000" speaker_id="96918" name="Derek VAUGHAN" is_mep="True" mode="spoken" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, ik denk dat wij allen weten dat de begroting en de trialoog dit jaar voor problemen zullen zorgen. Daarom moeten wij als Parlement onze prioriteiten duidelijk formuleren en bereid zijn ervoor te vechten. Anders gezegd: wij moeten bereid zijn een herbestemming van middelen ten gunste van onze prioriteiten te overwegen.</p>
      <p sl="en">In mijn ogen moeten wij prioritaire aandacht besteden aan beleidsacties die de werkgelegenheid en de groei overal in Europa bevorderen, vooral nu de lidstaten op hun uitgaven besnoeien.</p>
      <p sl="en">Zo zijn het cohesiebeleid en de structuurfondsen essentieel om de groei in onze regio’s aan te zwengelen. Daarom moeten zij voldoende gefinancierd worden. Ik ondersteun dan ook het voorstel om de structuurfondsen op te trekken. Een ander belangrijk punt betreft onderzoek en ontwikkeling in onze universiteiten en academische instellingen. Innovatie is van vitaal belang en onderzoek en ontwikkeling kan worden omgezet in projecten, ondernemingen en banen. Ook investering in infrastructuur is onontbeerlijk. Investeringen in vervoer, energienetwerken en breedbandpenetratie, met name in onze regio’s, zijn bevorderlijk voor de werkgelegenheid en de groei.</p>
      <p sl="en">Tot slot zij erop gewezen dat de Europese Unie sinds de inwerkingtreding van het Verdrag van Lissabon nieuwe verantwoordelijkheden draagt. Ik zou de Commissie willen verzoeken om ook daarmee in de toekomst rekening te houden.</p>
    </intervention>
    <intervention id="4-033-000" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Mijnheer de Voorzitter, we kunnen nu al zien dat de betalingen ditmaal het probleem worden en dat er een heleboel landen in de Raad zijn die niet willen betalen. Uiteraard moeten we daar een oplossing voor vinden. Veel hangt echter af van het vermogen van de lidstaten om de middelen uit de Structuurfondsen te gebruiken. Ik vind het buitengewoon belangrijk dat we ervoor zorgen dat onze pogingen om in de begroting van 2012 hogere prioriteit te geven aan het onderdeel energie niet mislukken. We moeten ervoor zorgen dat we geld reserveren voor het zogeheten SET-plan voor hernieuwbare energie. De projecten liggen er en we moeten erop toezien dat we dit plan van de grond krijgen. We moeten het steunen. Verder is er de kwestie rond het kernfusieproject ITER, waarbij de Commissie veel druk op ons uitoefent. Het is echter de Raad die onder druk gezet dient te worden, omdat het probleem momenteel daar ligt. Het Parlement is voorstander van het project, maar de Commissie weet heel goed dat we er geen voorstander van zijn dat de middelen voor dit project worden verkregen door te snoeien in andere onderzoeksgelden.</p>
    </intervention>
    <intervention id="4-034-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Mijnheer de Voorzitter, Europees geld zou in de regel toegevoegde waarde moeten bieden en dat zou voor de burgers duidelijk moeten zijn. Helaas zijn toegevoegde waarde en de concrete verwezenlijking ervan twee verschillende dingen. Dit moet nader bestudeerd worden. Wellicht zouden we er goed aan doen de begroting aan te passen om de burgers en de lidstaten ervan te overtuigen dat wij werkelijk in toegevoegde waarde voorzien.</p>
      <p sl="en">Ten tweede is de 2020-strategie van cruciaal belang voor de toekomst van de Europese Unie. In 2020 zullen wij beoordeeld worden, niet op grond van de omvang van onze begroting maar op grond van de vraag of we de 2020-strategie al dan niet ten uitvoer hebben gelegd. Als ons dat lukt, zal Europa er beter van worden: er zal meer groei zijn, meer werkgelegenheid, meer hernieuwbare energie, meer geld voor innovatie en meer ondernemers. Dat moet mijns inziens ons streefdoel zijn.</p>
      <p sl="en">Ten slotte hebben wij ook eigen middelen nodig, en hoe sneller wij die in handen krijgen hoe minder tijd wij zullen hebben of nodig zullen hebben voor het jaarlijks debat over de begroting.</p>
    </intervention>
    <intervention id="4-035-000" speaker_id="96991" name="Eider GARDIAZABAL RUBIAL" is_mep="True" mode="spoken" nationality="Spain" birth_date="12-07-1975" birth_place="Bilbao" m_state="ES">
      <p sl="es">Mijnheer de Voorzitter, om te beginnen wil ik mijn gelukwensen overbrengen aan de rapporteur, mevrouw Balzani, met het verslag dat zij aan ons gepresenteerd heeft.</p>
      <p sl="es">De begroting is inderdaad het fundamentele basisgereedschap om al het EU-beleid te ondersteunen: het gemeenschappelijk landbouwbeleid, het cohesiebeleid, het onderzoeksbeleid en het buitenlands beleid. Al dit beleid zou geen enkele zin hebben zonder een begroting die het ondersteunt.</p>
      <p sl="es">Commissaris, daarom hebben wij vandaag, in een tijd van crisis, meer dan ooit een sterke begroting nodig waarmee wij kunnen reageren op de problemen die zich op dit moment aandienen. Wij vragen u daarom financiële middelen te reserveren voor fundamentele programma's zoals werkgelegenheidsprogramma's, opleidingsprogramma's voor jongeren of voor het programma dat door het Hof van Justitie te gronde is gericht, het voedselhulpprogramma.</p>
      <p sl="es">Wij vragen de Raad ook om op te houden met te redeneren als een boekhouder en nu eindelijk eens een keer een politieke hoed op te zetten in plaats van rekensommetjes te maken hoe er bezuinigd kan worden op betalingen. Zoals u ons er al aan herinnerde, commissaris Lewandowski, zouden we op die manier uiteindelijk in het Hof van Justitie kunnen belanden, aangezien de betalingen wettelijke verplichtingen zijn die voortkomen uit eerder gedane toezeggingen.</p>
    </intervention>
    <intervention id="4-036-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Mijnheer de Voorzitter, er moeten enkele fundamentele keuzes gemaakt worden binnen het extreem krappe keurslijf van de EU-begroting, waar de hoge heren van de Europese Unie niets aan schijnen te willen doen, waardoor elke kans op echte convergentie en cohesie bij voorbaat uitgesloten is.</p>
      <p sl="pt">Het is onacceptabel, met deze ernstige crisis die de meest kwetsbare economieën van de EU treft, dat er nog steeds onmogelijke eisen worden gesteld op het gebied van de cofinanciering bij het gebruik van de fondsen van de Unie, met name de structuurfondsen. De Commissie weet zelf heel goed dat er door deze landen weinig gebruik wordt gemaakt van de EU-fondsen, maar toch eist zij cofinanciering, hetgeen onmogelijk is vanwege de zogenaamde bezuinigingsmaatregelen die deze landen opgelegd krijgen en die overheidsinvesteringen onmogelijk maken. Daarom hebben wij bepleit dat de nationale bijdrage wordt opgeschort, of aanzienlijk beperkt wordt tot maximaal 10 procent, zodat de landen die de grootste problemen ondervinden, optimaal gebruik kunnen maken van de EU-fondsen en het geld daar terecht komt waar het het hardste nodig is en niet in de schatkist van landen die dit het minste nodig hebben.</p>
      <p sl="pt">We moeten deze hardnekkige divergentiedynamiek waar de Europese Unie van doordrenkt is, een halt toeroepen. Het begrotingsbeleid speelt daarbij een cruciale rol.</p>
    </intervention>
    <intervention id="4-037-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mijnheer de Voorzitter, zoals wij allemaal weten, moet de Europese Unie de broekriem aanhalen. Niet alleen omdat een verhoging van de begroting in het aangezicht van nationale bezuinigingsprogramma's een slag in het gezicht van de burgers zou zijn, maar ook omdat volgend jaar de betalingen moeten worden gedaan aan het permanente Europees financieel stabilisatiemechanisme. En deze gelden moeten uit de sowieso al krappe nationale begroting gefinancierd worden.</p>
      <p sl="de">Als dan een fractie besparingsmaatregelen in het volgende jaar wil omzeilen door het jaarlijkse begrotingsoverschot dat normaal gesproken aan de lidstaten wordt terugbetaald, over te hevelen naar volgend jaar, dan is dat duidelijk een poging om de burgers een rad voor ogen te draaien. Daardoor zou de begroting in feite nog meer stijgen dan door de Commissie is voorgesteld.</p>
      <p sl="de">Het kan zo zijn dat binnenkort de uitbetalingen gedaan moeten worden voor veel meerjarenprogramma's en dat de middelen daarvoor op dit moment niet geschrapt kunnen worden, omdat de EU anders vanwege contractbreuk aangeklaagd zou kunnen worden. Volgens mij zijn er echter voldoende besparingsmogelijkheden beschikbaar. Afgezien van een vermindering van het aantal Europese agentschappen is het nu vooral zaak eindelijk orde op zaken te stellen wat betreft de fraudebestrijding. Alleen het consequent terugvorderen van onterecht uitbetaalde bijdragen zou het budget enorm ontlasten.</p>
    </intervention>
    <intervention id="4-038-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Dit geeft mij de gelegenheid om de twee concrete voorstellen die ik heb toe te lichten. De Fractie van de Progressieve Alliantie van Socialisten en Democraten steunt de bouw van ITER, maar accepteert niet de overheveling van 100 miljoen euro die aan het zevende kaderprogramma voor onderzoek was toegewezen, want het zevende kaderprogramma is immers noodzakelijk voor het realiseren van de Europese doeleinden. Wij willen de in punt 37 van het Interinstitutioneel akkoord verleende 5 procent flexibiliteit graag benutten voor de financiering van het kaderprogramma voor concurrentievermogen en innovatie, het trans-Europees vervoersnetwerk en het trans-Europees energienetwerk. Dit is een noodzakelijke en onontbeerlijke voorwaarde opdat de functie van de EU-begroting, te weten economisch herstel, daadwerkelijk kan worden vervuld. Dankuwel, en ik feliciteer de rapporteur.</p>
    </intervention>
    <intervention id="4-039-000" speaker_id="photo_generic" name="Janusz Lewandowski" is_mep="True" mode="spoken">
      <p sl="en">lid van de Commissie . − Mijnheer de Voorzitter, vooruitlopend op onze trialoog en als antwoord op twee specifieke vragen van respectievelijk de heer Capoulas Santos en mevrouw Grelier ter verdediging van de regeling voor voedselhulp aan de "minstbedeelden" wil ik hier het volgende commentaar kwijt.</p>
      <p sl="en">De feiten zijn bekend: ten gevolge van een arrest van het Hof van Justitie waarin wordt bepaald dat uitsluitend voedsel afkomstig uit "stocks" voor de regeling in aanmerking komt, is het volume teruggeschroefd van 500 miljoen euro tot 113 miljoen euro. Uiteraard moeten wij voor dit probleem een oplossing zoeken. Waarschijnlijk zullen wij onze toevlucht moeten nemen tot een nieuwe rechtsgrondslag.</p>
      <p sl="en">Ten tweede wil ik ook de heer Bütikofer kort van antwoord dienen. Hij is van oordeel dat wij onvoldoende hebben gedaan om de energieprioriteiten in de begroting voor volgend jaar onder te brengen.</p>
      <p sl="en">U moet begrijpen dat wij dit jaar een enorme achterstand hebben opgelopen ten gevolge van enerzijds de vertraging met tal van investeringsprojecten, inzonderheid Nabucco en andere projecten met Azerbeidzjan, en anderzijds het achterover leunen door Azerbeidzjan na het winnen van het Eurovisie Songfestival. Helaas is dit ook van invloed op de programmering voor de volgende periode betreffende belangrijke energie-interconnectoren.</p>
      <p sl="en">Voor al wie op de begroting wenst te besnoeien, luidt mijn boodschap dat het onze wettelijke plicht is om in het kader van de betalingen voor 2012 onder meer middelen uit te trekken voor Griekenland en andere landen die in moeilijkheden verkeren. Zij moeten bezuinigen, maar zij hebben ook investeringen nodig, en wij moeten voldoen aan onze wettelijke verplichting om te investeren en volgend jaar voor deze landen middelen uit de structuurfondsen vrij te maken.</p>
    </intervention>
    <intervention id="4-040-000" speaker_id="96979" name="Francesca BALZANI" is_mep="True" mode="spoken" role="rapporteur" nationality="Italy" birth_date="31-10-1966" birth_place="Genova" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mijnheer de Voorzitter, dames en heren, ik denk dat dit uitermate interessante debat, dat volgt op het debat dat we in de gespecialiseerde commissies hebben gevoerd, toont dat er in dit Parlement grote overeenstemming heerst over de basisstrategieën.</p>
      <p sl="it">Er zijn veel belangrijke punten te noemen, maar het belangrijkste is dit: de begroting is op dit moment ontegenzeggelijk het enige en belangrijkste instrument waarmee dat delicate evenwicht kan worden bewerkstelligd tussen begrotingsconsolidatie enerzijds en de noodzaak groei te stimuleren anderzijds. Ze is het enige echte bolwerk dat we hebben tegen het risico dat de begrotingsconsolidatie zwaar en met onomkeerbare gevolgen op de Europese economie drukt. De begroting is dus een cruciaal instrument.</p>
      <p sl="it">Het Europees Parlement vraagt niet om een begroting die in algemene zin ambitieus is, maar vraagt om een instrument dat al die prioriteiten die vandaag glashelder en volstrekt evident zijn, krachtig ondersteunt. Binnen de Europa 2020-strategie is de voornaamste prioriteit te investeren in werkgelegenheid. Wij hebben hier vandaag in dit Parlement opnieuw gewezen op onderzoek, ontwikkeling, sociale cohesie, en energie. Hoe ernstig wij het met al deze prioriteiten menen, valt vandaag in belangrijke mate af te lezen aan de begroting en is een teken van onze sterke institutionele geloofwaardigheid.</p>
      <p sl="it">Deze essentiële begroting is dus een zeer belangrijk element te midden van de vele andere factoren. We hebben immers opnieuw de aandacht erop gevestigd dat ze vervolgens de drijvende kracht zal worden achter de verwezenlijking van onze beloften, en dat is niet gering. De begroting zal dus ook een belangrijke rol spelen bij het herstellen van de stabiliteit van zowel de Europese Unie als onze eenheidsmunt.</p>
      <p sl="it">Ik hoop dan ook dat dit sterke verantwoordelijkheidsbesef dat wij delen – en hoe zou het ook anders kunnen – al in deze trialoog de deur opent naar kalme, verantwoordelijke en constructieve onderhandelingen voor de toekomst van onze Unie.</p>
    </intervention>
    <intervention id="4-041-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Het debat is gesloten.</p>
      <p sl="nl">De stemming vindt vandaag om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-042-000" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">De trialoog over de ontwerpbegroting vormt een belangrijke stap in de begrotingsprocedure. Wij mogen deze kans niet onbenut laten. Het verslag dat hier vandaag in stemming wordt gebracht, moet er mede voor zorgen dat de onderhandelingsgroep van het Parlement over een krachtig en duidelijk mandaat beschikt. De lidstaten passen thans een streng bezuinigingsbeleid toe dat een negatieve invloed heeft op het economisch herstel. In deze moeilijke omstandigheden is de bijdrage van de Europese begroting van essentieel belang om de Europese economie nieuw leven in te blazen. De Europese begroting moet vooral ook gekoppeld worden aan de doelstellingen van de Europa 2020-strategie. Deze strategie is slechts haalbaar als daarvoor de nodige middelen worden vrijgemaakt. Anderzijds is de begroting voor 2012 in zekere zin het "kleine broertje" van het pakket voor economische governance, maar zij moet voorzien in economische steun voor het politieke pakket.</p>
    </intervention>
    <intervention id="4-043-000" speaker_id="96832" name="Kinga GÖNCZ" is_mep="True" mode="written" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Ik ben verheugd dat de Europese Commissie in de ontwerpbegroting voor volgend jaar meer middelen toewijst aan de versterking van de ruimte van vrijheid, veiligheid en recht. Toch vind ik de toezeggingen die gedaan zijn voor de aanpak van de gevolgen van onverwachte gebeurtenissen, onvoldoende. Als voorbeeld noem ik de kredieten voor de immigratie die als gevolg van de opstanden in Noord-Afrika is toegenomen en voor de partnerschapsinitiatieven. De Europese Unie moet doeltreffend reageren op de veranderingen in Noord-Afrika en moet zich beter voorbereiden op het afhandelen van onverwachte gebeurtenissen. De crisis legt mogelijk een grotere last op de gemeenschappelijke begroting dan gepland. De Commissie wijst terecht meer middelen toe aan de bescherming van de buitengrenzen, maar parallel hieraan moeten ook het Europees Vluchtelingenfonds en de financiële middelen voor integratie worden uitgebreid. Het is in het belang van alle EU-burgers om het Handvest volledig uit te voeren en de dimensie van de mensenrechten in de EU te versterken. De toename van discriminatie en de voortdurende uitbreiding van intolerantie zijn onze gemeenschappelijke zorg in heel Europa. Daarom acht ik de uitbreiding van programma's ter naleving van de fundamentele rechten en ter versterking van het EU-burgerschap van belang.</p>
    </intervention>
  </section>
  <section id="creitem5" title="5. Vijfde cohesieverslag en de strategie voor het cohesiebeleid na 2013 - Uitvoering van de cohesiebeleidsprogramma's 2007-2013 - Europese stedelijke agenda en toekomst van deze agenda in het cohesiebeleid - Doelstelling 3: de toekomstige agenda voor grensoverschrijdende, transnationale en interregionale samenwerking - De synergievoordelen die kunnen worden bereikt door het EFRO en andere structuurfondsen beter op elkaar af te stemmen (debat)">
    <intervention id="4-045-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="nl">Aan de orde is de gecombineerde behandeling van:</p>
      <p sl="nl">het verslag over het vijfde cohesieverslag van de Commissie en de strategie voor het cohesiebeleid na 2013 (2011/2035(INI)) - Commissie regionale ontwikkeling. Rapporteur: Markus Pieper (A7-0222/2011);</p>
      <p sl="nl">het verslag over het verslag 2010 over de uitvoering van de cohesiebeleidsprogramma's 2007-2013 (2010/2139(INI)) - Commissie regionale ontwikkeling. Rapporteur: Miroslav Mikolášik (A7-0111/2011);</p>
      <p sl="nl">het verslag over een Europese stedelijke agenda en de toekomst van deze agenda in het cohesiebeleid (2010/2158(INI)) - Commissie regionale ontwikkeling. Rapporteur: Oldřich Vlasák (A7-0218/2011);</p>
      <p sl="nl">het verslag over doelstelling 3: een uitdaging voor territoriale samenwerking: de toekomstige agenda voor grensoverschrijdende, transnationale en interregionale samenwerking (2010/2155(INI)) - Commissie regionale ontwikkeling. Rapporteur: Marie-Thérèse Sanchez-Schmid (A7-0110/2011);</p>
      <p sl="nl">het verslag over de bestaande situatie met betrekking tot het EFRO en andere structuurfondsen en de synergievoordelen die kunnen worden bereikt door deze beter op elkaar af te stemmen (2010/2160(INI)) - Commissie regionale ontwikkeling. Rapporteur: Georgios Stavrakakis (A7-0141/2011).</p>
    </intervention>
    <intervention id="4-046-000" speaker_id="28224" name="Markus PIEPER" is_mep="True" mode="spoken" role="rapporteur" nationality="Germany" m_state="DE">
      <p sl="de">? Mijnheer de Voorzitter, allereerst wil ik aangeven dat ik heel graag twee minuten spreektijd voor mijn afsluitende opmerkingen zou willen hebben. Dames en heren, de Europese Gemeenschap is een solidaire gemeenschap en de EU is de pleitbezorger van de Europese regio's. Het Europees Parlement geeft vandaag een krachtig signaal af aan onze regio's. Wij willen de zwaksten helpen aansluiting te vinden. Wij ondersteunen de grensregio's, zodat Europa verder naar elkaar toe groeit en wij willen het potentieel van alle regio's benutten om de concurrentiepositie van Europa te verbeteren.</p>
      <p sl="de">Ondanks dat de economische en financiële crisis zich op veel gebieden doet voelen, zal het Europese structuurbeleid doorslaggevende impulsen voor groei en werkgelegenheid blijven geven. Er moet veel worden gedaan na 2013: de uitdaging van de demografische verandering, de verandering in de economische structuur, tekorten in de verkeersverbindingen, het begin van het tijdperk van hernieuwbare energiebronnen, de toename van maatschappelijke tegenstellingen.</p>
      <p sl="de">De kunst van het structuurbeleid zal zijn de regio's innovatie-impulsen te bieden voor deze uitdagingen en ze in staat te stellen zichzelf te helpen. Tegelijkertijd heeft Europa het regionale potentieel nodig om de Europa 2020-strategie ten uitvoer te kunnen leggen, zodat deze een succes wordt. We hebben voor al deze taken passende financiële middelen nodig. Wij verzetten ons daarom tegen alle pogingen om ons succesvolle structuurbeleid uit te hollen, zij het door renationalisering, door nieuwe klimaat- of werkgelegenheidsfondsen of wat er anders in Brussel wellicht aan centralistische maatregelen gepland wordt. Wij willen het beginsel van multi-level-governance versterken. De verantwoording van de regio's voor de verwezenlijking van Europese doelen biedt meerwaarde op zich.</p>
      <p sl="de">In het verslag hebben wij een reeks voorstellen gedaan over hoe Europa deze meerwaarde verder kan verhogen. Wij vragen om meer middelen voor het verbeteren van de infrastructuur in onze grensregio's en wij willen ook de trans-Europese netwerken versterken. Wij willen meer investeren in de toekomst van onze steden en onze plattelandsregio's en vragen een betere coördinatie van de programma's. Waarschijnlijk zal een meerderheid van het Parlement ook inzetten op een tussencategorie met hoge steunbedragen voor minder arme regio's. Daartegen wil ik echter waarschuwen. Dan zou phasing-out tot sleeping-out vervallen. Dat mag de Raad niet zomaar laten gebeuren.</p>
      <p sl="de">Daarom komen we met betere voorstellen voor meer efficiëntie en transparantie. Voor ons is de eis dat aan het verstrekken van gelden krachtigere voorwaarden worden gekoppeld zeer belangrijk. EU-recht moet ten uitvoer worden gelegd voordat er EU-geld beschikbaar wordt gesteld. Dat geldt evenzeer voor openbare aanbestedingen als voor prijsregulering. Wij willen ook een wezenlijk strengere controle op de toewijzing van steungelden. Als wij daarbij de lidstaten waar veel fraude plaatsvindt niet eindelijk regelmatig bij naam noemen, verliezen wij aan geloofwaardigheid.</p>
      <p sl="de">Wij vragen om meer betrokkenheid van de Commissie bij de controle op steungelden. Commissielid, stel alstublieft bij voorbaat niet te veel vertrouwen in de lidstaten. Houd de accreditatie van nationale toezichtautoriteiten in eigen hand. Het Parlement zal u hierbij ondersteunen.</p>
      <p sl="de">Ter afsluiting wil ik de Commissie nog op een paar zaken wijzen die niet in het verslag staan. In tegenstelling tot het ontwerpverslag, verzoeken wij nu niet meer om geringere cofinanciering, met de opmerking dat wij echter ook niet om een verhoging verzoeken. In het verslag staat ook niet meer dat wij om samenvoeging van het Fonds voor aanpassing aan de globalisering en het Sociaal Fonds verzoeken. Maar zoals u zult zien, verzoeken wij ook niet om een zelfstandig Fonds voor aanpassing aan de globalisering. Gelieve deze beide voorbeelden te zien als bewijs dat het Parlement in ieder geval veel meer hervormingsbereidheid herbergt dan het verslag doet vermoeden. Want wij moeten ons structuurbeleid hervormen, als we de EU sterk willen houden.</p>
      <p sl="de">Ter afsluiting nog de opmerking dat ik over het algemeen veel vreugde heb beleefd aan de samenwerking, maar ik mij ook geërgerd heb over de vele blijken van nationaal egoïsme, die helaas in dit verslag moesten worden opgenomen. Ik ben benieuwd wat we daar bij de stemming van zullen merken. Ten slotte nog bedankt voor uw aandacht.</p>
    </intervention>
    <intervention id="4-047-000" speaker_id="28178" name="Miroslav MIKOLÁŠIK" is_mep="True" mode="spoken" role="rapporteur" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="en">Mijnheer de Voorzitter, om te beginnen wil ik alle betrokken Parlementsleden danken voor hun interessante bijdrage. Ik ben met name de schaduwrapporteurs dankbaar voor hun voortreffelijke samenwerking. Zowel de amendementen als de adviezen bevatten tal van inspirerende en relevante ideeën. Ik heb dan ook mijn best gedaan om een evenwichtige benadering op te stellen waarin zoveel mogelijk rekening wordt gehouden met de essentie en de variëteit van de gedane voorstellen.</p>
      <p sl="en">De strategische verslagen vormen een nieuw facet van het cohesiebeleid, dat in de huidige programmeringsperiode 2007-2013 is ingevoerd. Nu het strategisch verslag 2010 is gepresenteerd, kan het Parlement de eerste analyse en evaluatie opmaken van de outputs en resultaten van de uitvoering van het cohesiebeleid. Het Parlement krijgt hiermee tevens de gelegenheid advies uit te brengen over de prioritaire uitgaven van de lidstaten en de aandacht te vestigen op gebieden waar meer inspanningen nodig zijn, inclusief de aanpak van de uitvoering van het cohesiebeleid door de Commissie en de strategische verslagen zelf.</p>
      <p sl="en">Het strategisch verslag 2010 richt zich voornamelijk op de uitvoering van programma’s tijdens de huidige programmeringsperiode en op de strategische verslagen. Het biedt echter ook waardevol inzicht in de toekomst van het cohesiebeleid.</p>
      <p sl="en">Ten eerste zijn er volgens de verslagen met betrekking tot de uitvoering van de programma’s projecten ter waarde van 93,4 miljard euro geselecteerd, die 27,1 procent van de beschikbare EU-middelen in de lopende periode vertegenwoordigen. Dat kan redelijk worden geacht tegen de achtergrond van de ernstige verslechtering van de sociaaleconomische situatie in 2008 en 2009 als gevolg van de wereldwijde crisis, maar ook gezien de hervorming die in het beleid is aangebracht voor de periode 2007-2013.</p>
      <p sl="en">De vooruitgang verschilt echter sterk van land tot land en van thema tot thema: in negen landen lag het geaggregeerde selectiepercentage boven de 40 procent, terwijl het in vier lidstaten beneden de 20 procent lag. Het is duidelijk dat de Europese regio's nog steeds kampen met ernstige ongelijkheden op economisch, sociaal en milieugebied. Anderzijds varieerde de gemiddelde projectselectie nauwelijks voor de drie beoogde doelstellingen: convergentie, regionaal concurrentievermogen en werkgelegenheid en Europese territoriale samenwerking. Hetzelfde geldt voor de categorieën met een Lissabon-earmark. Uit de hogere absorptiegraad van milieuprojecten in programma's in het kader van de doelstelling van Europese territoriale samenwerking blijkt dat grensoverschrijdende, transnationale en interregionale samenwerking een meerwaarde heeft en dus in de toekomst moet worden aangemoedigd. Op bepaalde gebieden moet echter iets extra's worden gedaan, met name om de uitvoeringsprestaties te verbeteren, buitensporige vertragingen te vermijden, meer financiële discipline te waarborgen en sterke synergieën met andere EU-beleidsinstrumenten tot stand te brengen.</p>
      <p sl="en">Ten tweede wil ik even nader ingaan op de strategische verslagen zelf. Zij zijn een instrument om strategisch na te denken en te debatteren over de thematische dimensie van het cohesiebeleid op basis van concrete feiten die worden aangedragen door de lidstaten. Strategische verslagen voorzien tevens in een evaluatie van het lopende proces. Zij worden opgemaakt tijdens de programmeringsperiode en bieden een overzicht van de vorderingen die de lidstaten hebben gemaakt bij de verwezenlijking van de EU-doelstellingen, alsook een nuttige basis om de uitvoerprestaties te verbeteren. Immers, in de verslagen is sprake van tal van goede praktijken die kunnen bijdragen tot een betere kwaliteit van de verslaglegging en tot meer betrokkenheid van belanghebbenden in de lidstaten, en dus ook tot een efficiëntere uitvoering.</p>
      <p sl="en">Tot slot wil ik hier nog een van die talloze goede praktijken onder de aandacht brengen, namelijk het gebruik van kernindicatoren door alle lidstaten.</p>
    </intervention>
    <intervention id="4-048-000" speaker_id="28323" name="Oldřich VLASÁK" is_mep="True" mode="spoken" role="rapporteur" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Mijnheer de Voorzitter, ik zou met u enkele punten van het verslag, waarvoor ik de rapporteur ben, willen doornemen oftewel het verslag over een Europese stedelijke agenda en de toekomst van deze agenda in het cohesiebeleid.</p>
      <p sl="cs">Dit verslag richt zich op steden en hun rol in het cohesiebeleid. Ik zou echter direct in de inleiding willen benadrukken dat dit niet betekent dat we bij het verdelen van de Europese fondsen het platteland zouden moeten overslaan. Integendeel, de ontwikkeling van grote steden en kleine dorpen op het platteland moet synchroon lopen en hand in hand met elkaar gaan. Ik heb deze thema's terloops aangehaald in mijn amendementen bij het verslag van de heer Siekiersky inzake de toekomst van het gemeenschappelijke landbouwbeleid.</p>
      <p sl="cs">Ik zou in mijn inleiding graag enkele punten willen benadrukken. Ten eerste moeten we er ons bewust van zijn dat steden een belangrijk platform vormen voor de tenuitvoerlegging van de EU 2020-strategie, onder andere vanwege hun enorm belangrijke rol in de economische ontwikkeling van de Europese regio's. Steden moeten daarom een krachtig mandaat krijgen bij het bereiken van de doelstellingen van deze gemeenschappelijk Europese strategie.</p>
      <p sl="cs">Ten tweede zou ik willen benadrukken dat we in een groot aantal steden een basisinfrastructuur moeten ontwikkelen. Volgens mij is het een goed idee om deze situatie op te lossen door niet alleen simpelweg de infrastructuur te vernieuwen, maar deze ook te moderniseren en door middel van informatietechnologie te investeren in de technologische aspecten van de infrastructuur. Pas dan kunnen we er zeker van zijn dat de steden ook echt aanzienlijk gaan groeien en de kwaliteit van leven er werkelijk op vooruit zal gaan. Dergelijke groeibevorderende investeringen zouden, mede vanwege het concentratieprincipe, moeten worden geprioriteerd.</p>
      <p sl="cs">Ten derde zou ik over het thema partnerschap willen spreken. Partnerschap is vaak niet meer dan een leeg begrip. Ik zou het daarom toejuichen als we steden echte steun kunnen bieden en ik roep de Commissie daarom op om de lidstaten de verplichting op te leggen om politieke vertegenwoordigers van de belangrijkste stedelijke gebieden en verenigingen van regionale en lokale overheden bij alle besluitvormingsfasen in het kader van het cohesiebeleid te betrekken. Lokale vertegenwoordigers zouden deel moeten kunnen nemen aan de onderhandelingen over de nationale planningsovereenkomsten voor strategische ontwikkeling.</p>
      <p sl="cs">Ten vierde, en dat is het laatste punt uit het ontwerpverslag waarop ik vandaag wil ingaan, zijn er de financieringsinstrumenten. Er is al veel over het initiatief 'Jessica' gesproken. In de echte wereld gebeurt er echter maar heel weinig. Ik zou het daarom toejuichen als we de Commissie oproepen om de ervaringen met deze instrumenten te evalueren en de regels zo te veranderen dat deze instrumenten met andere instrumenten op de financiële markt kunnen concurreren. Tegelijkertijd zouden we naar mijn mening een appel op de lidstaten moeten doen om het initiatief 'Jessica' niet op het niveau van de regio's of op staatsniveau ten uitvoer te leggen, maar op het niveau van de steden. Alleen op die manier komt Jessica ook echt bij de steden terecht en kan het een langetermijneffect hebben.</p>
    </intervention>
    <intervention id="4-049-000" speaker_id="96746" name="Marie-Thérèse SANCHEZ-SCHMID" is_mep="True" mode="spoken" role="rapporteur" nationality="France" birth_date="15-11-1957" birth_place="Perpignan" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, commissaris, geachte collega’s, een debat van prioritair belang over het cohesiebeleid is zeldzaam, en dat van vandaag is buitengewoon belangrijk.</p>
      <p sl="fr">Het regionale beleid heeft in zijn lange geschiedenis talrijke successen geboekt en werd in 2009 de grootste uitgavenpost van de Europese Unie, met 350 miljard euro aan investeringen in onze regio’s tussen 2007 en 2013. Vandaag moet het Parlement zich uitspreken over de toekomst van dit beleid en zijn prioriteiten vaststellen ter voorbereiding op de aanstaande begrotings- en regelgevingsonderhandelingen voor het volgende financieel kader.</p>
      <p sl="fr">Ik heb zelf het voorrecht genoten mijn steentje bij te dragen aan de toekomst van de Europese territoriale samenwerking – doelstelling 3 van het cohesiebeleid – en ik wil de schaduwrapporteur en de Europese Commissie graag bedanken voor hun vruchtbare samenwerking.</p>
      <p sl="fr">Wat is territoriale samenwerking? Welk doel dient ze? Welke belangen staan er op het spel? Hoeveel gewicht kennen we eraan toe binnen het regionaal beleid? Dat zijn de vragen die we moeten beantwoorden.</p>
      <p sl="fr">Momenteel wonen 196 miljoen Europese burgers in grensgebieden. Via de ongelijkheden waarmee ze te maken hebben, illustreren deze regio’s hoeveel moeite onze lidstaten hebben om in te spelen op de uitdagingen van open grenzen, de voltooiing van de Europese interne markt en de mondialisering.</p>
      <p sl="fr">Europa valt uiteen in 27 lidstaten en 271 regio’s. Dientengevolge is het Europese grondgebied opgedeeld door talloze administratieve grenzen die verschillende politieke en juridische systemen vertegenwoordigen. Om met de woorden van een Franse socioloog te spreken: de grens is een politiek object dat afstand schept waar sprake is van nabijheid. De Europese Unie daarentegen wil nabijheid scheppen waar de geschiedenis afstand, inbegrip en soms haat tot stand had gebracht.</p>
      <p sl="fr">De preambule van het Verdrag van Rome uit 1957 dient feitelijk als leidraad voor onze werkzaamheden als Europese volksvertegenwoordigers. De Europese Unie is gericht op het tot stand brengen van een steeds hechter verbond tussen de volkeren. Zonder grenzen te verwijderen of hun rechtmatigheid in twijfel te trekken, tracht doelstelling 3, met 8,5 miljard euro, de nadelige invloed van grenzen op het dagelijks leven van onze burgers te beperken, teneinde deze scheidslijnen om te vormen tot bindende elementen.</p>
      <p sl="fr">Daarom staat Europese territoriale samenwerking symbool voor Europese integratie en geeft ze een buitengewoon krachtige impuls aan concurrentievermogen.</p>
      <p sl="fr">Welke toekomst willen we haar geven?</p>
      <p sl="fr">Dit verslag bevat concrete en pragmatische voorstellen, die gebaseerd zijn op de behoeften in het veld, van de talrijke belanghebbenden die we hebben ontmoet en op de verwachtingen van burgers.</p>
      <p sl="fr">Allereerst een expliciete verwijzing naar de toegevoegde waarde van Europese territoriale samenwerking en op de potentiële stimulans die ze kan bieden voor concurrentievermogen. Een voorstel om de begroting ervan te verhogen tot zeven procent van de totale begroting voor cohesiebeleid. Behoud van de globale structuur en van het accent op de grensoverschrijdende component teneinde in te spelen op de lokale behoeften van grensgemeenschappen. Toekenning van fondsen per samenwerkingsprogramma, op basis van geharmoniseerde criteria, teneinde sommige lidstaten ervan te weerhouden financiële opbrengsten te berekenen. Een strategischere programmering van de fondsen, in samenhang met een geterritorialiseerde Europa 2020-strategie.</p>
      <p sl="fr">Stimuleringsmaatregelen opdat de regionale operationele programma’s bijdragen aan grote grensoverschrijdende of transnationale projecten, zoals de trans-Europese vervoersnetwerken. Een betere coördinatie tussen de transnationale component en de macroregionale strategieën, vereenvoudigde tenuitvoerlegging door een aparte verordening aan te nemen. Beter gebruik van de Europese groeperingen voor territoriale samenwerking, die het enige puur communautaire instrument voor meerlagig bestuur vormen. En tot slot vergroting van de zichtbaarheid en toegankelijkheid van territoriale samenwerking voor lokale overheden en voor burgers.</p>
      <p sl="fr">Tot slot zou ik zeggen dat territoriale samenwerking een van de puur Europese beleidsterreinen met een grote toegevoegde waarde is. Ze is de eenvoudigste, kortste en goedkoopste manier om te komen tot dynamische en concrete Europese integratie.</p>
      <p sl="fr">Commissaris, dames en heren, wij hebben de plicht om de meest Europees getinte doelstelling van het cohesiebeleid te versterken.</p>
    </intervention>
    <intervention id="4-050-000" speaker_id="97008" name="Georgios STAVRAKAKIS" is_mep="True" mode="spoken" role="rapporteur" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, de belangrijkste veronderstelling die in dit verslag wordt ontvouwd is dat versterking van de synergie tussen het Europees Fonds voor Regionale Ontwikkeling en de andere cohesiebeleidsmiddelen enorm zal bijdragen aan een grotere doelmatigheid en de toegevoegde waarde van het cohesiebeleid. Tegelijkertijd wordt gevraagd om meer synergie met de ontwikkelingsacties van het Europees Landbouwfonds voor Plattelandsontwikkeling en het Europees Visserijfonds. Meer synergie betekent in de praktijk dat de activiteiten die worden gefinancierd met verschillende cohesiebeleidsmiddelen worden voorbereid, gepland en geïmplementeerd in het kader van een geïntegreerd gemeenschappelijk plan, zodat elke actie de positieve resultaten van andere acties benut en aanvult.</p>
      <p sl="el">De ervaring in de uitvoering van cohesiebeleidsprogramma's toont inmiddels duidelijk aan dat de succesvolle afloop van de meeste ontwikkelingsacties van regionale ontwikkeling voornamelijk afhangt van de uitvoering van aanvullende initiatieven. Infrastructurele verbeteringen leiden bijvoorbeeld niet automatisch tot meer groei als ze niet gepaard gaan met investeringen in onderwijs, ondernemingszin en innovatie. Wij geloven daarom dat effectieve coördinatie zal bijdragen tot daadwerkelijke winst op het vlak van doelmatigheid en verbetering van goed financieel beheer.</p>
      <p sl="el">De voornaamste eis die in dit verslag wordt geformuleerd om dit doel te bereiken is het instellen van gemeenschappelijke regels inzake beheer en tenuitvoerlegging binnen het algemene kader van het cohesiebeleid en met het Europees Landbouwfonds voor Plattelandsontwikkeling en het Europees Visserijfonds. Afgezien van de voordelen die dit zal opleveren door kostenbesparing en het benutten van complementariteit, zal dit zowel het gebruik van fondsen door begunstigden als het beheer van fondsen door nationale overheden eenvoudiger maken. Tenslotte zal de harmonisering van de regels op alle planningsniveaus door middel van de daarmee bereikte vereenvoudiging de deelname van kleinere partijen aan cohesieprogramma's vergemakkelijken en de benutting van de beschikbare middelen verbeteren.</p>
      <p sl="el">In het kader van het verslag verwelkomen wij eveneens het initiatief van de Commissie om een enkel strategisch kader (single strategic framework) in te voeren dat meerder fondsen zal omvatten. Wat wij als Commissie regionale ontwikkeling evenwel vragen is dat dit enkele strategische kader en de coördinatie zich niet beperken tot de voorbereidingsfase en politieke planning, maar worden uitgebreid om alle fasen van beleidsvorming te omvatten: planning, tenuitvoerlegging en uitbetalingen, controle en evaluatie.</p>
      <p sl="el">Ik wil eveneens uitdrukking geven aan mijn tevredenheid over het feit dat de voornaamste boodschappen van mijn verslag zijn overgenomen in zowel de uiterst belangrijke resolutie van het Europees Parlement over het toekomstige financiële perspectief van de Europese Unie als in het verslag over de toekomst van het cohesiebeleid.</p>
      <p sl="el">Tot slot wil ik erop wijzen – zoals ik in het begin heb benadrukt – dat het fundamentele beginsel van mijn verslag is dat een grotere synergie tussen de fondsen de doelmatigheid van het cohesiebeleid nog verder zal verbeteren. In dit kader wil ik uitdrukking geven aan mijn grote ongerustheid over het feit dat zich de laatste tijd een tendens heeft voorgedaan om cohesiebeleid over de verschillende begrotingsonderdelen op te splitsen. Het is duidelijk dat wij tegen elk voorstel van dien aard zijn omdat hierdoor de basis van het cohesiebeleid zelf rechtstreeks wordt ondermijnd, met name het partnerschap en de geïntegreerde benadering van regionale ontwikkeling.</p>
    </intervention>
    <intervention id="4-051-000" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie . − Mijnheer de Voorzitter, dames en heren, bezoekers van het Europees Parlement, cohesiebeleid is een centrale pijler van het Europese integratieproject en in zijn totaliteit is het een van de meest geslaagde beleidsvormen van de afgelopen decennia. We zijn er in deze periode daadwerkelijk in geslaagd om de welvaartsverschillen tussen de regio's in Europa te minimaliseren. Dat zal tijdens de volgende periode ook blijken uit de veranderingen in de categorisering.</p>
      <p sl="de">Ik moet nogmaals benadrukken dat het regionale beleid tegelijkertijd het centrale en duurzame investeringsbeleid voor alle Europese regio's is geworden. Als we van Europa 2020 een succes willen maken en als we de strategie die nu alleen op papier staat, willen omzetten in concrete activiteiten, initiatieven en projecten, is het precies deze gemoderniseerde, geavanceerde vorm van regionaal beleid die in alle regio's geïmplementeerd moet worden, teneinde de nodige resultaten in onze steden, gemeenten, bedrijven, onderzoekscentra en scholen te behalen.</p>
      <p sl="de">Ik wil het Europees Parlement bedanken en in het bijzonder de rapporteurs, de heer Pieper, de heer Mikolášik, de heer Vlasák, mevrouw Sanchez-Schmid en de heer Stavrakakis, voor hun uitstekende verslagen die ons zullen helpen om vooruitgang te boeken met ons werk. De grote verscheidenheid aan discussies, die niet alleen in de commissie, maar ook bij een aantal andere gelegenheden zijn gevoerd, heeft laten zien dat dit het geval is. Ik ga ervan uit dat we veel van deze substantiële en zeer constructieve bijdragen zullen terugvinden in de vormgeving van het toekomstige regionale beleid. Het Parlement en de Commissie hebben hun neuzen dezelfde kant op staan als het gaat om de belangrijkste aspecten van de toekomstige ontwikkeling van het regionale beleid en ik wil u daarvoor bedanken. Ik wil er heel open over zijn dat we tijdens de discussie over de overgangsregio's uit het oog zijn verloren dat we op dit terrein zoveel gemeenschappelijk hebben, inclusief de gemeenschappelijke prioriteiten en zeer substantiële voorstellen voor veranderingen voor de toekomstige koers van het beleid, waardoor het zelfs nog geslaagder, duurzamer en zichtbaarder en begrijpelijker en tastbaarder voor de burgers van Europa zal worden. We streven allebei naar het smeden van sterke banden tussen het regionale beleid en de Europa 2020-strategie en naar het gezamenlijk instellen van de noodzakelijke voorwaarden, zodat we kunnen helpen om moeilijkheden bij de tenuitvoerlegging van het beleid te overwinnen. We streven er ook allebei naar dat ons beleid sterk resultaatgericht is. Dit zal ons uiteindelijk in staat stellen om uit te vinden wat dit beleid tegen het einde van de periode zou kunnen bereiken als de financiële middelen in alle afzonderlijke regio's doelgericht worden toegepast en dus wat het zou kunnen bijdragen aan de centrale doelstellingen van Europa 2020.</p>
      <p sl="de">Als het kan, wil ik graag over ieder verslag kort iets zeggen. Ten eerste het verslag van de heer Pieper. Ik wil graag onderstrepen wat hij heeft gezegd over de bereidheid tot het invoeren van hervormingen en over de overeenstemming op veel terreinen. Het is belangrijk dat we ons bekennen tot innovatie, tot duurzaamheid, tot energie-efficiëntie en tot de mogelijkheden van slimme groene technologie voor de Europese economie en voor het veiligstellen van arbeidsplaatsen in een mondiale concurrentie. Hier is over gediscussieerd in dit Parlement en ik zou het Parlement willen bedanken voor zijn substantiële ondersteuning van de voorgestelde instelling van een zogenaamde overgangsregio in de volgende periode. We hebben veel over dit onderwerp gediscussieerd. Het is afdoende behandeld en ik hoef er hier nu niet gedetailleerd op in te gaan. Ik wil echter graag nogmaals benadrukken dat het er ons altijd om ging om een voorstel te doen teneinde de gedeelten van regio's die niet meer tot de allerarmsten behoren maar die zich nog steeds ver onder het gemiddelde niveau bevinden, te helpen bij het inhaalproces. Desondanks begrijp ik de bezorgdheid en twijfels die sommige mensen hebben geuit. Ik ben bereid, en ik zal zelfs een actieve houding in dezen aannemen, om samen met u tegen het einde van de volgende periode te bekijken welke mogelijkheden al beschikbaar zijn voor een voorlopige evaluatie, teneinde vast te stellen in hoeverre de doelstellingen van de afzonderlijke regio's zijn gehaald, te beoordelen of het niet halen van doelstellingen te wijten is aan interne of externe factoren en vast te stellen welke conclusies we dan kunnen trekken uit de toekenning van middelen in de daaropvolgende periode. Dit zijn gevoelige en noodzakelijke ontwikkelingen die voor politieke acceptatie in de toekomst zullen zorgen en ook voor de acceptatie van de burgers voor deze vorm van Europees beleid.</p>
      <p sl="de">Ik zou de heer Mikolášik willen bedanken voor de duidelijke steunbetuiging in zijn verslag voor het behalen van resultaten en voor de expliciete verwijzingen naar het belang en de toekomstige ontwikkeling van de strategische verslagen, de invloed van deze verslagen en de manier waarop ze kunnen worden gebruikt.</p>
      <p sl="de">De heer Vlasák, die zich altijd heel sterk heeft gemaakt voor de belangen van de steden, en het hele team wil ik ook hartelijk bedanken. Onze steden vormen een centraal aspect van onze Europese hoofddoelstellingen, hoewel we het platteland niet mogen vergeten. Ik word nooit moe te benadrukken dat als wij de energie-efficiëntie willen verbeteren, we in de steden moeten beginnen. Als we de CO2 -emissies willen terugdringen, moeten we in de steden beginnen. De strijd tegen armoede is een strijd voor het verbeteren van de achterstandswijken die we in alle grote Europese steden vinden. Er zijn dus veel redenen waarom we in de steden moeten beginnen en, zoals ik al zei, mogen we het platteland daarbij niet vergeten. Er is echter, en dit gaat de heer Stavrakakis aan, ook behoefte aan verbeterde samenwerking met de andere fondsen op dit terrein, in het bijzonder met het fonds voor plattelandsontwikkeling. Het zal nodig zijn ervoor te zorgen dat de coördinatie met het kaderprogramma voor onderzoek, in het bijzonder met betrekking tot innovatie, effectief, solide en transparant is. Dit is omdat het belangrijkste beslissingscriterium op het gebied van onderzoek uitmuntendheid is, wat niet gedetermineerd is op basis van geografie. Dit blijkt duidelijk uit het feit dat ruim 30 procent van het onderzoeksgeld naar tien Europese regio's gaat die deze concentratie hebben. Daarom is het belangrijk. In de huidige periode beginnen we met het investeren van geld uit het structuurfonds in onderzoeksinfrastructuur in heel Europa waar de aard van de projecten dit rechtvaardigt, en we zullen onze uitgaven in de volgende periode vergroten. Hierdoor zal het mogelijk worden om geleidelijk een bredere basis van onderzoeksactiviteiten in heel Europa te creëren. In principe zijn kleine en middelgrote ondernemingen ook verantwoordelijk voor innovaties, bijvoorbeeld in productontwikkeling en in administratie, service en marketing, het bestaat dus uit een aantal verschillende lagen. We hebben deze brede basis nodig, omdat het de kleine en middelgrote ondernemingen in Europa zijn die uiteindelijk arbeidsplaatsen creëren en ze op lange termijn veiligstellen.</p>
      <p sl="de">Ik zou ook mevrouw Sanchez-Schmid willen bedanken voor haar bijdrage. We hebben al verschillende keren over territoriale samenwerking gediscussieerd. Dit is een terrein dat in al zijn verscheidenheid en complexiteit een van de meest Europese is van al onze beleidsvormen. Het stelt ons in staat om de grenzen af te breken die de burgers niet eens als grenzen zouden moeten zien, en echt vooruitgang te boeken met het proces van Europese eenwording en integratie. De nieuwe aanpak, bijvoorbeeld op het gebied van macroregionale strategieën, laat de mogelijkheid van regio-overschrijdende samenwerking zien.</p>
      <p sl="de">Nogmaals hartelijk dank voor uw bijdragen. Ik kijk uit naar de discussie. Ik kan u verzekeren dat veel van de overwegingen en ideeën terug te vinden zullen zijn in het voorstel inzake de rechtsgrondslag die we nodig hebben voor de volgende steunperiode en die we in september van dit jaar zullen presenteren. Ook hartelijk dank voor uw blijvende steun aan het Europese regionale beleid en de ontwikkeling daarvan.</p>
    </intervention>
    <intervention id="4-052-000" speaker_id="96918" name="Derek VAUGHAN" is_mep="True" mode="spoken" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">rapporteur voor advies van de Commissie begrotingscontrole . – Mijnheer de Voorzitter, een sterk en naar behoren gefinancierd cohesiebeleid is van vitaal belang om te waarborgen dat de Europese Unie kan bijdragen aan de totstandbrenging van werkgelegenheid en groei, met name wanneer de lidstaten hun uitgaven terugdringen.</p>
      <p sl="en">Structuurfondsen maken het verschil op plaatsen zoals Wales, en als wij willen dat ze dat blijven doen, moeten wij ervoor zorgen dat het cohesiebeleid naar behoren gefinancierd wordt en doelgericht is, dat het geld op passende wijze wordt besteed en dat het systeem vereenvoudigd wordt. Uiteraard zijn de laatste twee punten voor de Commissie begrotingscontrole bijzonder belangrijk. Wij willen het leven eenvoudiger en simpeler maken, niet alleen voor de lidstaten maar ook voor de aanvragers. Wij moeten garanderen dat de middelen op passende wijze worden besteed en tegelijkertijd ook waarborgen dat de fondsen gemakkelijk toegankelijk zijn, met name voor kleine organisaties.</p>
      <p sl="en">Tot slot nog een laatste opmerking. Als wij voornemens zijn om meer aandacht te besteden aan stedelijke gebieden en steden en de mogelijkheid overwegen om een nieuw structuurfonds en een prestatiereserve in te stellen dan moeten wij waarborgen dat die initiatieven geen risico of nadeel inhouden voor de arme regio’s van de Europese Unie.</p>
    </intervention>
    <intervention id="4-054-000" speaker_id="96765" name="Verónica LOPE FONTAGNÉ" is_mep="True" mode="spoken" nationality="Spain" birth_date="01-02-1952" birth_place="Caudéran" p_group="Group of the European People's Party (Christian Democrats)" m_state="ES">
      <p sl="es">rapporteur voor advies van de Commissie werkgelegenheid en sociale zaken. – Mevrouw de Voorzitter, om te beginnen wil ik graag de aandacht vestigen op de belangrijke bijdrage die het cohesiebeleid heeft geleverd aan economische groei en aan de integratie van de burgers en de regio's van de Europese Unie.</p>
      <p sl="es">Om die reden is het van essentieel belang dat het Parlement zich uitspreekt over het beleid dat gevoerd moet worden na 2013, en het zou onterecht zijn om voorbij te gaan aan het werk dat Markus Pieper heeft verricht in zijn uitgebreide verslag.</p>
      <p sl="es">Binnen het cohesiebeleid was het Europees Sociaal Fonds een belangrijk instrument om de lidstaten te helpen hun beleid aan te passen aan de Europa 2020-strategie en de financiële crisis te bestrijden, en dat zal ook in de toekomst zo zijn.</p>
      <p sl="es">Het Fonds moet vooral gericht zijn op het creëren van werkgelegenheid, door het bevorderen van een leven lang leren en door steun te bieden aan laagopgeleide arbeiders, aan degenen die zich buiten de arbeidsmarkt bevinden, evenals aan de meest kwetsbare groepen, aan degenen die te lijden hebben van discriminatie, en, uiteraard, aan de kleine en middelgrote ondernemingen, ofwel het mkb.</p>
      <p sl="es">Het Fonds zou ook gericht moeten zijn op het bevorderen van sociale inclusie en van het terugdringen van de armoede.</p>
      <p sl="es">Om deze doelen te kunnen bereiken is het noodzakelijk dat het Sociaal Fonds, als onderdeel van de Structuurfondsen, kan rekenen op voldoende financiële middelen en dat de administratieve en procedurele lasten zo veel mogelijk worden verlicht en tot een minimum beperkt blijven.</p>
    </intervention>
    <intervention id="4-055-000" speaker_id="97050" name="Antigoni PAPADOPOULOU" is_mep="True" mode="spoken" nationality="Cyprus" birth_date="08-07-1954" birth_place="Morfou" p_group="Group of the Progressive Alliance of Socialists and Democrats in the European Parliament" m_state="CY">
      <p sl="en">rapporteur voor advies van de Commissie werkgelegenheid en sociale zaken . − Mevrouw de Voorzitter, de wereldwijde economische recessie heeft het economische landschap in de Europese Unie ingrijpend gewijzigd: de werkloosheid is toegenomen, de economische groei is teruggevallen en het ondernemingsklimaat is verslechterd.</p>
      <p sl="en">Het cohesiebeleid moet een effectief instrument zijn om enerzijds een antwoord te bieden op de sociaaleconomische uitdagingen ten gevolge van de financiële crisis en anderzijds de verschillen tussen de ontwikkelingsniveaus van de Europese regio’s weg te werken.</p>
      <p sl="en">Bij de evaluatie van de uitvoering van de cohesiebeleidsprogramma's voor 2007-2013 die mede gefinancierd zijn uit de structuurfondsen moet rekening worden gehouden met de impact van de in het kader van het cohesiebeleid geselecteerde projecten op het herstel van de Europese economie, en met name op het scheppen van nieuwe banen, het verminderen van sociaaleconomische ongelijkheden, het bevorderen van sociale integratie en het verbeteren van het menselijk kapitaal.</p>
      <p sl="en">Net nu de maatschappelijke verschillen door de economische en financiële crisis nog worden verscherpt, ontvangen de lidstaten helaas minder middelen uit de structuurfondsen. Daarom moet de Commissie de effectiviteit en de zichtbaarheid van het Europees Sociaal Fonds bij de burger verbeteren en in samenwerking met de lidstaten sterke synergieën creëren tussen de structuurfondsen en relevant Europees beleid, en synergieën bevorderen die voorzien in de veranderende behoeften van de huidige arbeidsmarkt.</p>
    </intervention>
    <intervention id="4-056-000" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">rapporteur voor advies van de Commissie vervoer en toerisme. – Mevrouw de Voorzitter, als we het over de steden van de toekomst hebben, weten we dat de behoefte aan een grotere mobiliteit zal groeien. Vervoer wordt een nog belangrijker onderdeel van het leven van burgers. Velen zullen naar verder weg gelegen plattelandsgebieden verhuizen en forenzen naar hun werkplek in de buurt van de stad. Maar om vervuiling, files en langdurig reizen te voorkomen, moeten we nieuwe oplossingen vinden, zoals gratis "park-and-ride"-voorzieningen gecombineerd met flexibele maandabonnementen voor bijvoorbeeld fietsen, motoren, carpooling, metro’s, elektrische bussen, ondergrondse spoorverbindingen enzovoort. Zonder flexibele vervoersmogelijkheden zullen de steden kapotgaan. Daarom zijn er snel nieuwe ideeën nodig. Zelfs de auto-industrie weet dat we snel moeten denken, anders zijn bedrijven buiten Europa ons voor. Ze bereiden zich voor op een toekomst met slimmere auto’s en gemengde vervoersvormen. Dat moeten wij als politici ook doen.</p>
      <p sl="da">Dit is ook allemaal prima, maar ik begrijp niet helemaal waarom er EU-fondsen nodig zijn voor deze initiatieven, aangezien het in het belang van de regio’s zelf is om aantrekkelijk te zijn voor burgers. Ik ben van mening, dat we in deze tijden van crisis eindelijk eens moeten ophouden om als verwende pubers om meer geld te vragen.</p>
    </intervention>
    <intervention id="4-057-000" speaker_id="96786" name="Tadeusz CYMAŃSKI" is_mep="True" mode="spoken" nationality="Poland" birth_date="06-06-1955" birth_place="Nowy Staw" p_group="European Conservatives and Reformists Group" m_state="PL">
      <p sl="pl">rapporteur voor advies van de Commissie rechten van de vrouw en gendergelijkheid. − Mevrouw de Voorzitter, de Europa 2020-strategie moet bijdragen aan de economische groei op een manier die ook sociale uitsluiting tegengaat. Het cohesiebeleid moet als een van de hoofdinstrumenten van de Europa 2020-strategie in de komende periode in grotere mate bijdragen aan de beperking van armoede in onze lidstaten. De activiteiten van het Europees Sociaal Fonds moeten zich meer concentreren op de groep mensen die steun nodig hebben om een baan te vinden en in de maatschappij te integreren.</p>
      <p sl="pl">Dit moet worden ondersteund door de oprichting van moderne zorg- en onderwijsinstellingen voor kinderen en door hoge kwaliteit van opleidingen voor werkzoekenden. Dit zijn specifieke voorbeelden van maatregelen die helpen om werk en gezin te combineren. Precies deze activiteiten moeten door de structuurfondsen worden gesteund, en deze maatregelen zullen leiden tot een beperking van armoede bij mensen die in het bijzonder aan het risico van armoede zijn blootgesteld.</p>
      <p sl="pl">In de volgende financieringsperiode is het ook belangrijk om de oprichting en tenuitvoerlegging van structurele programma's in het bijzonder te richten op de mensen en om de procedures voor het gebruik van de fondsen te vereenvoudigen. De talrijke controles en audits leiden ertoe dat formele kwesties in verband met de tenuitvoerlegging van programma's de grootste prioriteit zijn geworden en een belemmering vormen voor een efficiënte en doeltreffende benutting van de hulpmiddelen.</p>
    </intervention>
    <intervention id="4-058-000" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">rapporteur voor advies van de Commissie vervoer en toerisme . − Mevrouw de Voorzitter, het INTERREG III-programma voor grensoverschrijdende interregionale samenwerking is een compleet ontwikkelingsinstrument. De flexibiliteit die artikel 21 van de verordening van het Europees Fonds voor Regionale Ontwikkeling biedt om financiële middelen vrij te maken voor uitgaven die niet onder de werkingssfeer van het programma vallen, is naar mijn mening een belangrijk element.</p>
      <p sl="cs">Ik geloof dat een stabilisatie van de regels aan de ene kant en deze flexibiliteit aan de andere kant de uitvoering van het programma zal vereenvoudigen. De Europese groeperingen voor territoriale samenwerking (EGTS) kunnen als juridische entiteiten een belangrijke rol spelen. Ik geloof dat hun statuut binnenkort zal worden afgerond en dat zal hun status aanzienlijk verbeteren. Dit kan tevens leiden tot een grotere betrokkenheid van particuliere organisaties, eventueel van gesubsidieerde organisaties, en daarmee tot een effectiever gebruik van middelen. De Confederale Fractie Europees Unitair Links/Noords Groen Links steunt dit verbeterde programma voor territoriale samenwerking.</p>
    </intervention>
    <intervention id="4-059-000" speaker_id="96817" name="Erminia MAZZONI" is_mep="True" mode="spoken" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">namens de PPE-Fractie. – Mevrouw de Voorzitter, dames en heren, met de inwerkingtreding van het Verdrag van Lissabon is het cohesiebeleid uitgebreid met een territoriale dimensie. Deze ontwikkeling verhoogt nog meer de urgentie om een mechanisme van werkelijke deelname te bevorderen. Om die betrokkenheid werkzaam en efficiënt te maken, is het van essentieel belang beter gebruik te maken van de instrumenten waarover we beschikken.</p>
      <p sl="it">Het verslag van de heer Vlasák, die ik zou willen bedanken, over de Europese stedelijke agenda en de toekomst van deze agenda in het cohesiebeleid weerspiegelt een zeer evenwichtige visie op de stedelijke dimensie binnen het cohesiebeleid, die rekening houdt met alle standpunten die gedurende het debat in de Commissie regionale ontwikkeling zijn geuit.</p>
      <p sl="it">Ongeveer 73 procent van de Europese bevolking leeft in stedelijke gebieden. Zij genereren 80 procent van het bbp en verbruiken tot wel 70 procent van de energie op Europees niveau. Hun ontwikkeling is direct verbonden met gebieden als werkgelegenheid, sociale inclusie, milieubescherming en het behalen van de doelstellingen van het cohesiebeleid in het algemeen. Het argument dat de heer Vlasák naar voren brengt met betrekking tot dit centrale onderwerp, namelijk het geven van een nieuwe impuls aan het stedenbeleid als platform voor de ontwikkeling van de EU 2020-strategie, is volledig aanvaardbaar, hoewel we de plattelandsgebieden en periurbane gebieden niet mogen vergeten.</p>
      <p sl="it">Er zijn twee prioriteiten die ik bij de commissaris onder de aandacht zou willen brengen, namelijk de bevordering en versterking van het multi-level governance-systeem, en de synergie tussen de verschillende fondsen, oftewel een geïntegreerde visie en benadering van financiering.</p>
      <p sl="it">Ten opzichte van het vorige overzicht hebben wij in ons overzicht en in het daaruit voortvloeiende debat laten zien dat regionale en lokale overheden en het maatschappelijk middenveld onvoldoende deelnemen aan de opstelling, uitvoering en ontwikkeling van de regionale planning, dus aan het inzetten van de instrumenten van het cohesiebeleid. Aan de andere kant hebben we duidelijk gemaakt wat de moeilijkheden zijn als de financiering niet flexibel is. Daarom hebben we de Commissie gevraagd, en vragen we haar opnieuw, meer flexibiliteit te overwegen bij de financiering, en in het bijzonder een sterkere integratie tussen het Europees Fonds voor Regionale Ontwikkeling en het Cohesiefonds.</p>
    </intervention>
    <intervention id="4-060-000" speaker_id="1854" name="Constanze KREHL" is_mep="True" mode="spoken" nationality="Germany" birth_date="14-10-1956" birth_place="Stuttgart" m_state="DE">
      <p sl="de">namens de S&amp;D-Fractie . – Mevrouw de Voorzitter, het cohesiebeleid is een succesvol Europees beleid waar iedereen gebruik van maakt, met inbegrip van regio’s die nog niet zo goed ontwikkeld zijn en regio’s die reeds een sterke economie hebben. Dit blijkt uit tal van studies. Het belangrijkste is echter dat de Europese burger de voordelen hiervan uit eerste hand kan ervaren. Dit is waarom wij in de toekomst cohesiebeleid nodig hebben in alle regio’s van de Europese Unie. Dat neemt niet weg dat wij de plicht hebben om te zorgen dat dit reeds goede beleid nog beter wordt. Dat is precies wat het Europees Parlement beoogt te bereiken met het verslag van de heer Pieper.</p>
      <p sl="de">Modern cohesiebeleid betekent dat wij nieuwe uitdagingen moeten aangaan, een hedendaagse infrastructuur moeten opzetten, klimaatverandering moeten bestrijden, moeten werken aan energiezekerheid en -efficiëntie, onderzoek en ontwikkeling moeten bevorderen, steun moeten geven aan kleine en middelgrote ondernemingen (kmo’s) en banen moeten creëren. Uiteraard moeten wij ook zorgen dat de financiering doelmatig wordt gebruikt. Daarom is de boodschap ook dat cohesiebeleid transparanter en meer resultaatgericht moet zijn, met minder administratieve rompslomp. Tevens moet de coördinatie tussen de diverse fondsen en programma’s worden verbeterd, zoals de heer Stavrakakis al eerder zei. Een heel belangrijk punt is dat het partnerschapsbeginsel naar een nieuw en verbeterd niveau moet worden getild. Wij zullen hierbij iedereen moeten betrekken, met inbegrip van de regio’s, lokale gebieden, beide zijden van de industrie en grote niet-gouvernementele organisaties.</p>
      <p sl="de">De nieuwe tussencategorie blijft controversieel. Wij zijn van oordeel dat de tussencategorie regio’s zal helpen die meer steun nodig hebben dan de klassieke Doelstelling-2-regio’s. De financiering daarvan gaat niet ten koste van andere regio’s. Integendeel, het resultaat is niet een allegaartje van subsidies. De vele procedures voor "in- en uitfasering" zullen worden gestandaardiseerd en ik geloof dat dit iets is waar wij echt behoefte aan hebben in de Europese Unie. Iedereen die denkt dat wij een permanente subsidiecategorie introduceren, onderschat het Europees Parlement. De afgelopen jaren hebben wij vaak genoeg laten zien dat wij kunnen zorgen dat initiatieven binnen de gemeenschap worden geïntroduceerd wanneer dat nodig is. Wij hebben er ook gezamenlijk voor gezorgd dat deze weer stop worden gezet zodra de doelstellingen zijn bereikt. Wij zijn competent genoeg om aan het einde van een subsidieperiode te beoordelen of de resultaten goed zijn en in hoeverre een programma moet worden aangepast. Daarom roep ik mijn mede-Parlementsleden op bij de stemming deze nieuwe tussencategorie te steunen.</p>
    </intervention>
    <intervention id="4-061-000" speaker_id="39717" name="Ramona Nicole MĂNESCU" is_mep="True" mode="spoken" nationality="Romania" birth_date="06-12-1972" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">namens de ALDE-Fractie. – Mevrouw de Voorzitter, de rapporteurs hebben voortreffelijk werk geleverd. Ik feliciteer hen dan ook van harte. Het verheugt mij dat commissaris Hahn hier vandaag tijdens het debat over de toekomst van het cohesiebeleid aanwezig is.</p>
      <p sl="ro">Europa heeft een sterk en goed onderbouwd regionaal beleid nodig dat in de toekomst gericht moet zijn op elk van de Europese regio’s en op die manier zal leiden tot economische groei, innovatie en concurrentiekracht. Met het oog op de volgende programmeringsperiode houdt de tenuitvoerlegging van één enkele strategische benadering in combinatie met een geheel van gemeenschappelijke uitvoeringsbepalingen voor het Europees Fonds voor Regionale Ontwikkeling, het Europees Sociaal Fonds en het Cohesiefonds mijns inziens een meerwaarde in.</p>
      <p sl="ro">Ook territoriale samenwerking is van essentieel belang om garanties te bieden voor het welslagen van de doelstellingen van de Europa 2020-strategie. Daarom juist lijkt het mij belangrijk de toegang te vergemakkelijken voor potentiële partners uit de particuliere sector, die daadwerkelijk de kans moeten krijgen om als volwaardige partners deel te nemen aan territoriale samenwerkingsprojecten.</p>
      <p sl="ro">Bovendien mogen wij niet uit het oog verliezen dat zowel de nationale regeringen als de Europese Commissie een essentiële rol spelen bij de opstelling en de effectieve tenuitvoerlegging van het Europees beleid op nationaal, regionaal en lokaal niveau.</p>
      <p sl="ro">Met betrekking tot het regionaal beleid na 2013 onderschrijf ik het voorstel om tussencategorieën in te voeren, zodat regio’s met een bbp tussen 75 procent en 90 procent van het EU-gemiddelde daadwerkelijk steun ontvangen, op voorwaarde dat naar passende oplossingen wordt gezocht.</p>
      <p sl="ro">Tot slot wil ik benadrukken dat het regionale aspect de plaats moet krijgen die het verdient in zowel de herziene begroting als het toekomstige financieel kader. Daarom verwacht ik van de Commissie dat zij met een passend voorstel zal komen waarin in elk geval rekening wordt gehouden met de standpunten van de Commissie regionale ontwikkeling en het Europees Parlement.</p>
    </intervention>
    <intervention id="4-062-000" speaker_id="4540" name="Philip BRADBOURN" is_mep="True" mode="spoken" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">namens de ECR-Fractie. – Mevrouw de Voorzitter, mijns inziens dragen de verslagen die hier vandaag in de plenaire vergadering worden behandeld geen afdoende oplossing aan voor de fundamentele problemen waarmee het huidige systeem van de structuurfondsen kampt.</p>
      <p sl="en">In het zog van de financiële crisis en gelet op de huidige noodzaak om de begrotingstekorten overal in Europa terug te dringen moet het Parlement erkennen dat het cohesiebudget niet langer mag worden opgetrokken zonder dat eerst een evaluatie wordt uitgevoerd. Dit is geen business as usual . Wij moeten ervoor zorgen dat paal en perk wordt gesteld aan de onaanvaardbare foutenmarge die op het gebied van de uitgaven door de Europese Rekenkamer aan het licht is gebracht.</p>
      <p sl="en">In lijn hiermee zij erop gewezen dat macroregionale instanties geen oplossing bieden voor het waarborgen van efficiëntere regionale uitgaven. Zij zijn van uitermate twijfelachtige waarde en ondermijnen de lidstaten, die volgens mij het hoofdinstrument moeten blijven voor het beheer van uitgaven op cohesiegebied. Zij zullen overigens geenszins bijdragen aan de verwezenlijking van ons streven naar een beperkter en doelgerichter cohesiebeleid waarmee de achtergestelde regio’s echt gebaat zijn.</p>
      <p sl="en">Deze verslagen gaan helemaal in de verkeerde richting. Daarom zal ik tegenstemmen.</p>
    </intervention>
    <intervention id="4-063-000" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">namens de Verts/ALE-Fractie . – Mevrouw de Voorzitter, mijnheer Hahn, dames en heren, ik zal de vorige spreker moeten tegenspreken. De centrale boodschap aan de Commissie van het verslag van de heer Pieper is dat het Europese cohesiebeleid zijn eigen meerwaarde voor Europa heeft. Het is het instrument waarmee de EU tot in de kern bijeen wordt gehouden. Dit is maar al te duidelijk voor burgers van alle regio’s in Europa, met name de zeer achtergestelde regio’s en de crisisregio’s. Door zijn gedecentraliseerde en participatieve structuur kan het cohesiebeleid een belangrijke bijdrage leveren aan een koolstofarm, innovatief en sociaal Europa, dat efficiënt gebruikmaakt van zijn hulpbronnen. In tegenstelling tot de persoonlijke mening van de rapporteur geloof ik dat de instrumenten van het cohesiebeleid, tezamen met intelligente investeringen, eveneens kunnen bijdragen aan de strijd tegen de klimaatverandering en de armoede.</p>
      <p sl="de">Daarom zijn wij teleurgesteld dat deze twee aspecten buiten beschouwing zijn gelaten in het verslag, al heeft de rapporteur het wel geprobeerd en doet hij dat nog steeds. Ik zou tegen de Commissie willen zeggen dat een aanzienlijke meerderheid van dit Parlement deze twee aspecten ondersteunt. Anders dan de rapporteur, ben ik van mening – en ik zeg dit als Duitser – dat in het licht van de dramatische problemen in sommige regio’s het voorstel van de Commissie inzake een tussencategorie zal resulteren in een evenwichtige en transparante structuur voor het toekomstige cohesiebeleid.</p>
      <p sl="de">Het is idioot om te denken dat er op dit vlak kan worden bezuinigd. Ook voor Duitsland is het belangrijk dat de Europese Unie zich op een harmonieuze manier ontwikkelt, aangezien dit ook voor Duitsland voordelen biedt. Dit is waarom de Fractie De Groenen/Vrije Europese Alliantie voor de tussencategorie stemt.</p>
      <a text="(Spreker verklaart zich bereid een &quot;blauwe kaart&quot;-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="4-064-000" speaker_id="23706" name="Miloslav RANSDORF" is_mep="True" mode="spoken" nationality="Czechia" birth_date="15-02-1953" birth_place="Rakovník" p_group="Confederal Group of the European United Left - Nordic Green Left" m_state="CZ">
      <p sl="cs">… het eens met het idee uit het verslag-Guellec uit de voorgaande periode dat het cohesiebeleid in zijn huidige vorm er niet toe bijdraagt dat regio's nader tot elkaar komen, maar dat het slechts staten nader tot elkaar brengt, en dat het er de oorzaak van is dat de meest dynamische regio's in de Europese Unie hun dynamiek geleidelijk aan verliezen?</p>
    </intervention>
    <intervention id="4-065-000" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Die vraag moet ik ontkennend beantwoorden. Wij hebben er juist alles aan gedaan om te zorgen dat in alle verslagen de aandacht uitgaat naar de regio’s. Het verslag van de heer Pieper is in het bijzonder gericht op versterking van hun positie. Dat is op dit moment van uitzonderlijk belang voor ons. Het is duidelijk dat de belangrijkste spelers voor het toekomstig cohesiebeleid de regio’s en niet de lidstaten zijn.</p>
    </intervention>
    <intervention id="4-066-000" speaker_id="96881" name="Elie HOARAU" is_mep="True" mode="spoken" nationality="France" birth_date="08-07-1938" birth_place="Sainte-Suzanne" p_group="Confederal Group of the European United Left - Nordic Green Left" m_state="FR">
      <p sl="fr">namens de GUE/NGL-Fractie. – Mevrouw de Voorzitter, tot de meest kansarme regio’s van de Europese Unie behoren de ultraperifere regio’s die behalve hun achterstand tal van permanente handicaps hebben, zoals hun afgelegen en insulaire karakter, kleinere markten, kwetsbaarheid voor de grillen van het klimaat.</p>
      <p sl="fr">Het vijfde cohesieverslag bevestigt gelukkig dat deze regio’s in aanmerking komen voor een specifieke voorkeursbehandeling, overeenkomstig artikel 349 van het Verdrag van Lissabon. Het verslag verzoekt tevens de na 2013 aan hen toegekende kredieten minstens op het niveau van de huidige programmeringsperiode te handhaven.</p>
      <p sl="fr">Wat betreft de totstandbrenging van een tussencategorie voor regio’s waarvan het bbp tussen 75 en 90 procent van het gemiddelde Europese bbp ligt, daar ben ik het mee eens, maar op een dubbele voorwaarde; ten eerste dat de begrotingsmiddelen van doelstelling 1 voor de convergentieregio’s niet worden verlaagd – en ik zou zelfs willen dat ze verhoogd worden – door de besparingen die worden gerealiseerd als gevolg van het feit dat sommige regio’s niet langer onder doelstelling 1 vallen. Deze besparingen moeten ten goede komen aan de nieuwe intermediaire regio’s, maar ook aan de andere regio’s. En de tweede voorwaarde is dat deze totstandbrenging voor de betreffende regio’s net zo positief moet uitpakken als de uitfasering.</p>
      <p sl="fr">Het cohesiebeleid is een beleid van solidariteit en herverdeling om regio’s in staat te stellen hun achterstand in te lopen. Het kan niet de plaats innemen van een andere strategie, zoals bijvoorbeeld Europa 2020, die haar eigen financiering moet hebben, los van de cohesiemiddelen, ook al moeten deze twee beleidslijnen uiteraard gecoördineerd en geharmoniseerd worden. Zo is onze fractie het er niet mee eens dat het Europees Sociaal Fonds wordt losgekoppeld van het cohesiebeleid.</p>
    </intervention>
    <intervention id="4-067-000" speaker_id="96798" name="John BUFTON" is_mep="True" mode="spoken" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="en">namens de EFD-Fractie. – Mevrouw de Voorzitter, West Wales &amp; The Valleys moet opnieuw voor regionale steun in aanmerking komen ondanks de afname van de gemiddelde bruto toegevoegde waarde in de Europese Unie en de daaraan gerelateerde vraag of het cohesiebeleid wel effect sorteert.</p>
      <p sl="en">Naar mijn oordeel is een aanzienlijk bedrag besteed aan de ontwikkeling van de overheidssector, ofschoon de wijdverbreide nationale bezuinigingen overal in het Verenigd Koninkrijk deze tendens hebben ondermijnd. Van 2008 tot 2009 zijn correcties ten bedrage van ongeveer 12 miljoen GBP aangebracht op de programma’s in Wales en de Commissie heeft 35 procent van de middelen voor diezelfde periode terugverdiend in de vorm van boeten. Dat geld wordt niet op effectieve wijze besteed als het in de brandkast in Brussel blijft liggen. Ik heb de indruk dat de voorstellen om het cohesiebeleid steeds meer te beperken en te streven naar een resultaatgerichte aanpak het correctieniveau alleen maar zullen doen toenemen.</p>
      <p sl="en">Regionale steun is geen geschenk van Brussel maar een magere vergoeding voor de miljarden die het Verenigd Koninkrijk betaalt. Tijdens de openbare raadplegingen over het vijfde verslag betreffende het cohesiebeleid was sprake van een algemeen verlangen om af te stappen van het beleid dat door Brussel wordt opgelegd. Ik ben benieuwd of de commissaris aan die zorgpunten gehoor heeft gegeven.</p>
      <p sl="en">Dit geld is geen weggevertje van Brussel. Het betreft slechts een klein percentage van het geld dat uit de zakken van de belastingbetaler wordt gehaald en door de Commissie wordt besteed aan wat zij wil. En wie niet vermeldt dat hij dit of dat van de Europese Unie heeft gekregen, riskeert een boete. Dat is cynische propaganda.</p>
    </intervention>
    <intervention id="4-068-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Mevrouw de Voorzitter, cohesiebeleid kan in de toekomst alleen succesvol zijn als wij nu bepaalde problemen onder ogen zien. Ten eerste, wat gebeurt er met lidstaten die voortdurend de voorwaarden van het stabiliteits- en groeipact schenden? In dergelijke gevallen kunnen de structuurfondsen nooit het gewenste effect sorteren. In dat geval verdampt het geld alleen maar en verwordt de EU tot een transferunie, die tegelijk een bodemloze put is. Iedereen die regionale subsidies ontvangt, moet zich aan de regels houden.</p>
      <p sl="de">Ten tweede moeten de structuurfondsen niet worden gecentraliseerd en ondergebracht bij de Commissie. Hierdoor wordt de administratieve last alleen maar groter, niet kleiner. Het enige resultaat zal zijn dat er weer nieuwe dure, gedecentraliseerde agentschappen worden opgericht.</p>
      <p sl="de">Ten derde moeten wij doelmatiger gebruikmaken van de structuurfondsen. Er moeten heldere doelstellingen zijn, er moet vaker worden geëvalueerd en de ontvangers zelf zullen meer verantwoordelijkheid moeten nemen. Aan het beginsel van cofinanciering zal stevig vast moeten worden gehouden.</p>
      <p sl="de">Ten vierde geldt dat boven op alle bezwaren ten aanzien van cultuur, samenleving, religie en buitenlands beleid, de toetreding van Turkije ook een enorme belasting zal vormen voor het Cohesiefonds. Laten wij realistisch zijn: de begroting zou worden opgeblazen. Dit is simpelweg een feit en niet zo maar iets wat mensen zeggen. Turkije ontvangt al jaren miljarden euro’s aan structuurgelden. Hier zullen wij eens kritisch naar moeten kijken.</p>
      <p sl="de">Samengevat zou ik in de toekomst willen zien dat regionale subsidies ook daar belanden waar ze nodig zijn, anders gezegd, bij innovatieve projecten met heldere resultaten, bij kleine en middelgrote ondernemingen en, belangrijker nog, bij de burgers in de regio’s en de steden.</p>
    </intervention>
    <intervention id="4-069-000" speaker_id="96974" name="Nuno TEIXEIRA" is_mep="True" mode="spoken" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Mevrouw de Voorzitter, allereerst enkele woorden van waardering voor het werk van de rapporteur, de heer Stavrakakis, die er uitstekend in geslaagd is de synergievoordelen in kaart te brengen die kunnen worden bereikt door de verschillende structuurfondsen beter op elkaar af te stemmen. Zijn verslag past ook binnen dit gezamenlijke debat over het cohesiebeleid, dat van groot belang is en niet alleen vanwege het onderwerp zelf, maar ook vanwege de timing van dit debat.</p>
      <p sl="pt">Momenteel staan we namelijk op het punt kennis te nemen van het voorstel van de Commissie inzake zowel de nieuwe financiële perspectieven als het toekomstig cohesiebeleid, post-2013. Het cohesiebeleid is een fundamenteel instrument van de Europese Unie. Het betreft horizontaal beleid dat gericht is op het verminderen van verschillen in ontwikkeling tussen de regio's, door middel van de daarvoor bedoelde structuurfondsen, waaruit projecten en programma’s in de lidstaten gefinancierd worden. Uit ervaring blijkt dat er zich problemen voordoen wat betreft de efficiëntie en de resultaten hiervan, als gevolg van de versnippering en de complexiteit van dit beleid. Daarom vormt de opstelling van een enkel strategisch kader voor Europees cohesiebeleid, met een geïntegreerde en resultaatgerichte aanpak, het uitgangspunt om meer en betere synergieën tussen de verschillende instrumenten tot stand te brengen en de efficiëntie daarvan te verbeteren. Dit is ook van groot belang voor een betere afstemming tussen de verschillende sectorale beleidsterreinen en voor een efficiënter gebruik van de middelen.</p>
      <p sl="pt">We moeten deze uitdaging van de crisis aangrijpen als een kans om nieuwe alternatieven te vinden. Al deze verslagen die we hier vandaag bespreken, zullen ons ongetwijfeld voor grote uitdagingen stellen en we weten dat er een stevige begroting nodig is om aan deze uitdagingen het hoofd te kunnen bieden, maar we moeten wel een helder onderscheid maken tussen begrotingskwesties en beleidsdoelstellingen. Die beleidsdoelstellingen zijn bekend, en we kunnen de regio’s alleen maar een toekomst bieden als we voor die doelstellingen gaan staan. En daarom moeten we ervoor zorgen dat de begroting in dienst staat van de toekomst van de regio’s en de burgers, in plaats van de regio’s en de burgers in dienst van de begroting.</p>
    </intervention>
    <intervention id="4-070-000" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mevrouw de Voorzitter, ik ben blij met dit debat, enkele dagen voor de eindberaadslaging door het college van commissarissen over de volgende financiële vooruitzichten en de herziening van de regeling voor de structuurfondsen, waaronder het Europees Sociaal Fonds.</p>
      <p sl="fr">De structuurfondsen behoren tot de voornaamste instrumenten voor de tenuitvoerlegging van een economisch en sociaal beleid van de Unie. Nu de communautaire begroting zoals we allemaal weten onder druk staat en nationale begrotingen worden teruggeschroefd, is het van cruciaal belang deze structuurfondsen op intelligente en doeltreffende wijze aan te wenden.</p>
      <p sl="fr">De herziening van de regeling voor de structuurfondsen is de gelegenheid om erop toe te zien dat dit instrument wordt benut ten behoeve van de strategie van de Unie, maar uiteraard ook binnen deze strategie van de Unie, met name de doelstellingen werkgelegenheid en sociale integratie. Dit vereist een toekenning van middelen op grond van andere indicatoren dan enkel het bbp en een hoger percentage toewijzingen aan het Europees Sociaal Fonds.</p>
      <p sl="fr">Mevrouw de Voorzitter, ten aanzien van het verslag-Pieper wilde ik kort iets zeggen over paragraaf 55 inzake het Fonds voor aanpassing aan de globalisering, waarvan ik de inhoud betwist en dat geen plaats in ons debat verdient. Dit fonds biedt steun aan werknemers die lijden onder de gevolgen van de globalisering en de crisis. Het onderhavige punt valt onder de bevoegdheid van de Commissie werkgelegenheid en sociale zaken en wordt aan u voorgelegd op initiatief van de Commissie regionale ontwikkeling; het zou moeten kunnen worden verworpen tijdens de aparte stemming die later vandaag zal plaatsvinden. Ik reken op de intelligentie en efficiëntie van mijn collega’s.</p>
    </intervention>
    <intervention id="4-071-000" speaker_id="96685" name="Riikka PAKARINEN" is_mep="True" mode="spoken" nationality="Finland" birth_date="24-08-1981" birth_place="Varkaus" p_group="Group of the Alliance of Liberals and Democrats for Europe" m_state="FI">
      <p sl="fi">Mevrouw de Voorzitter, mijnheer de commissaris, om te beginnen wil ik de rapporteurs complimenteren met hun uitstekende en belangrijke verslagen over het cohesiebeleid. Het is goed dat we hier nu samen over debatteren.</p>
      <p sl="fi">In deze verslagen wordt op uitstekende wijze het belang aangetoond van het regionaal beleid als iets wat heel Europa opbouwt en eenheid schept. Het regionaal beleid is beslist een succesverhaal waarmee de verschillen tussen de lidstaten zijn verkleind en stabiliteit in heel Europa is gecreëerd.</p>
      <p sl="fi">De uitdagingen voor de toekomst veranderen voortdurend en het regionaal beleid moet zich aan deze veranderingen kunnen aanpassen, zoals hier uit de debatten is gebleken. We moeten de problemen die zich in de loop der jaren bij het gebruik van het cohesiefonds hebben voorgedaan erkennen en het regionaal beleid moet in de komende periode aanzienlijk doeltreffender worden uitgevoerd en resultaatgerichter zijn. Zoals gezegd, moet ook de administratieve last in de komende periode kleiner worden. Op die manier zullen we zeker beter in staat zijn om de uitdagingen aan te gaan waar ook het cohesiebeleid mee te maken heeft.</p>
      <p sl="fi">Wat de Europa 2020-strategie betreft moeten we beseffen dat het cohesiebeleid een van de belangrijkste en meest concrete instrumenten is waarmee die strategie kan worden uitgevoerd. Het is daarom van wezenlijk belang dat het Parlement ook in dit verslag een krachtig standpunt inneemt ten gunste van de huidige begrotingsniveaus. Anderzijds is het belangrijk dat in het verslag ook rekening wordt gehouden met specifieke uitdagingen. Een voorbeeld daarvan zijn de dunbevolkte regio’s, die ook in de komende periode hun eigen specifieke steun krachtens artikel 71 nodig hebben.</p>
      <p sl="fi">In verband met deze verslagen is vandaag veel gesproken over een categorie van overgangsregio’s. Wat dit betreft wil ik de commissaris echter het volgende vragen: lost de creatie van een nieuwe structuur altijd het probleem zelf op of kunnen we dergelijke uitdagingen ook in dit geval aangaan door het bestaande phasing in, phasing out -systeem verder te ontwikkelen?</p>
    </intervention>
    <intervention id="4-072-000" speaker_id="96801" name="Tomasz Piotr PORĘBA" is_mep="True" mode="spoken" nationality="Poland" m_state="PL">
      <p sl="pl">Mevrouw de Voorzitter, het cohesiebeleid moet na 2013 ongetwijfeld zijn huidige functie blijven vervullen om gelijke ontwikkelingskansen voor de regio’s te creëren, armoede te bestrijden en de ontwikkeling van Europa te stimuleren. Daarom moet het niveau van de financiering in de nieuwe begroting duidelijk hoger liggen om de ontwikkeling van Europa, de ontwikkeling van de regio’s en de duurzame ontwikkeling van de Europese Unie gewoonweg te versnellen.</p>
      <p sl="pl">Het is erg verontrustend dat er in de plannen van de Commissie doelen opduiken die lichtjes afwijken van de doelen uit de huidige financiële vooruitzichten. Ik denk hier aan de doelen die zijn toegespitst op de bestrijding van de klimaatveranderingen en op innovatie. Natuurlijk zijn dit belangrijke zaken, maar de nieuwe lidstaten, zoals Polen, hebben nog steeds middelen nodig voor de ontwikkeling van hun infrastructuur. Zonder infrastructuur zal het echt moeilijk zijn om het ontwikkelingsniveau van de Europese Unie te halen.</p>
      <p sl="pl">En een laatste kwestie: ik denk dat we in de komende begrotingsprogramma’s na 2013 sterke nadruk op de regio van de Karpaten moeten leggen. Dit is een van de armste en dichtstbevolkte regio's van de Europese Unie. Ik denk dat een groter engagement van de Europese Unie in deze regio niet alleen voordelig is voor de Unie, maar ook zal helpen om het ontwikkelingsniveau te verhogen van die landen uit de regio van de Karpaten, die meer en intensievere steun van de Europese Unie nodig hebben.</p>
    </intervention>
    <intervention id="4-073-000" speaker_id="96868" name="Karima DELLI" is_mep="True" mode="spoken" nationality="France" birth_date="04-03-1979" birth_place="Roubaix" m_state="FR">
      <p sl="fr">Mevrouw de Voorzitter, het cohesiebeleid moet garant staan voor een harmonieuze en vooral billijke ontwikkeling van alle regio’s. Daarom scharen wij ons achter de totstandbrenging van een nieuwe tussencategorie van regio’s bij de toewijzing van middelen, evenals de toepassing van nieuwe indicatoren voor ontwikkeling, sociale rechtvaardigheid, welzijn en het milieu. Wij vinden het jammer dat dit niet terug te vinden is in het verslag-Pieper.</p>
      <p sl="fr">Omwille van billijkheid moet het cohesiebeleid ook subregionale ontwikkelingsverschillen aanpakken om weer inhoud te geven aan het woord ‘cohesie’, dat wil zeggen deze solidariteit die de toegevoegde waarde van de Europese Unie vormt. Hiertoe moet ze het accent leggen op ongelijkheden, met name binnen de stedelijke gebieden, die bijzonder zwaar worden getroffen door de nieuwe uitdagingen – voor mens en milieu – en dat is een enorm karwei.</p>
      <p sl="fr">Het aantrekkelijker en milieuvriendelijker maken van deze achtergestelde gebieden vereist dat het vertrouwen onder hun inwoners wordt hersteld. Dit zal tevens een nieuwe, duurzame stad in de hand werken, die voor elk wat wils biedt, een model dat tegemoetkomt aan de ecologische, energetische en sociaaldemografische uitdagingen, maar dat de leefomgeving en het welzijn van zijn inwoners centraal stelt.</p>
      <p sl="fr">Ik wil afsluiten met een duidelijke boodschap: na 2013 moet het cohesiebeleid over de broodnodige en stabiele middelen beschikken om te kunnen bestaan.</p>
    </intervention>
    <intervention id="4-074-000" speaker_id="96852" name="Cornelia ERNST" is_mep="True" mode="spoken" nationality="Germany" m_state="DE">
      <p sl="de">Mevrouw de Voorzitter, dames en heren, wat betreft de tussencategorie, had ik mij aanvankelijk zeker ook andere oplossingen kunnen voorstellen, mijnheer Pieper, bijvoorbeeld een overgangsregeling voor regio’s die tot nu toe de hoogste subsidies hebben ontvangen en dat na 2013 niet meer zullen doen. Uit het debat is echter naar voren gekomen dat wij naar andere regio’s zullen moeten kijken, met name die regio’s die hard door de crisis getroffen zijn. En dan hebben wij het over 51 regio’s. Als er zo veel regio’s in last zijn, dan zou het nalatig zijn om geen tussencategorie in te stellen. Dit is de enige manier waarop wij een betrouwbaar kader kunnen scheppen om verantwoorde subsidies te bieden aan al die regio’s die anders zelf voor hun ontwikkelingsachterstand moeten opdraaien.</p>
      <p sl="de">In overige opzichten bevat het verslag van de heer Pieper een hoop plussen en minnen. Zo zijn wij kritisch over het feit dat het geen duidelijke toezeggingen bevat voor een gedecideerde bestrijding van de armoede. Ook vinden wij bepaalde formuleringen in het verslag, waarin het cohesiebeleid wordt onderworpen aan voorwaarden die de lidstaten dwingen hervormingen door te voeren, onduidelijk en voor verkeerde uitleg vatbaar. Het spreekt voor zich dat cohesiebeleid een instrument moet blijven voor sociaal evenwicht en solidariteit, en wel tussen alle regio’s.</p>
    </intervention>
    <intervention id="4-075-000" speaker_id="96693" name="Juozas IMBRASAS" is_mep="True" mode="spoken" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Mevrouw de Voorzitter, vandaag debatteren we over een van de belangrijkste aspecten van het communautair beleid, dat het welzijn van onze burgers en het mededingingsvermogen en de groei van de hele Europese Unie waarborgt. Voorheen omvatte het cohesiebeleid enkele beslissende factoren door te zorgen voor meer integratie en groei van de armere regio's van de Europese Unie en door de economische en sociale verschillen aanzienlijk te verkleinen.</p>
      <p sl="lt">Vandaag hebben we de Europa 2020-strategie, waarin een nog grotere rol is weggelegd voor het structuurbeleid en het cohesiebeleid om uit de crisis te komen en bij te dragen aan het welzijn van onze burgers. Het is duidelijk dat we veel problemen moeten oplossen met betrekking tot de mondialisering, de demografische verandering en het behoud van middelen. Om dit te bereiken moeten we echter de mogelijkheden van alle regio’s van de Europese Unie erkennen, zonder uitzondering.</p>
      <p sl="lt">Ik ben van mening dat het toekomstig regionaal beleid verbonden moet zijn aan fundamentele Europese doelen op het gebied van innovatie en onderzoek alsmede uitdagingen op het gebied van milieu en energie en natuurlijk moet bijdragen aan het creëren van Europese meerwaarde, maar alleen met follow-ups die zo transparant en doeltreffend mogelijk zijn.</p>
    </intervention>
    <intervention id="4-076-000" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Voorzitter, commissaris Hahn, beste collega's, cohesie is vast verankerd in het Europese beleid en het Verdrag, en nog beter vastgelegd met de territoriale dimensie in het Verdrag van Lissabon. Ik ben heel blij dat de Europese Commissie in haar vijfde cohesieverslag de integrale benadering voor de toekomst goed heeft neergelegd. We behouden solidariteit, maar koppelen juist de nieuwe doelstellingen van EU 2020 middels die instrumenten die zo werkbaar zijn gebleken: decentrale aanpak, partnerschap, koppeling van programma's op diverse niveaus, meerlagig bestuur. Dan kijken we naar die nieuwe uitdagingen. Dat is op zich uitstekend. Het is ook heel goed dat deze verslagen hier nu liggen. Alle bouwstenen met een extra accent ook op de grensoverschrijdende samenwerking - doelstelling 3 - worden volledig ondersteund.</p>
      <p sl="nl">Er is eigenlijk één punt dat steeds in het debat is blijven hangen. Wij als PPE hebben in onze stemlijst een open vote , het recht om vrijelijk te stemmen, opgenomen ten aanzien van de tussencategorie en ik wil u graag aangeven waarom. Eigenlijk omdat het voorstel dat nog van de Europese Commissie moet komen nog zo veel kanten uit kan. Daarnet zei de commissaris: ik wil praten over specifieke, zeg maar opdrachten, aan dat type van regio's. Prima om erover te praten, want we hebben er nog niet over gepraat. We weten nog niet om welke regio's het gaat. We weten niet waar het uit betaald wordt. We weten niet hoe de medecofinancieringspercentages zijn. Dat zijn allemaal zaken die wel degelijk die uitkomst nog kunnen beïnvloeden. Dus mijn idee is: laten we eerst dat voorstel van de Europese Commissie nog eens afwachten - dat komt, denk ik, vrij snel - en dan kunnen we echt weten waarover we praten. De benadering van overgangsmechanismen en instrumenten staat niet ter discussie. Dat hadden we al. Riikka Manner zei het ook, wij hebben facing out, facing in , we kunnen integraal beleid voeren ten aanzien van EU 2020. Dat zullen we doen. Dus voorlopig even het recht om vrijelijk te stemmen in de PPE.</p>
    </intervention>
    <intervention id="4-077-000" speaker_id="97014" name="Karin KADENBACH" is_mep="True" mode="spoken" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Mevrouw de Voorzitter, mijnheer Hahn, dames en heren, het belang van regionaal beleid is vandaag wel onderstreept. Ons cohesie- en consolidatiebeleid moet alle regio’s van Europa omvatten. En als ik regio’s zeg, dan bedoel ik ook de mensen die in die regio’s leven. Dat is een heel belangrijk punt. Tijdens een aantal van onze delegaties naar de regio’s hebben wij kunnen zien hoe waardevol Europese financiering voor de ontwikkeling van een regio kan zijn, om sociale cohesie te bereiken, maar ook ten behoeve van vrouwenbeleid en gendergelijkheid. Ik kan de Europese Unie alleen maar aanmoedigen in de toekomst meer van dit soort programma’s te bieden, die zeer positief door de mensen worden ontvangen en die juist gericht zijn op deze doelstellingen, precies zoals wij tijdens het onderzoeksproces naar de uitvoering hebben vastgesteld. Wij hebben in de Europese regio’s mensen nodig die vanuit persoonlijke betrokkenheid en verantwoordelijkheid handelen. Wij zitten nu in een fase waarin wij zijn gaan praten over tussenregio’s. Dit is van groot belang omdat Europa heeft bijgedragen aan de banen die in deze regio’s zijn gecreëerd. Mijn opvatting van groei is dat het primair duurzame groei is die zorgt voor sociale gerechtigheid. Cohesiebeleid vormt het kloppend hart van het Europese beleid.</p>
    </intervention>
    <intervention id="4-078-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Mevrouw de Voorzitter, er bestaat geen twijfel dat het cohesiebeleid bijdraagt aan een verbetering van de sociaaleconomische omgeving en de ontwikkeling stimuleert, in het bijzonder van die regio’s die steun krijgen. Laten we echter niet vergeten dat de brede waaier aan investeringen ook voordelen met zich meebrengt voor de rijkere lidstaten. Volgens bepaalde schattingen zou de totale winst voor de lidstaten van de zogenaamde oude Unie, die voorvloeit uit de tenuitvoerlegging van het cohesiebeleid in mijn land, in Polen, tot 2015 zelfs 38 miljard euro bedragen. Ik reken erop dat het feit dat de beslissende fase van het debat over de toekomst van het cohesiebeleid in de periode valt waarin Polen, mijn land, het voorzitterschap bekleedt, ertoe zal bijdragen dat voorstellen om dit beleid aanzienlijk te beperken, niet zullen worden uitgevoerd.</p>
      <p sl="pl">Spijtig genoeg heeft mijn regio Mazowsze wegens de sterke economische positie van de hoofdstad van het land, Warschau, de grens van 75 procent van het Europese bbp overschreden. Daardoor dreigen we de steun te verliezen. Er bevinden zich nog 35 andere Europese regio's in deze situatie. Ik wil oproepen om hun voorstel goed te keuren om een categorie van tussenliggende regio's te creëren, die het terugtrekken van deze steun kan vertragen. Als we de economische situatie van Mazowsze analyseren zonder de stad Warschau in aanmerking te nemen, dan zien we dat het bruto binnenlands product van een aanzienlijk deel van deze regio nog ver onder het vooropgestelde niveau van 75 procent ligt, en dat de regio zelfs op het niveau van de armste regio's van de Europese Unie staat. Dit bevestigt dat verdere financiering noodzakelijk is.</p>
    </intervention>
    <intervention id="4-079-000" speaker_id="96750" name="François ALFONSI" is_mep="True" mode="spoken" nationality="France" birth_date="14-09-1953" birth_place="Ajaccio" m_state="FR">
      <p sl="fr">Mevrouw de Voorzitter, commissaris, het cohesiebeleid is de ziel van het beleid van de Europese Unie, degene die uiting geeft aan het begrip solidariteit tussen haar leden, en zonder hetwelk van een echte Unie geen sprake zou zijn.</p>
      <p sl="fr">In de afgelopen dertig jaar zijn met het beleid uitstekende resultaten geboekt. Het bepaalt de prioriteit voor de toekomst. Ten eerste, geen vermindering van de begrotingstoezeggingen voor het cohesiebeleid. De heer Hahn moet zich kunnen baseren op dezelfde begrotingsbedragen als in het verleden om zijn programmering 2014-2020 samen te stellen.</p>
      <p sl="fr">Ten tweede we hebben een vernieuwd raamwerk voor dit beleid nodig, dat aangepast is aan nieuwe situaties en nieuwe belangen. De totstandbrenging van intermediaire regio’s is hiervoor cruciaal. Ze moeten in aanmerking komen voor gerichtere en beter gefinancierde steun, zodat elke regio zich op het Europese gemiddelde kan handhaven, ongeacht haar structurele handicap, ongeacht haar in het verleden opgelopen achterstand, en ongeacht haar blootstelling aan huidige of toekomstige crises.</p>
      <p sl="fr">Met deze beoogde intermediaire regio’s streven we een langetermijndoelstelling van territoriaal evenwicht na, om te voorkomen dat er een te grote kloof ontstaat tussen volledig verzadigde, ontwikkelde regio’s en afgelegen regio’s met een achterstandspositie, die in het Europa van morgen zelfs ontvolkt dreigen te raken.</p>
      <p sl="fr">Ten derde is de grote verdienste van het initiatiefverslag van mevrouw Sanchez-Schmid dat het aantoont hoezeer doelstelling 3 een grote toegevoegde waarde op Europees niveau zal genereren. In het nieuwe cohesiebeleid moet doelstelling 3 aanzienlijk versterkt worden, voortbouwend op de dynamiek van de macroregio’s – waarvoor het verslag van mevrouw Sanchez-Schmid pleit.</p>
    </intervention>
    <intervention id="4-080-000" speaker_id="96779" name="Danuta Maria HÜBNER" is_mep="True" mode="spoken" nationality="Poland" birth_date="08-04-1948" birth_place="Nisko" m_state="PL">
      <p sl="en">Mevrouw de Voorzitter, de laatste jaren hebben de lidstaten, de Commissie en het Europees Parlement zich samen gebogen over de vraag hoe het cohesiebeleid van de Europese Unie doeltreffender kan worden gemaakt en de resultaten en de kwaliteit van de acties kunnen worden verbeterd.</p>
      <p sl="en">Wij zijn tot de conclusie gekomen dat het invoeren van weldoordachte voorwaarden en stimulansen in het beleid een doeltreffend instrument kan zijn. Ik ben ervan overtuigd dat wij thans klaar zijn om in het beleidskader voorwaarden onder te brengen die de rentabiliteit van de investeringen kunnen verhogen.</p>
      <p sl="en">De voorwaarden en verplichtingen moeten gericht zijn op de band tussen de beleidsinterventies en de vooruitgang op het gebied van institutionele, administratieve en structurele doeltreffendheid. In de context van de aanstaande onderhandelingen moeten wij voorzien in een passend regelgevingskader waarmee succesfactoren voor een effectieve bevordering van de groei via het cohesiebeleid worden vastgesteld.</p>
      <p sl="en">Ik verwacht dat deze voorafgaande voorwaarden ten volle in het programmeringsproces zullen worden geïntegreerd. En ik verwacht ook dat zij rechtstreeks gekoppeld zullen worden aan het beleid en aan de doeltreffendheid van het programma, dat hun aantal beperkt zal zijn, dat zij zullen worden afgestemd op de specifieke context en dat zij de afgesproken criteria zullen eerbiedigen.</p>
      <p sl="en">Wij moeten er tevens op toezien dat de koppeling aan voorwaarden geen extra lasten meebrengt, maar deze eerder verlicht, en dat zij geen vertraging veroorzaakt in de uitvoering van het beleid, de programma’s of de projecten.</p>
    </intervention>
    <intervention id="4-081-000" speaker_id="96880" name="Andrea COZZOLINO" is_mep="True" mode="spoken" nationality="Italy" birth_date="03-08-1962" birth_place="Napoli" m_state="IT">
      <p sl="it">Mevrouw de Voorzitter, dames en heren, de structuur van het cohesiebeleid waar we vandaag over debatteren is zeer verdienstelijk.</p>
      <p sl="it">Er zijn drie punten waar ik enkele opmerkingen over zou willen maken. Allereerst beschouw ik het cohesiebeleid als een van de fundamentele middelen om onevenwichtigheden binnen de lidstaten en tussen de lidstaten te verkleinen. Het is dus ook een van de cruciale beleidsgebieden voor het bestrijden van de langdurige economische en financiële crisis waar we sinds enkele jaren mee te maken hebben.</p>
      <p sl="it">Ten tweede denk ik dat het idee om nieuwe regio’s en nieuwe burgers bij het cohesiebeleid te betrekken prijzenswaardig is. Het zou echter goed zijn over deze zaken te debatteren als we duidelijker voor de geest hebben wat de kosten zijn van dit nieuwe beleid, welke effecten het zal hebben op het algemene cohesiebeleid en hoe we de middelen gaan verdelen in de context van de herziening van de financiële vooruitzichten van nu tot 2020.</p>
      <p sl="it">Tot besluit denk ik dat de centrale rol van het stedelijk beleid in de context van het cohesiebeleid van doorslaggevend belang is. Het is belangrijk dat we in die richting vooruitgang hebben geboekt met het verslag-Vlasák, waar ik geheel achter sta, en ik denk dat dit verslag ons beter in staat stelt het juridische kader van het stedenbeleid vorm te geven en instrumenten te introduceren zoals gemeentelijke uitvoeringsplannen als uitvoeringsplannen die het cohesiebeleid een nieuwe kwaliteit kunnen geven.</p>
    </intervention>
    <intervention id="4-082-000" speaker_id="96909" name="Michail TREMOPOULOS" is_mep="True" mode="spoken" nationality="Greece" birth_date="03-03-1958" birth_place="Serres" p_group="Group of the Greens/European Free Alliance" m_state="GR">
      <p sl="el">Mevrouw de Voorzitter, het doel van dit verslag is om na te gaan in hoeverre de lidstaten de Europese wetgeving in het nationale recht hebben opgenomen. Wat wij willen is een eerste werkelijke analyse van de cohesiebeleidsprogramma's voor de periode 2007-2013.</p>
      <p sl="el">Ik richt mij op transparantie, waarover ik een rapport heb opgesteld. De rapporteur zelf, de heer Mikolášik, is bij het toewijzen der financiële middelen ingegaan op de kwestie transparantie als basisvoorwaarde voor het bereiken der algemene doelstellingen van het cohesiebeleid. Hoe is het echter mogelijk om een totaalbeeld te hebben op EU-niveau wanneer slechts negentien landen de fundamentele indicatoren hebben aangeleverd die voor een vergelijking nodig zijn? Terwijl we de Commissie vragen om de consistentie en de kwaliteit van de verkregen informatie te verbeteren, heerst er gebrek aan transparantie en beschikbare gegevens.</p>
      <p sl="el">We moeten een heel duidelijke boodschap uitzenden. Het kan niet zo zijn dat het totaal aan subsidies voor geselecteerde projecten overeenkomt met gemiddeld 27 procent van alle beschikbare middelen; het kan niet zo zijn dat negen landen meer dan 40 procent krijgen en vier landen minder dan 20 procent. Wij kunnen geen cohesiebeleid van twee of drie snelheden hebben. De vereiste informatie moet daarom worden verspreid en gebruikt.</p>
    </intervention>
    <intervention id="4-083-000" speaker_id="28288" name="Jan OLBRYCHT" is_mep="True" mode="spoken" nationality="Poland" birth_date="21-09-1952" birth_place="Rybnik" m_state="PL">
      <p sl="pl">Mevrouw de Voorzitter, commissaris, het cohesiebeleid is het meest transparante Europese beleid, waardoor successen duidelijk en snel zichtbaar zijn, maar waardoor we ook snel tegenslagen en moeilijkheden zien, die het resultaat zijn van de zwakheid van de Brusselse instellingen enerzijds en vaak ook van de zwakke instellingen van de lidstaten anderzijds. Daarom is het gemakkelijk om conclusies te trekken en met allerlei externe factoren, zoals bijvoorbeeld de crisis, de beperking van dit beleid ten behoeve van andere Europese beleidsprogramma’s te rechtvaardigen, maar dit is duidelijk fout.</p>
      <p sl="pl">We moeten er ons bewust van zijn dat als we aannemen dat het cohesiebeleid enkel een beleid is voor de armsten, dat het dan ook langzaam moet worden afgebouwd, dat wil zeggen dat het langzaam moet verdwijnen van de lijst van Europese beleidsprogramma’s. Maar het is toch niet dit soort beleid dat we vandaag bespreken? Dit beleid is een beleid om ongelijkheid te verminderen, ongelijkheid die er altijd zal zijn, en nieuwe soorten ongelijkheid waarvan we ons vandaag nog niet bewust zijn. Bovendien is dit een beleid dat investeringen en ontwikkeling bevordert. Daarom is dit een beleid waarvoor acties moeten worden ondernomen, die in het Verdrag van Lissabon zijn vastgelegd, maar waarvoor ook een nieuwe vorm aan deze acties moet worden gegeven.</p>
      <p sl="pl">Gelet op het bovenstaande stem ik in met de beslissing van de Europese Commissie om de interne structuur van dit beleid te hervormen en aan te passen aan de nieuwe omstandigheden. Ik stem ook in met de nieuwe oplossingen die de Europese Commissie heeft voorgesteld, onder andere het voorstel om zogenaamde tussenliggende regio’s te creëren. Ik denk dat het werk aan deze nieuwe structuur de doeltreffendheid zal verhogen en zal toelaten om dit beleid ten uitvoer te leggen op een manier die tegemoetkomt aan de uitdagingen die ons momenteel te wachten staan.</p>
    </intervention>
    <intervention id="4-084-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Mevrouw de Voorzitter, grensoverschrijdende samenwerking in een Europa zonder grenzen is bevorderlijk voor de lokale en regionale overheden omdat deze factor een belangrijke rol speelt bij de verdere ontwikkeling van de Europese interne markt. Grensoverschrijdende gebieden vertonen bovendien een belangrijk kenmerk, namelijk het bestaan van gemeenschappelijke multiculturele tradities en etnische diversiteit. Dat zijn aspecten die doorgaans een solide basis vormen voor interacties tussen zowel individuen als gemeenschappen op tal van terreinen.</p>
      <p sl="ro">Wij zijn ons ervan bewust dat grensoverschrijdende gebieden vaak gekenmerkt worden door een hoger dan gemiddeld werkloosheidsniveau, al verschilt dit cijfer sterk van regio tot regio. Ook de verborgen werkloosheid ligt er doorgaans hoger, omdat maar weinig mensen die zonder werk zitten zich inschrijven.</p>
      <p sl="ro">Daarom ben ik van mening dat een geïntegreerde aanpak van de arbeidsmarkt in grensoverschrijdende gebieden kan leiden tot het vinden van oplossingen voor de structurele problemen en kan bijdragen tot een betere onderlinge afstemming van vraag en aanbod. Dat vergt een efficiëntere tenuitvoerlegging van doelstelling 3, zoals ook de rapporteur bepleit.</p>
    </intervention>
    <intervention id="4-085-000" speaker_id="95017" name="Iosif MATULA" is_mep="True" mode="spoken" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Mevrouw de Voorzitter, het cohesiebeleid is een doeltreffend instrument om de enorme uitdagingen aan te gaan waarmee de Europese regio’s thans worden geconfronteerd, zoals globalisering, klimaatverandering en demografische trends. Ofschoon op Europees niveau aanzienlijke vooruitgang is geboekt bij het streven naar een evenwichtige regionale ontwikkeling is er nog werk aan de winkel. Om de bestaande ongelijkheden weg te werken moeten wij voor alle regio’s van de Europese Unie een ambitieus cohesiebeleid toepassen.</p>
      <p sl="ro">Ik ben van oordeel dat de convergentiesteun voor minder ontwikkelde regio’s in de volgende programmeringsperiode een prioritaire plaats moet blijven innemen, zodat de toegang tot de instrumenten van het cohesiebeleid gewaarborgd is. Dat zal ons in de gelegenheid stellen om de bepalingen van het Verdrag van Lissabon toe te passen. Immers, in het kader van doelstelling 1 (convergentie) moeten voldoende middelen worden uitgetrokken voor de landen die de grootste behoefte hebben aan steun, afhankelijk van de ernst van hun ontwikkelingsproblemen.</p>
      <p sl="ro">De Europese Unie zal slechts in staat zijn om wereldwijd met haar rivalen te concurreren als zij het ontwikkelingspotentieel van zowel steden als plattelandsgebieden en hun intrinsieke potentieel ten volle benut in het kader van haar cohesiebeleid en daarmee een voldoende flexibel antwoord biedt op de uitdagingen en moeilijkheden die genoemd worden in de Europa 2020-strategie.</p>
      <p sl="ro">Gelet hierop maken innovatie, onderwijs en opleiding, energie, milieu, werkgelegenheid, mededinging, beroepskwalificatie en armoedebestrijding integraal deel uit van het cohesie- en structuurbeleid, en dat moet ook zo blijven. Het nieuwe cohesiebeleid moet duidelijk resultaatgericht zijn en het moet specifieke informatie verschaffen over de noodzakelijke hervormingen. Tezelfdertijd moet worden gestreefd naar een vermindering van de bureaucratische lasten en een vereenvoudiging van het middelenbeheer.</p>
      <p sl="ro">Ik kom uit een land dat vooral tijdens de periode 2013-2020 sterk afhankelijk zal zijn van de manier waarop de uniforme ontwikkeling van de Unie plaatsvindt. Praktisch gezien moeten de middelen die Roemenië tussen nu en de komende tien jaar zal ontvangen, worden opgevat als een langetermijninvestering die noodzakelijk is voor de evenwichtige ontwikkeling van de gehele Europese Unie.</p>
      <p sl="ro">Ik feliciteer mijn collega, de heer Pieper, en de andere rapporteurs met dit voortreffelijke verslag.</p>
    </intervention>
    <intervention id="4-087-000" speaker_id="23413" name="Mojca KLEVA KEKUŠ" is_mep="True" mode="spoken" nationality="Slovenia" birth_date="30-03-1976" birth_place="Koper" p_group="Group of the Progressive Alliance of Socialists and Democrats in the European Parliament" m_state="SI">
      <p sl="sl">Mijnheer de Voorzitter, in tijden van financiële en economische crisis is cohesiebeleid het beproefde en belangrijkste instrument om de economische en maatschappelijke verschillen tussen regio's in de Europese Unie te verkleinen. Het is een van onze fundamentele beleidsvormen waarvan de positieve effecten werkelijk overal zichtbaar zijn; in alle uithoeken van de Europese Unie, in alle lidstaten en in vrijwel iedere stedelijke of lokale gemeenschap binnen de EU.</p>
      <p sl="sl">Dit is een beleid waarmee structurele hervormingen en vooruitgang te realiseren zijn. Het biedt bovendien een oplossing voor de huidige zware economische situatie, en wel zonder kosten. Ook het slagen van de Europa 2020-strategie zal grotendeels afhangen van het slagen van het EU-cohesiebeleid. Het is daarom van zeer groot belang dat deze fondsen gedurende de komende zevenjarige periode een prioriteit blijven voor de Europese begroting.</p>
      <p sl="sl">Aangezien het belangrijkste probleem, namelijk de integratie van hetgeen algemeen bekendstaat als de nieuwe tussencategorie van regio's, in dat opzicht nog steeds niet is opgelost, wil ik een oproep doen aan de commissaris en de Europese Commissie als geheel om ons zo spoedig mogelijk opheldering te verschaffen omtrent alle details die nog onduidelijk zijn over de totstandbrenging van deze categorie van regio's, met name de financiële aspecten en effecten, aangezien dit probleem de toekomstige ontwikkeling van regio's in de hele Europese Unie betreft.</p>
    </intervention>
    <intervention id="4-088-000" speaker_id="96849" name="Alain CADEC" is_mep="True" mode="spoken" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, geachte collega’s, door het verslag Garriga Polledo aan te nemen heeft het Parlement verzocht om een meerjarig financieel kader voor 2014 dat opgewassen is tegen de begrotingsuitdagingen die ons te wachten staan. Met het oog hierop moet het regionaal beleid ten minste dezelfde financiële middelen behouden als in de huidige periode. Dat is een prioriteit.</p>
      <p sl="fr">Alle Europese regio’s moeten toegang blijven houden tot de structuurfondsen. We moeten er uiteraard in de eerste plaats voor zorgen dat de meest onderontwikkelde regio’s hun achterstand inlopen via doelstelling 1.</p>
      <p sl="fr">Uit billijkheidsoverwegingen moeten we ook passende steun bieden aan regio’s die niet in aanmerking komen voor doelstelling 1, maar die desondanks te maken hebben met structurele moeilijkheden. Ik ben dan ook blij dat de Europese Commissie de oprichting van een tussencategorie heeft voorgesteld voor regio’s waarvan het bbp per hoofd van de bevolking tussen 75 en 90 procent van het Europese gemiddelde ligt. Ik wil deze gelegenheid aangrijpen om commissaris Hahn te bedanken voor dit werk.</p>
      <p sl="fr">Dankzij dit nieuwe systeem zal beter rekening kunnen worden gehouden met de specifieke eigenschappen van talloze regio’s die noch arm noch rijk zijn. Deze tussencategorie zal eveneens billijker zijn, omdat ze een soortgelijke steun biedt aan regio’s die een vergelijkbaar ontwikkelingsniveau hebben. Ik wil de regio’s die in aanmerking zouden zijn gekomen voor het uitfaseringsmechanisme echter geruststellen: er is geen sprake van dat ze aan hun lot worden overgelaten. Ze zullen volledig in aanmerking komen voor de tussencategorie en er waarschijnlijk zelfs de voornaamste begunstigden van zijn.</p>
      <p sl="fr">Tot slot wil ik er graag op wijzen dat de totstandbrenging van deze nieuwe categorie met een gelijkblijvende begroting zal plaatsvinden, dankzij de verwachte besparingen doordat meerdere regio’s niet meer onder doelstelling 1 vallen. Er is ook geen sprake van dat we de steun aan de onder doelstellingen 1, 2 en 3 vallende regio’s zullen verlagen.</p>
      <p sl="fr">Als we deze tussencategorie echter niet tot stand brengen, zal de begroting van het cohesiebeleid zeker worden verlaagd. Mét de tussencategorie houden we deze begroting op peil. Ik denk dat niemand hier een verlaging van deze begroting wenst. Ik wil van deze gelegenheid gebruik maken om de rapporteur, de heer Pieper, te bedanken voor zijn werk.</p>
    </intervention>
    <intervention id="4-089-000" speaker_id="96915" name="Sergio Gaetano COFFERATI" is_mep="True" mode="spoken" nationality="Italy" birth_date="30-01-1948" birth_place="Sesto ed Uniti " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">rapporteur voor advies van de Commissie werkgelegenheid en sociale zaken. − Mijnheer de Voorzitter, dames en heren, de economische cohesie, evenals de sociale en de territoriale cohesie, zijn altijd de fundamentele beginselen geweest voor de vormgeving van het hele EU-beleid, al sinds de oprichting van de Unie.</p>
      <p sl="it">Het is daarom van groot belang dat deze doelstellingen worden benadrukt, zoals is gedaan in de teksten die we nu bespreken, en het is goed dat de structuurfondsen onder de loep worden genomen en worden herzien om ze efficiënter te maken bij het bereiken van de resultaten waar ze voor bedoeld zijn. Een van de resultaten die volgens mij fundamenteel is, is het Europees Sociaal Fonds, en wel om een heel eenvoudige reden: we bevinden ons in een acute fase van de economische en sociale crisis die nog niet ten einde is en die zware gevolgen heeft op werk en werkgelegenheid.</p>
      <p sl="it">Het is van zeer groot belang dat Europa enerzijds zijn sociaal model hoog houdt en anderzijds onderstreept dat werk een onbetwistbare sociale waarde heeft en dat werkgelegenheid een van de voornaamste referentiepunten is in het gebruik van middelen die de economische ontwikkeling beschikbaar moet maken. Dus om die reden moet het Sociaal Fonds worden versterkt, zijn onafhankelijkheid worden gehandhaafd en de beschikbare middelen worden uitgebreid. Kennis is het centrale aandachtspunt en de motor van elk concurrentiemodel. Dat alles is niet mogelijk zonder een flinke toename van de kwaliteit van werk. Daarom is het Europees Sociaal Fonds vandaag net zo waardevol is als het altijd al is geweest en misschien nog wel waardevoller.</p>
    </intervention>
    <intervention id="4-090-000" speaker_id="96899" name="José Manuel FERNANDES" is_mep="True" mode="spoken" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">rapporteur voor advies van de Commissie milieubeheer, volksgezondheid en voedselveiligheid . − Mijnheer de Voorzitter, de Europese Unie heeft meer dan ooit een cohesiebeleid nodig dat echte convergentie bevordert en groei en werkgelegenheid stimuleert, en daarnaast bijdraagt aan de milieudoelstellingen.</p>
      <p sl="pt">Gezien de huidige financiële situatie en de huidige uitvoeringsgraad van de programma’s, moet de Commissie er alles aan doen om eenvoud en flexibiliteit te bevorderen ten aanzien van de regels voor uitvoering van de programma’s, en moet zij toestaan dat er, binnen de geldende regelgeving, opnieuw onderhandeld wordt over de cofinancieringspercentages als lidstaten dit nodig hebben en daar om vragen.</p>
      <p sl="pt">Het cohesiebeleid moet resultaatgericht zijn, met heldere en meetbare doelen en resultaatindicatoren. Verder moet het cohesiebeleid de transparantie bevorderen. Om hiervoor te zorgen en dit te bewaken, moet naar mijn mening de informatie over de goedkeuring en uitvoering van projecten toegankelijk worden gemaakt in real-time, met zo gedetailleerd mogelijke informatie naar territoriale en statistische eenheden, zodat alle burgers hier kennis van kunnen nemen.</p>
    </intervention>
    <intervention id="4-091-000" speaker_id="101954" name="Jan KOZŁOWSKI" is_mep="True" mode="spoken" nationality="Poland" birth_date="01-01-1946" birth_place="Wałcz" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, om te beginnen wil ik de rapporteurs feliciteren met hun uitmuntende werk. Zoals de rapporteurs hebben benadrukt, heeft het cohesiebeleid, ook tijdens de crisisperiode, zijn waarde bewezen als ontwikkelingsbeleid dat investeringen ondersteunt en rechtstreekse en onrechtstreekse voordelen voor alle regio's met zich meebrengt. Voor elke euro die in mijn land, in Polen wordt geïnvesteerd, gaat bijvoorbeeld bijna de helft, 46 cent, terug naar de vijftien lidstaten van de oude Unie.</p>
      <p sl="pl">Het cohesiebeleid moet ten minste zijn huidige betekenis behouden, en ook de huidige financiële steun, omdat ontwikkeling en investeringen verder moeten worden ondersteund en de doelstellingen van de Europa 2020-strategie verwezenlijkt moeten kunnen worden. Er is echter een verbetering van de integratie van de fondsen en een volledige synergie tussen de fondsen noodzakelijk. In het kader van de bedreigingen in verband met werkloosheid bij jonge mensen en demografische veranderingen is het van belang dat het potentieel van het Europees Sociaal Fonds (ESF) volledig wordt benut, en hiervoor is het noodzakelijk dat er voorwaarden worden gecreëerd om het ESF beter te coördineren met andere instrumenten op regionaal en lokaal niveau.</p>
    </intervention>
    <intervention id="4-092-000" speaker_id="105192" name="María IRIGOYEN PÉREZ" is_mep="True" mode="spoken" nationality="Spain" birth_date="01-10-1952" birth_place="Soria" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mijnheer de Voorzitter, commissaris, dames en heren, door de huidige economische en financiële crisis die wij doormaken wordt de noodzaak benadrukt van een regionaal beleid, dat de beste manier is om verschillen in ontwikkeling tussen regio's en lidstaten te verkleinen. Tegelijkertijd kunnen wij op die manier het imago van Europa herstellen, dat burgers sinds kort alleen nog maar in verband brengen met strenge ombuigingsprogramma's en bezuinigingen.</p>
      <p sl="es">In het toekomstig cohesiebeleid, de steunpilaar van de solidariteit van het Europese project en van sociale rechtvaardigheid, moeten de volgende prioriteiten in acht worden genomen: ten eerste, het versterken van de sociale cohesie en het integreren in het beleid van de uitdagingen die voortkomen uit de Europa 2020-strategie; ten tweede, rekening houden met de behoeften en geografische kenmerken van de regio's, vooral van de meest kansarme; ten derde, het handhaven van een geleidelijke aanpak bij het verwerven van financiële middelen, om te voorkomen dat de regio's de doelstelling van convergentie loslaten en zodat plotselinge veranderingen in de ontvangst van hulp vermeden worden; en ten vierde, het bevorderen van een billijk systeem.</p>
      <p sl="es">Ten slotte, dames en heren, de overheden passen op dit moment een streng fiscaal aanpassingsbeleid toe. EU-steun is daarom noodzakelijk. Ik hoop dat de Raad hier nota van neemt.</p>
    </intervention>
    <intervention id="4-093-000" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Mijnheer de Voorzitter, het Directoraat-generaal ontwikkeling en samenwerking is verantwoordelijk voor het beheer van de grensoverschrijdende samenwerkingsprogramma’s van het Europees nabuurschaps- en partnerschapsinstrument (ENPI). Dat heeft tot een absurde situatie geleid voor wat betreft de grensoverschrijdende samenwerking met Rusland, aangezien het hier gaat om een land dat geen doelland is van het ENPI en ook geen ontwikkelingssteun van de Europese Unie ontvangt.</p>
      <p sl="en">Ik ben het met de rapporteur eens dat de verantwoordelijkheid voor het ENPI integraal moet worden overgedragen aan het Directoraat-generaal regionale ontwikkeling en dat grensoverschrijdende samenwerkingsprogramma’s ten uitvoer moeten worden gelegd in een kader dat vergelijkbaar is met dat van de Interreg-programma’s. Ongeacht de externe dimensie mogen grensoverschrijdende samenwerkingsprogramma’s niet worden uitgevoerd overeenkomstig de bepalingen voor ontwikkelingssteun. Vanwege hun aard vallen zij onder de Europese regelgeving inzake territoriale samenwerking.</p>
    </intervention>
    <intervention id="4-094-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="spoken" nationality="Poland" birth_date="25-11-1966" birth_place="Jasło" m_state="PL">
      <p sl="pl">Mijnheer de Voorzitter, het cohesiebeleid is het beste instrument om voor de Europese regio's gelijke ontwikkelingskansen te creëren en hun economische groei te stimuleren.</p>
      <p sl="pl">Om de doelstellingen van het cohesiebeleid te bereiken, is het belangrijk om de beschikbare middelen niet alleen maximaal maar ook doeltreffend te benutten, de bureaucratie te beperken en een goede synergie tussen de fondsen te creëren. Het is erg belangrijk dat het Europees Sociaal Fonds doeltreffend wordt benut om werklozen weer aan de slag te helpen en niet enkel te herscholen, iets wat vaak het geval is. Ook steun voor innovatie, onderzoek en ontwikkeling zijn belangrijk, want hiermee kan de concurrentiekracht van ondernemingen en regio's worden vergroot.</p>
      <p sl="pl">Een van de belangrijkste doelen van het cohesiebeleid is Europese grensoverschrijdende samenwerking. Daarom is het belangrijk dat samenwerking in grensgebieden harmonieus wordt uitgevoerd en bevorderd, niet alleen in interne grensgebieden maar in het bijzonder aan de buitengrenzen van de Europese Unie.</p>
      <p sl="pl">Tot slot wil ik opmerken dat macroregio's heel doeltreffend zijn en hier wil ik de commissaris verzoeken om naar het voorbeeld van andere strategieën ook een strategie voor de Karpaten uit te werken, een van de grootste regio's van de Europese Unie, met enorme natuurlijke rijkdommen.</p>
    </intervention>
    <intervention id="4-095-000" speaker_id="97026" name="Patrice TIROLIEN" is_mep="True" mode="spoken" nationality="France" birth_date="17-03-1946" birth_place="Grand-Bourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, geachte collega’s, ik wil benadrukken dat het Parlement zich hier uitspreekt voor de totstandbrenging van een tussencategorie van regio’s, en ik wijs er nog maar eens op dat dit geenszins een extra belasting zal vormen voor de Gemeenschapsbegroting – in tegenstelling tot wat sommigen beweren. Wat wij hier voorstellen is een revolutie in het concept overgangssteun met een gelijkblijvende begroting. Ons streven is te komen tot een billijker systeem ten gunste van regio’s die met grote moeilijkheden kampen. Met deze overgangszone tussen 75 en 90 procent van het Europese bbp leggen we ons echt vast op een geconsolideerd cohesiebeleid voor de komende jaren.</p>
      <p sl="fr">Ik ben overigens blij dat uit onze resolutie wederom blijkt dat het Parlement aan de zijde van de ultraperifere regio’s staat. Laatstgenoemden hebben te maken met specifieke en permanente handicaps die deze solidariteit rechtvaardigen, zodat ze doeltreffend een link kunnen leggen tussen de Unie en de wereld.</p>
    </intervention>
    <intervention id="4-096-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Mijnheer de Voorzitter, het regionaal beleid en het cohesiebeleid zijn nodig om de verschillen in ontwikkeling weg te nemen. Ze zijn heel belangrijk voor het welzijn van de mensen en het concurrentievermogen van Europa. Het communautaire regionaal beleid moet vooral meerwaarde creëren en voor nieuwe ondernemingen en werk voor de mensen zorgen.</p>
      <p sl="fi">We moeten ons afvragen of het verstandig is om alle huidige regionale steun via Brussel te recyclen of dat het geld doeltreffender kan worden gebruikt door het direct aan de regio´s in de lidstaten te geven. Het regionaal beleid van de Europese Unie heeft te kampen met bureaucratie en fraude. Er is veel bureaucratie in de Europese Unie en haar lidstaten en dit leidt tot een situatie waarin veel oude en nieuwe innovatieve ondernemingen geen geld of steun aanvragen, omdat er voor die aanvraag een of twee mensen in dienst moeten worden genomen en dat te veel tijd kost. We moeten ons afvragen of het Europees innovatiebeleid wel een toekomst heeft als het regionaal beleid het niet ondersteunt.</p>
    </intervention>
    <intervention id="4-097-000" speaker_id="96902" name="Maria do Céu PATRÃO NEVES" is_mep="True" mode="spoken" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Mijnheer de Voorzitter, het cohesiebeleid is een van de centrale beleidsterreinen van de Europese Unie, waarin het ideaal van het Europees project het sterkst tot uiting komt. Het is dan ook terecht dat alle aspecten die hier vandaag aan de orde komen, grondig besproken worden en dat er zoveel rapporteurs bij betrokken zijn, die ik hier allemaal feliciteer.</p>
      <p sl="pt">Ik wil benadrukken dat er voldoende middelen moeten worden uitgetrokken voor dit beleid, en dat er meer flexibiliteit en meer controle nodig is, zodat de Europese fondsen daadwerkelijk kunnen worden ingezet voor duurzame ontwikkelingsprojecten. Het is in dat kader van belang dat regio’s die Doelstelling 1 reeds hebben afgerond, een tussenfase kunnen doorlopen, waarin de ontwikkelingen worden geconsolideerd die zij al hebben doorgevoerd, en niet plotseling aan hun lot worden overgelaten, omdat daarmee de voortgang die ze geboekt hebben in gevaar komt.</p>
    </intervention>
    <intervention id="4-098-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Wij debatteren nu over een thema dat van wezenlijk belang is voor de nieuwe lidstaten, waaronder Hongarije. Er zijn alarmerende berichten dat sommige besluitvormers van de Commissie de begroting van het cohesiebeleid vanaf 2014 drastisch willen verlagen. Dit zou een zelfdestructieve stap zijn. In dit geval kunnen niet alleen de arme regio's hun achterstand niet inhalen, maar komt ook de Europa 2020-strategie in gevaar. Het voorstel om een tijdelijke steuncategorie in het leven te roepen is zeer gewenst en maatschappelijk rechtvaardig. Het is echter onaanvaardbaar dat de cohesiesteun aan macro-economische voorwaarden wordt verbonden, aangezien de regio's gestraft zouden worden wegens een regeringsbeleid waarop ze geen invloed kunnen uitoefenen. En ten slotte is het werkingsmechanisme van het cohesiebeleid succesvol en fundamenteel gezond, de transparantie moet worden verbeterd en de bureaucratie verminderd.</p>
    </intervention>
    <intervention id="4-099-000" speaker_id="96756" name="Sabine VERHEYEN" is_mep="True" mode="spoken" nationality="Germany" birth_date="24-10-1964" m_state="DE">
      <p sl="de">Mijnheer de Voorzitter, dames en heren, het belang van interregionale samenwerking zal in de toekomst alleen maar toenemen. Grensoverschrijdende samenwerking en macroregionale samenwerking zijn van onmetelijk belang voor de verwezenlijking van de Europa 2020-doelstellingen in een Europa dat steeds meer samenhang vertoont. Grensregio’s hebben nog altijd te stellen met specifieke problemen. Grensoverschrijdende concepten en projecten op vlakken als infrastructuur, samenwerking tussen bedrijven, samenwerking op het vlak van onderzoek, de ontwikkeling van de arbeidsmarkt en opleiding, zijn de stuwende kracht achter grote delen van de Europese Unie.</p>
      <p sl="de">Wij hebben behoefte aan duidelijke, eenvoudige structuren voor interregionale projecten. Verschillende nationale vereisten voor de projectpartners maken de samenwerking en de uitvoering van specifieke, duurzame projecten vaak lastig. De oproep die de heer Pieper doet in zijn verslag tot uitbreiding van het aandeel interregionale samenwerking, Doelstelling 3, naar 7 procent is een belangrijke stap voorwaarts en heeft mijn volledige steun.</p>
    </intervention>
    <intervention id="4-100-000" speaker_id="96976" name="Luís Paulo ALVES" is_mep="True" mode="spoken" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Mijnheer de Voorzitter, het cohesiebeleid is van centraal belang voor de toekomst van het Europees project. Voor het functioneren van de gemeenschappelijke ruimte, met een interne markt en een Europese munt, is een zekere mate van convergentie nodig tussen de lidstaten en de regio’s. De bestaande grote verschillen op het gebied van concurrentievermogen en ontwikkeling hebben steeds onvermijdelijk tot de verzwakking van de Europese ruimte en tot de crisis in de eurozone geleid. Deze noodzaak van convergentie vereist absoluut een stevige begroting voor het cohesiebeleid, die niet aangetast mag worden om ander beleid te financieren. Als de Europese Unie meer wil kunnen doen, moet ze meer hebben, en dit kan gerealiseerd worden door een ruimere begroting, en niet door de cohesiebegroting te verlagen, ook niet een klein beetje.</p>
      <p sl="pt">Daarom wil ik u vragen, commissaris, of de instelling van een infrastructuurfonds en het nieuwe innovatiebeleid – in samenhang met cohesie en regionale ontwikkeling, hetgeen ik ondersteun – niet een Trojaans paard in de cohesiebegroting zal blijken te zijn indien de middelen voor de EU-begroting niet verruimd worden.</p>
    </intervention>
    <intervention id="4-101-000" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mijnheer de Voorzitter, het cohesiebeleid speelt een belangrijke rol in de ontwikkeling van de regio's. Deze regio’s brengen stedelijke gebieden en plattelandsgebieden bij elkaar en maken er een geheel van. Het is een feit dat stedelijke gebieden een belangrijke invloed hebben op de versnelling van de regionale ontwikkeling. Bij deze opdracht moeten ze zeker worden gesteund. We mogen echter de evenwichtige ontwikkeling van stedelijke gebieden en plattelandsgebieden niet uit het oog verliezen.</p>
      <p sl="pl">Ik wil opmerken dat het cohesiebeleid niet goed zichtbaar is in plattelandsgebieden, ondanks alle verklaringen die hierover zijn afgelegd. In het kader van het cohesiebeleid moeten middelen voor plattelandsontwikkeling worden toegekend, omdat de tweede pijler van het gemeenschappelijk landbouwbeleid zijn activiteiten verschuift naar zogenaamde groenvoorziening, ecologisering, milieubeleid en ontwikkeling van de landbouw en de verwerkingsindustrie. Er zijn echter geen middelen voor de ontwikkeling van ondernemerschap en technische en sociale infrastructuur in plattelandsgebieden, en dat moet de taak van het cohesiebeleid zijn. De aanleg van technische infrastructuur vormt de basis voor ontwikkeling en we mogen de ontwikkeling van ondernemerschap, sociale infrastructuur en wetenschappelijke onderzoeksinfrastructuur niet uit het oog verliezen, die in belangrijke mate bijdragen aan moderne, intelligente en innoverende ontwikkeling.</p>
    </intervention>
    <intervention id="4-102-000" speaker_id="39711" name="Victor BOŞTINARU" is_mep="True" mode="spoken" nationality="Romania" birth_date="17-05-1952" birth_place="Valea Mare" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="ro">Mijnheer de Voorzitter, het debat dat wij hier vandaag houden, is het beste bewijs dat het komende financieel kader een solide en goed gefinancierd cohesiebeleid moet omvatten.</p>
      <p sl="ro">Geïnspireerd door de voortreffelijke toespraak van mevrouw Hübner, de voorzitter van onze commissie, en door het opmerkelijke verslag van de heer Theurer over de lering die wij moeten trekken uit de absorptiecapaciteit zou ik graag van de commissaris vernemen hoe Roemenië, het land met de laagste absorptiecapaciteit van de Unie, zich er vanuit het Europese perspectief van de komende financieringscyclus toe kan verbinden een zogenaamde administratieve hervorming door te voeren die losstaat van de regionale hervorming, zonder dat er een effectbeoordeling is uitgevoerd, zelfs zonder overleg te plegen met het directoraat-generaal Regionaal Beleid, dat via de pers kennis heeft genomen van dit project, en zonder dat de politieke actoren, de lokale actoren en het maatschappelijk middenveld zijn geraadpleegd, waardoor de stabiliteit en voorspelbaarheid van het gehele project op de helling komen te staan.</p>
    </intervention>
    <intervention id="4-103-000" speaker_id="96780" name="Monika HOHLMEIER" is_mep="True" mode="spoken" nationality="Germany" birth_date="02-07-1962" birth_place="München" m_state="DE">
      <p sl="de">Mijnheer de Voorzitter, ik zou graag twee punten willen noemen met betrekking tot het cohesiebeleid en het regionaal beleid. Het eerste betreft de discussie rond de zogenaamde tussencategorie, die zeer langs nationale lijnen wordt gevoerd. Ik geloof dat het cruciaal is dat wij de volgende punten ten aanzien van deze discussie goed in het oog houden: regionaal beleid en economisch ontwikkelingsbeleid moeten een systeem van stimulansen bieden, zodat de desbetreffende regio’s zich kunnen ontwikkelen. Als het systeem zodanig wordt opgezet dat er een afhankelijkheid van voortdurende subsidies ontstaat, zonder dat de regio’s zich inspannen om de desbetreffende middelen te verkrijgen, dan geloof ik dat een dergelijke tussencategorie uitloopt op een regelrechte ramp, aangezien het altijd een twistappel zal zijn en geen grondgedachte heeft. Ik geloof echter wel dat het zinvol is voor Doelstelling 1-regio’s die hun Doelstelling 1-status verliezen, om toch bepaalde steun te blijven ontvangen. Ook geloof ik dat het zinvol is dat een regio die in financiële en economische moeilijkheden verkeert, om specifieke redenen eveneens steun kan ontvangen. Wat wij echter niet willen is een continue subsidiementaliteit; wij moeten daarentegen hulp en steun bieden aan alle regio’s die het nodig hebben.</p>
    </intervention>
    <intervention id="4-104-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Mijnheer de Voorzitter, het lijdt geen twijfel dat het cohesiebeleid van fundamenteel belang is voor de ontwikkeling van de Europese Unie. Volgens mij ligt de structuur van het cohesiebeleid ten grondslag aan het Europese concurrentievermogen. Ik ben tevens van mening dat de regio’s steun moeten blijven ontvangen om de doelstelling van economische en sociale cohesie te kunnen verwezenlijken. Het is belangrijk dat de nodige financiële middelen worden vrijgemaakt en dat daarbij in de eerste plaats rekening wordt gehouden met het regionale bbp.</p>
      <p sl="ro">Wij moeten waarborgen dat de gewone burger toegang heeft tot infrastructuurvoorzieningen op maatschappelijk vlak en op het gebied van onderwijs, gezondheidszorg en vervoer. Dat zal ons in de gelegenheid stellen om het streven naar economische ontwikkeling te koppelen aan een hoge levenskwaliteit, zodat onze burgers zich thuis voelen in Europa.</p>
      <p sl="ro">Geachte collega’s, kleine en middelgrote ondernemingen zijn essentieel om het economische concurrentievermogen te versterken. Zij moeten dan ook worden aangemoedigd door de regelgeving voor toegang tot steun te versoepelen en te bevorderen.</p>
      <p sl="ro">Daarom ben ik van oordeel dat gelijke toegang tot de infrastructuur en hoogwaardige diensten alsook de ondersteuning van kleine en middelgrote ondernemingen essentiële basiselementen moeten zijn van de structuur van het regionale ontwikkelingsbeleid. Dat is de weg die wij moeten bewandelen om het Europees concurrentievermogen wereldwijd te consolideren.</p>
    </intervention>
    <intervention id="4-105-000" speaker_id="96811" name="Rosa ESTARÀS FERRAGUT" is_mep="True" mode="spoken" nationality="Spain" birth_date="21-10-1965" birth_place="Valldemossa" m_state="ES">
      <p sl="es">Mijnheer de Voorzitter, het cohesiebeleid heeft ongetwijfeld bijgedragen aan de toegenomen productiviteit in alle gebieden van de Europese Unie en aan het uit de weg ruimen van regionale verschillen, en er is geen twijfel dat dit beleid van essentieel belang is gebleken voor alle burgers en dat het helpt – en dat zal blijven doen – de economische en financiële crisis te bestrijden waaronder Europa lijdt. Dat is waarom het vijfde cohesieverslag zo gelegen komt.</p>
      <p sl="es">Er zijn drie kernideeën. Het eerste is dat het bruto nationaal product (bnp) door de nationale en regionale overheden aangevuld zou moeten worden met andere indicatoren. Het tweede idee is dat er een tussenliggende categorie zou moeten zijn zodat alle gebieden die niet onder de convergentiedoelstelling vallen en die er niet in slagen de doelstelling voor het concurrentievermogen te bereiken, een gelijke behandeling kunnen krijgen als zich vergelijkbare situaties voordoen en zodat deze regio's nooit een plotselinge verandering hoeven te ondergaan. Het derde idee is de versterking van Doelstelling 3.</p>
      <p sl="es">Ik zou twee verzoeken willen doen. Het criterium van een maximale afstand van 150 kilometer zou teniet gedaan moeten worden, zodat vele gebieden, zoals de Balearen, toegang kunnen krijgen tot grensoverschrijdende samenwerkingsverbanden. Mijn tweede punt is dat het verslag stelt dat de werktalen van de EU het Frans, Engels en Duits zijn. Dat is niet zo. De werktalen zijn de 23 talen van de EU, en dat is wat ons rijk en divers maakt.</p>
    </intervention>
    <intervention id="4-106-000" speaker_id="96861" name="Nadezhda NEYNSKY" is_mep="True" mode="spoken" nationality="Bulgaria" birth_date="09-08-1962" birth_place="Sofia" p_group="Group of the European People's Party (Christian Democrats)" m_state="BG">
      <p sl="bg">Mijnheer de Voorzitter, ik wil de rapporteurs feliciteren met het werk dat zij voor de voorbereiding van dit bijzonder belangrijke onderwerp hebben verricht.</p>
      <p sl="bg">Als Bulgaarse politica volg ik met bijzondere interesse de ontwikkelingen ten aanzien van de tussencategorie van begunstigde regio's, die in het nieuwe financieel kader 2013-2020 in het leven zal worden geroepen.</p>
      <p sl="bg">Zoals vandaag tijdens het debat eveneens herhaaldelijk is benadrukt, moet er mijns inziens verder over deze kwestie worden gesproken, aangezien er momenteel een randvoorwaarde wordt opgesteld voor nieuwe indelingen en uitzonderingen met betrekking tot de behandeling van afzonderlijke regio's, die niet in overeenstemming is met het Europees solidariteitsbeginsel. De tussencategorie is in strijd met het beginsel van convergentie van Europese regio's waarvan de ontwikkeling achterblijft bij het gemiddelde in de Europese Unie. Het is niet geheel duidelijk op basis waarvan zelfs de limieten van 75 procent en 90 procent zijn vastgesteld of waarom er bijvoorbeeld geen categorie is gecreëerd voor bijzonder onderontwikkelde regio's.</p>
      <p sl="bg">Ik stem op basis van het voorstel van de rapporteur in paragraaf 34, onder voorbehoud van vermelding van regio's die onder deze limieten vallen. Ik stem tevens voor amendement 5 voor heldere, strikte criteria die volgens ons van cruciaal belang zijn om problemen te voorkomen bij de tenuitvoerlegging van het nieuwe kader.</p>
    </intervention>
    <intervention id="4-107-000" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie. – Mijnheer de Voorzitter, geachte leden, om te beginnen zou ik mijn dank willen uitspreken voor de toewijding die u hebt laten zien in dit uitgebreide debat met zijn vele bijdragen. Hieruit blijkt wel het belang om de kwesties ten aanzien van regionaal beleid en cohesiebeleid in detail in dit Parlement te bespreken. Ik zou met iets willen beginnen dat van specifiek belang voor mij is. Voor het Parlement was het in de zin van timing zeer belangrijk – en daarnaast was het ook iets dat ik zelf zeer verwelkomde – dat het Parlement gelegenheid kreeg om voorafgaand aan de publicatie van onze ontwerpregelgeving een gedetailleerd meerledig advies uit te brengen, en dat dit advies dan ook tot uitdrukking zou komen in de desbetreffende regelgeving. Om die reden zou ik u ook willen vragen om uw begrip dat ik u op dit moment nog geen uitgebreide schriftelijke voorstellen kan bieden, aangezien deze in het bijzonder gebaseerd zullen zijn op de hier gepresenteerde verslagen.</p>
      <p sl="de">Het is van groot belang dat wij meer nadruk leggen op de kwaliteit van het werk met de regio’s, met name als wij kijken naar sommige landen die nu echt structurele problemen hebben. In dit opzicht is het niet alleen nodig dat wij ons buigen over de verdeling van de middelen en de vaststelling van doelstellingen, maar ook dat wij bijdragen aan de omschrijving van programma’s voor het vaststellen van doelstellingen en dat wij assisteren bij de vorming van clusters van afzonderlijke regio’s en delen van regio’s teneinde duurzame economische groei te genereren.</p>
      <p sl="de">Op het gevaar af dat ik herhaal wat sommige sprekers al eerder hebben genoemd, wil ik erop wijzen dat ons voorstel een afzonderlijk hoofdstuk zal bevatten over bestuur op verschillende niveaus, teneinde uit te dragen, en in ieder geval ook een oproep daartoe te doen, dat alle belanghebbenden aan het ontwerp van praktijkgerichte programma’s in de regio’s moeten bijdragen. Hier zou ik ook allen met een verantwoordelijke functie in de regio’s willen oproepen ervoor te zorgen dat de plaatselijke besturen erbij betrokken worden. Dit is omdat ik, zoals velen onder u, klachten heb gehoord van de regio’s dat de nationale overheden er niet bij betrokken worden, terwijl plaatselijke overheden juist betreuren dat het regionale niveau hen er te weinig bij betrekt.</p>
      <p sl="de">Met betrekking tot het idee van eigen inbreng, dat al meerdere keren is genoemd: het is zeker nodig dat u allemaal een bijdrage levert. Vereenvoudiging is een veelgebruikt, om niet zeggen een té veel gebruikt, woord dat voor eenieder van ons een uitdaging vormt. Vereenvoudiging mag echter niet simpelweg betekenen dat de controles worden versoepeld. Wij moeten de passende middelen aanwenden om ons beleid te vereenvoudigen. Mijn hoop is dan ook gevestigd op de werkzaamheden van de heer Barnier op het vlak van overheidsopdrachten, waarbij het proces vereenvoudigd wordt door de procedures verder te standaardiseren, de foutmarges terug te brengen en aldus een zinnige bijdrage te leveren aan de vereenvoudiging. Ook wij moeten daarin een rol spelen en verdere voorstellen doen ten aanzien van forfaitaire bedragen enzovoort. Ook op dit vlak is het belangrijk dat de lidstaten ons voorbeeld volgen.</p>
      <p sl="de">Een van de sprekers stelde voor om het Europees Structuurfonds af te splitsen van de familie van structuurfondsen, maar wij hebben geen plannen in die richting. Veel van wat er moet gebeuren op het platteland, zal ook vallen onder het Europees Landbouwfonds voor Plattelandsontwikkeling, dat niet alleen bedoeld is om boeren te ondersteunen, maar ook om plattelandsgebieden te ondersteunen. Zoals wij weten, zijn er in die sector meerdere spelers en deelnemers. Ook hier is het zaak om tot een betere coördinatie van de diverse fondsen te komen, hetgeen een algehele doelstelling is voor het gemeenschappelijk strategisch kader.</p>
      <p sl="de">Conditionaliteit helpt ons om de kwaliteit van ons werk te verbeteren. Er is vandaag al veel gezegd over de overgangsregio’s, waarvaan het meeste juist en van belang was. Het punt is dat wij de ontwikkeling moeten steunen in al die regio’s die nog niet voldoen aan het Europees gemiddelde. Dit is feitelijk de kwintessens van het regionaal beleid. De kern van de zaak is kort gezegd het volgende: bijdragen aan groei in kwalitatieve en kwantitatieve zin en zorgen dat de Europa 2020-doelstellingen worden verwezenlijkt, bijvoorbeeld op het vlak van energie, klimaatverandering, innovatie, onderzoek, onderwijs en opleiding, werkgelegenheid en armoedebestrijding. Ik zou iedereen willen bedanken voor het engagement dat in dit debat is getoond, en tevens voor de enorme steun van dit Parlement voor ons beleid.</p>
    </intervention>
    <intervention id="4-108-000" speaker_id="28178" name="Miroslav MIKOLÁŠIK" is_mep="True" mode="spoken" role="rapporteur" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="en">Mijnheer de Voorzitter, de uitvoering van de programma’s is een continu en dynamisch proces dat beïnvloed kan worden door het vaststellen van frequente tekortkomingen in het gehele proces en van terreinen die aan hervorming toe zijn.</p>
      <p sl="en">In dit verband dragen de strategische verslagen als nieuw instrument bij tot meer verantwoordingsplicht bij het vaststellen van beleidsdoelstellingen en blijkt dat het cohesiebeleid betrekking moet blijven hebben op alle Europese regio's en alle maatschappelijke uitdagingen teneinde een slimme, duurzame en inclusieve groei tot stand te brengen in de gehele Europese Unie.</p>
      <p sl="en">Het cohesiebeleid stoelt op goed bestuur op Europees, nationaal, regionaal en plaatselijk niveau. Een vlotte samenwerking tussen de verschillende bestuurslagen is meer dan wenselijk. Hetzelfde geldt voor de vereenvoudiging van het gehele proces. De middelen mogen uiteraard niet onbenut blijven ten gevolge van overdadige bureaucratie of lastige regels en procedures. Er is een naar behoren gefinancierd cohesiebeleid nodig dat dichter bij de Europese burgers staat en op alle Europese regio's en maatschappelijke uitdagingen betrekking blijft hebben: het moet zowel de minst bedeelden helpen bij hun inhaalslag als slimme, duurzame en inclusieve groei opleveren.</p>
      <p sl="en">Het strategisch verslag 2010 vormt een sterke stimulans om de huidige uitvoering van de cohesiebeleidsprogramma’s te verbeteren. Bovendien moedigt het de lidstaten aan om vertragingen bij het investeren van de EU-middelen te corrigeren en efficiëntere actieplannen te ontwikkelen om de overeengekomen resultaten te behalen. Ik hoop dan ook dat wij deze boodschap zullen afgeven aan de lidstaten en de Commissie met de uitkomst van de stemming over het strategisch verslag 2010 die hier vandaag plaatsvindt.</p>
    </intervention>
  </section>
  <section id="creitem6" title="6. Welkomstwoord">
    <intervention id="4-110-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Met genoegen deel ik u mee dat leden van een delegatie van de Nationale Vergadering van Mauritanië op de officiële tribune hebben plaatsgenomen. Ik wil de delegatie onder leiding van El Arbi Ould Sidi Ali hartelijk welkom heten. Zij zullen hier leden van het Europees Parlement ontmoeten.</p>
      <p sl="nl">Nogmaals hartelijk welkom in Brussel en in ons Parlement.</p>
      <p sl="nl">Het Europees Parlement hecht grote waarde aan de betrekkingen tussen de Europese Unie en Mauritanië. Ik ben er zeker van dat de constructieve dialoog tussen leden van het Europees Parlement en leden van het Mauritaanse Parlement deze betrekkingen kan versterken en kan resulteren in nieuwe vormen van samenwerking tussen de EU en Mauritanië.</p>
    </intervention>
  </section>
  <section id="creitem7" title="7. Vijfde cohesieverslag en de strategie voor het cohesiebeleid na 2013 - Uitvoering van de cohesiebeleidsprogramma's 2007-2013 - Europese stedelijke agenda en toekomst van deze agenda in het cohesiebeleid - Doelstelling 3: de toekomstige agenda voor grensoverschrijdende, transnationale en interregionale samenwerking - De synergievoordelen die kunnen worden bereikt door het EFRO en andere structuurfondsen beter op elkaar af te stemmen (voortzetting van het debat)">
    <intervention id="4-112-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">We gaan nu verder met het debat over de verslagen inzake het cohesiebeleid.</p>
    </intervention>
    <intervention id="4-113-000" speaker_id="28323" name="Oldřich VLASÁK" is_mep="True" mode="spoken" role="rapporteur" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Mijnheer de Voorzitter, ik zou allereerst mijn collega's willen bedanken voor de uitmuntende samenwerking en het uiterst constructieve debat. Ik zou willen afsluiten met twee enigszins provocerende opmerkingen over de discussie in zijn geheel.</p>
      <p sl="cs">De structuurfondsen zijn hoofdzakelijk opgericht om verschillen tussen afzonderlijke regio's weg te nemen en zouden daarom voornamelijk gebruikt moeten worden voor de meest achtergebleven delen van de Europese Unie, dat wil zeggen voor convergentiedoelstelling 1. De rijkere regio's zullen hier profijt van hebben, omdat de afzetmogelijkheden voor hun producten en diensten zullen toenemen. Aan de andere kant moeten we alle voorgestelde pogingen om meer in doelstelling 2-regio's te investeren of om een sterke overgangscategorie van regio's zonder financiële knowhow te creëren, afwijzen. Ik zie namelijk geen enkele reden om tot in het oneindige geld van de rijken opnieuw onder de rijken te verdelen. Daarentegen vind ik een bepaald overgangsmechanisme tussen doelstelling 1 en 2 wel een geschikte aanvulling.</p>
      <p sl="cs">Ten tweede vind ik het van het grootste belang dat we de fondsen niet langer gebruiken om de markt schreef te trekken. Het feit dat de ene ondernemer subsidie ontvangt voor de bouw van een gebouw en de andere niet, leidt logischerwijs tot een verstoring van de markt. De andere ondernemer moet namelijk de kosten voor de bouw van dat gebouw doorberekenen in de prijzen van de producten die hij verkoopt en daardoor is hij logischerwijs duurder of heeft hij minder winst. Het is zou veel beter zijn als de enige uiteindelijke begunstigden van de fondsen overheidsinstellingen zouden zijn, zoals de staat, arrondissementen, prefecturen, steden en gemeenten, die dit geld dan zouden kunnen gebruiken voor investeringen in groeibevorderende maatregelen. Het is me duidelijk dat een dergelijke radicale verandering niet mogelijk is. We kunnen die weg echter op zijn minst eens proberen en een klein stapje in deze richting zetten. Om in de woorden van Neil Armstrong te spreken: het is een kleine stap voor de Europese fondsen, maar een enorme sprong voorwaarts voor de Europese economie.</p>
    </intervention>
    <intervention id="4-114-000" speaker_id="96746" name="Marie-Thérèse SANCHEZ-SCHMID" is_mep="True" mode="spoken" role="rapporteur" nationality="France" birth_date="15-11-1957" birth_place="Perpignan" p_group="Group of the European People's Party (Christian Democrats)" m_state="FR">
      <p sl="fr">Mijnheer de Voorzitter, Europa bevindt zich momenteel in een crisissituatie: een financiële crisis, een macro-economische crisis, een sociale crisis en een morele crisis. De burgers zien Europa als een vijand die regels en drastische bezuinigingen oplegt. Ze zien niet wat Europa doet op het gebied van investeringen, voor het stimuleren van de groei, voor de integratie van minder bevoordeelden en voor het herstellen van onevenwichtige ontwikkelingen tussen de regio's.</p>
      <p sl="fr">We zullen straks stemmen over het pakket voor economische governance, waarin verantwoorde maatregelen zijn opgenomen met betrekking tot de eerbiediging van het stabiliteits- en groeipact, de sanering van de overheidsfinanciën en het herstel van de groei. Het cohesiebeleid vormt de tweede pijler waarop deze groei gebaseerd moet zijn, een duurzame, slimme en inclusieve groei.</p>
      <p sl="fr">De economische governance en het cohesiebeleid vormen de twee zijden van dezelfde munt en het is belangrijk te onthouden dat ze nauw samenhangen. Daarom moeten we ons sterk maken om dit beleid te verdedigen, om het budget te verdedigen, om de lidstaten ervan te overtuigen dat het regionaal beleid geen luxe is maar een noodzaak.</p>
      <p sl="fr">Er staat veel op het spel bij de begrotingsonderhandelingen voor de komende programmaperiode. We moeten blijven handelen in het belang van een geïntegreerd en ambitieus Europees cohesiebeleid, dat eenvoudiger en beter zichtbaar is, dat de territoriale samenwerking versterkt en dat op rechtvaardige wijze op alle regio's is gericht.</p>
      <p sl="fr">Daarom steun ik met name het voorstel in het verslag-Pieper voor de instelling van een tussencategorie voor regio's met een bbp tussen 75 procent en 90 procent van het EU-gemiddelde. Door de instelling van deze categorie zullen veel regio's die met structurele groeiproblemen kampen een gelijkwaardige en evenwichtige behandeling kunnen krijgen.</p>
      <p sl="fr">Natuurlijk wil ik ook nogmaals het belang benadrukken van een versterking van de Europese territoriale samenwerking. Die vormt de concrete verwezenlijking van de uitspraak van Robert Schuman: "De vereniging van Europa kan niet ineens worden verwezenlijkt noch door een allesomvattende schepping tot stand worden gebracht. Het verenigd Europa zal moeten worden opgebouwd door middel van concrete verwezenlijkingen, waarbij een feitelijke solidariteit als uitgangspunt zal moeten worden genomen." Dat klopte zestig jaar geleden en dat klopt nog steeds.</p>
    </intervention>
    <intervention id="4-115-000" speaker_id="97008" name="Georgios STAVRAKAKIS" is_mep="True" mode="spoken" role="rapporteur" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Mijnheer de Voorzitter, ik wil alle rapporteurs feliciteren met hun verslagen, die ons vandaag de gelegenheid hebben gegeven om een debat te voeren over fundamentele dimensies van het toekomstige cohesiebeleid en onze belangrijkste standpunten ten aanzien daarvan kenbaar te maken. Ik wil echter stilstaan bij het verslag van de heer Pieper, waarvoor ik schaduwrapporteur was, omdat hierin gedetailleerd de visie van het Europees Parlement op de structuur die het cohesiebeleid na 2013 moet hebben wordt beschreven.</p>
      <p sl="el">Ik wil onderstrepen dat onze belangrijkste standpunten reeds zijn geformuleerd en door de plenaire vergadering van het Europees Parlement zijn goedgekeurd in een speciaal hoofdstuk van de resolutie over het toekomstige financiële perspectief van de Europese Unie met betrekking tot het cohesiebeleid. Ten aanzien van deze standpunten zullen wij geen concessies doen.</p>
      <p sl="el">Het toekomstige cohesiebeleid dient over een passend budget te beschikken om effectief de nieuwe uitdagingen aan te kunnen gaan, alle Europese regio's te kunnen ondersteunen, zoals altijd met bijzondere nadruk op de regio's met de meeste ontwikkelingsproblemen, en thematische doelstellingen te kunnen bevatten. Maar het moet tegelijkertijd ook een zekere mate van flexibiliteit bezitten, steunen op vereenvoudigde regels die zoveel mogelijk zijn gelijkgeschakeld tussen de ertoe behorende fondsen en het moet waarborgen dat alle burgers van de Unie er profijt van kunnen trekken, zelfs als zij in de meest afgelegen delen van de Europese Unie leven, op eilanden en in berggebieden.</p>
      <p sl="el">Tot slot zou ik in het bijzonder met betrekking tot het voorstel over het creëren van een tussencategorie op het vlak van steunverlening, dat ik en mijn fractie en een grote meerderheid in het Parlement altijd hebben gesteund, willen benadrukken dat ik het absoluut eens ben met de mening die commissaris Hahn vandaag heeft laten horen. Het creëren daarvan is absoluut gerechtvaardigd en wij willen dat de toekomstige steunregeling voor de regio's op rechtvaardige, vereenvoudigde en transparante manier op gebieden wordt toegepast die zich op hetzelfde ontwikkelingsniveau bevinden. Ik geloof dat wij een duidelijk signaal moeten afgeven dat de Europese Unie verder kijkt dan naar statistieken alleen, met name in de huidige economische crisis.</p>
    </intervention>
    <intervention id="4-116-000" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">De gecombineerde behandeling is gesloten.</p>
      <p sl="nl">De stemming vindt dadelijk plaats.</p>
      <a text="(De vergadering wordt om 11.45 uur onderbroken en om 11.50 uur hervat)"/>
      <p sl="nl">Schriftelijke verklaringen (artikel 149)</p>
    </intervention>
    <intervention id="4-117-000" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Verbetering van het ondernemingsklimaat maakt eveneens deel uit van het cohesiebeleid. Er is echter een efficiënt functionerend rechtsstelsel vereist om dit te bewerkstelligen. Het gebrek aan maatregelen door de wetgevingsautoriteit ten aanzien van de bijzonder spoedeisende veranderingen in het rechtsstelsel is opvallend. Wij hebben verplichtingen jegens onze Europese partners om grootschalige hervormingen op dit gebied door te voeren, waarmee op adequate wijze de talloze gevallen bij Bulgaarse rechtbanken moeten worden aangepakt, in het bijzonder die gevallen die te maken hebben met corruptie op hoog niveau dan wel aanwijzingen daarvan. De vele negatieve beoordelingen in het algemeen door de Europese Commissie en de Europese rechtbanken ten aanzien van de hervormingen van het rechtsstelsel en de toenemende corruptie hebben geen verandering gebracht in de opzettelijke nalatigheid van de regering om elke vorm van hervorming op dit gebied door te voeren. Waarom maken mensen die het recht om het initiatief te nemen tot veranderingen in de wetgeving daar geen gebruik van, terwijl ze tegelijkertijd hun fouten vergoelijken op grond van het feit dat er geen hervormingen worden doorgevoerd? Waarom wordt er met twee maten gemeten? In wiens belang is het om hervormingen tegen te houden? Het is verbijsterend dat in de eenentwintigste eeuw de burgers van Bulgarije niet de mogelijkheid hebben om een individuele klacht in te dienen bij het Constitutionele Hof, een recht dat vanzelfsprekend is voor bijvoorbeeld Duitse burgers. Waarom worden hooggeplaatste rechters in bijzonder dubieuze, duistere procedures gekozen en waarom blijven er ernstige vermoedens bestaan over inmenging van de uitvoerende macht?</p>
    </intervention>
    <intervention id="4-118-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Nu we ons voorbereiden op de nieuwe financiële periode na 2013 moeten we voor de financiële vooruitzichten van de Europese Unie (2014-2020) specifieke voorstellen doen voor een gemeenschappelijk strategisch kader voor de tenuitvoerlegging van de doelen van het communautair cohesiebeleid en de doeltreffendheid van de structuurfondsen. In deze moeilijke tijd, waarin we de gevolgen van de financiële en economische crisis te boven moeten komen, hebben we nu een goede gelegenheid om de toekomstige onderhandelingen over het volgende meerjarig financieel kader te gebruiken voor een doeltreffender beheer en uitvoering van de communautaire structuurfondsen en programma’s.</p>
      <p sl="lt">De Europese Commissie moet de technische steun aan de nationale, regionale en lokale bestuursorganen vergroten en meer training voor hen organiseren om hun bekwaamheid te vergroten en hun kennis van de geldende regels te verbreden om kwesties met betrekking tot de uitvoering aan te pakken. Bovendien moeten de lidstaten zelf prioriteit geven aan investeringen in institutionele capaciteiten en de administratieve bepalingen vereenvoudigen om de administratieve last te verminderen.</p>
      <p sl="lt">Ik sta achter het verzoek van het Europees Parlement aan de Commissie om een Europees handboek voor multi-level governance op te stellen en de lidstaten aan te sporen zich hier aan te houden, rekening houdend met specifieke lokale en regionale doelen. Dat is nodig om de maatregelen inzake de governance van het cohesiebeleid (programmering, financiering en uitvoering op basis van nationaal, regionaal en lokaal partnerschap) ook toe te passen op fondsen die worden opgenomen in het geplande gemeenschappelijk strategisch kader, om op die manier voor doeltreffender overheidsuitgaven te zorgen.</p>
    </intervention>
    <intervention id="4-118-500" speaker_id="96826" name="Tamás DEUTSCH" is_mep="True" mode="written" nationality="Hungary" birth_date="27-07-1966" birth_place="Budapest" m_state="HU">
      <p sl="hu">Cohesiebeleid heeft zijn onmisbaarheid, doeltreffendheid en flexibiliteit in de strijd tegen de crisis bewezen. Bovendien draagt het in steeds grotere mate bij tot het behalen van de doeleinden van de EU 2020-strategie. Hierbij dient echter te worden benadrukt dat cohesiebeleid niet het enige middel is voor het realiseren van deze doeleinden; elk beleidsgebied moet in passende mate bijdragen aan het slagen van de nieuwe groeistrategie van de EU. Ik wil graag benadrukken dat het aantal fouten de afgelopen jaren aanzienlijk is gedaald, en dat het merendeel van de fouten op gebieden buiten het cohesiebeleid (bijvoorbeeld overheidsopdrachten) ontstaat. De financiering van cohesiebeleid mag niet worden verminderd, want er blijven onevenwichtigheden bestaan die alleen kunnen worden opgelost met cohesiebeleid. De armste regio's hebben een grotere behoefte aan steun, maar in ruil daarvoor moeten zij wel betere resultaten laten zien. Eveneens belangrijk is dat de voorwaarden die gehanteerd worden in regionaal beleid daadwerkelijk betrekking hebben op terreinen waar cohesiebeleid invloed op heeft, en men kan niet van de lidstaten eisen dat zij onder het mom van voorwaardelijkheid fundamentele maatschappelijke en economische hervormingen doorvoeren. Voor een betere doeltreffendheid van cohesiebeleid zijn vereenvoudiging van het huidige, uiterst ingewikkelde regelgevingssysteem, eenduidige interpretatie van de regels en verplichtingen, consistentie van het wetgevingskader en duidelijke afbakening van de verantwoordelijkheden van wezenlijk belang. Cohesiebeleid is geen hulpbeleid, maar een investering in de verbetering van minder ontwikkelde gebieden. De positieve gevolgen daarvan zullen ook in de rijkere regio's te merken zijn, omdat de vraag immers groeit.</p>
    </intervention>
    <intervention id="4-119-000" speaker_id="34249" name="Filiz HYUSMENOVA" is_mep="True" mode="written" nationality="Bulgaria" birth_date="10-06-1966" birth_place="Silistra" p_group="Group of the Alliance of Liberals and Democrats for Europe - Vice" m_state="BG">
      <p sl="bg">Het cohesiebeleid is van fundamenteel belang om de ongelijkheden tussen Europese regio's weg te werken, de crisis te boven te komen en slimme, duurzame en inclusieve groei te bereiken. Ondanks hetgeen er is bereikt, zijn er nog steeds regio's die achterblijven wat betreft hun ontwikkeling. Hierdoor ontstaat de noodzaak tot meer en specifiekere maatregelen die erop gericht zijn om de sociale en economische onevenwichtigheden in Europa te verminderen en armoede en sociale uitsluiting te bestrijden. Voor een verbetering van de doeltreffendheid van het cohesiebeleid is een betere interactie tussen de structuurfondsen vereist, evenals een betere coördinatie met de andere Europese financiële instrumenten en binnenlandse steun. Om ervoor te zorgen dat de operationele programma's optimaal aansluiten bij de betreffende omstandigheden, is het van wezenlijk belang dat zij voldoende flexibiliteit krijgen. Wij moeten streven naar een vermindering van de administratieve lasten voor de begunstigden, onder andere door meer gebruik te maken van e-overheidsfaciliteiten, en naar een versterking van de rol van lokale en regionale autoriteiten en van sociaaleconomische partners. Tot slot wil ik benadrukken dat de omvang van de fondsen in het kader van het cohesiebeleid in de volgende programmeringsperiode in ieder geval even groot moet zijn als in de huidige periode, teneinde daadwerkelijk sociale, economische en territoriale cohesie te bereiken en ervoor te zorgen dat elke Europese burger een goede plaats om te wonen en te werken heeft.</p>
    </intervention>
    <intervention id="4-120-000" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="et">Het cohesiebeleid van de Europese Unie moet in de toekomst meer dan nu het geval is rekening houden met macroregionale strategieën zoals de Oostzeestrategie en de Donaustrategie. Met macroregionale strategieën is het goed mogelijk om het transnationale potentieel te benutten, de samenwerking tussen verschillende bestuurslagen te verbeteren, gebruik te maken van een gemeenschappelijke aanpak om gemeenschappelijke problemen op te lossen en het concurrentievermogen van de regio’s en de capaciteit voor innovatie te vergroten. Bij de voorbereiding van het cohesiebeleid voor de komende periode is het noodzakelijk om duidelijker te maken hoe de macroregionale strategieën moeten worden uitgevoerd, wat hun rol en plaats in het cohesiebeleid is en hoe ze moeten worden gefinancierd. Het is belangrijk dat de macroregionale strategieën ook worden bekeken in de context van het doel van Europese territoriale cohesie overeenkomstig het Verdrag van Lissabon en het communautaire territoriale ontwikkelingsplan voor 2020. De Europese Commissie moet met nauwkeurigere richtlijnen voor de lidstaten komen, zoals het vaststellen van concrete actiedoelen of sectoren met macroregionale relevantie. Voorbeelden daarvan zijn vervoerscorridors, het vrij verkeer van diensten en milieuzaken. Door de bestaande steunmechanismen beter te coördineren wordt het mogelijk om doelgerichter gebruik te maken van de communautaire structuurfondsen, zonder dat er meer geld hoeft te gaan naar de interregionale samenwerkingsgebieden. Ik ben ook van mening dat het buitengewoon belangrijk is om voor aanvullende middelen te zorgen om de macroregionale strategieën te coördineren en de synergie van samenwerking te vergroten. Coördinatie vereist voortdurende verbeteringen en de verantwoordelijkheid van de lidstaten op dit gebied moet beslist groter worden.</p>
    </intervention>
    <intervention id="4-121-000" speaker_id="96785" name="Lena KOLARSKA-BOBIŃSKA" is_mep="True" mode="written" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="pl">Het cohesiebeleid is het beste bewijs van de solidariteit die in de Europese Unie bestaat. Polen, en in het bijzonder de armste regio's zoals de regio die ik vertegenwoordig, het Wojewodschap Lubelskie, hebben deze fondsen gebruikt voor snelle ontwikkeling. We kunnen ons vandaag moeilijk voorstellen hoe onze regio eruit zou zien zonder Europese steun. Spijtig genoeg hebben we geen informatie over de concrete effecten van de uitgave van deze middelen, want onderzoek naar het gebruik van verschillende programma's in het hele wojewodschap en niet de beoordeling van individuele programma’s zou de richting moeten aangeven voor het cohesiebeleid in de komende jaren.</p>
      <p sl="pl">Het cohesiebeleid vormt een pijler van de Europa 2020-strategie, en daarom mogen de bedragen die bestemd zijn voor het cohesiebeleid in het volgende financieel kader niet lager zijn dan de bedragen die in de huidige programmeringsperiode beschikbaar zijn. We zoeken momenteel middelen voor nieuwe doelen die de concurrentiekracht van Europa moeten verhogen. We mogen ze echter niet zoeken ten koste van de steden en de regio's. In het verslag van de Commissie beleidsuitdagingen en het verslag-Pieper heeft het Europees Parlement een duidelijk signaal gegeven aan de regeringen van de lidstaten en aan de Raad: handen af van het cohesiebeleid.</p>
    </intervention>
    <intervention id="4-122-000" speaker_id="33982" name="Marian-Jean MARINESCU" is_mep="True" mode="written" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">In dit verslag over het cohesiebeleid na 2013 neemt het Europees Parlement een evenwichtig standpunt in dat bevorderlijk is voor de Europese Unie. De Unie heeft nog steeds een sterk cohesiebeleid met passende financiële middelen nodig. Tegelijkertijd moet ook de regelgeving worden verbeterd. Er wordt tevens aangedrongen op projecten met een aanzienlijke Europese meerwaarde, rechtvaardigheid, verantwoordelijkheidsbesef en een contract met de Europese Unie waarin de lidstaten zich ertoe verplichten de toegekende steun integraal te benutten.</p>
      <p sl="ro">In tijden van economische achteruitgang zijn investeringen nodig om de werkgelegenheid in stand te houden en de ontwikkeling te bevorderen. Het cohesiebeleid is uitsluitend gericht op investeringen. Tijdens het volgende begrotingsjaar mag het budget van het cohesiebeleid in geen geval onder het huidige niveau liggen.</p>
    </intervention>
    <intervention id="4-123-000" speaker_id="96655" name="Monika SMOLKOVÁ" is_mep="True" mode="written" nationality="Slovakia" birth_date="06-10-1956" birth_place="Janovík" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Het cohesiebeleid na 2013 moet een belangrijke rol blijven spelen in de ontwikkeling van Europa. Het moet ontwikkeling van de infrastructuur garanderen en onevenwichtigheden in de ontwikkeling tussen verschillende regio’s corrigeren. De financiële crisis heeft de regionale verschillen nog vergroot. Europa wordt geconfronteerd met hoge werkloosheid. Momenteel, nu er meer dan 23 miljoen werklozen zijn, is het cohesiebeleid één van de beleidsgebieden die kunnen bijdragen tot het scheppen van arbeidsplaatsen. Ik denk dat geen enkel lid twijfelt aan het belang van voortzetting van het cohesiebeleid na 2013. Vragen omtrent het efficiënte gebruik van de fondsen, transparantie en verbetering van het hele proces en het rendement van investeringen worden actueel. De successen van het cohesiebeleid zijn meetbaar en worden opgemerkt en gewaardeerd door de Europese burgers. Daarom is belangrijk dat het cohesiebeleid voldoende wordt gefinancierd als het meerjarig financieel kader wordt goedgekeurd. Investeringen in regionale ontwikkeling zijn investeringen in de toekomst en in de ontwikkeling van de Europese Unie.</p>
    </intervention>
    <intervention id="4-123-002" speaker_id="96803" name="Zbigniew ZIOBRO" is_mep="True" mode="written" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">De tenuitvoerlegging van de doelen van het Europees cohesiebeleid gaat op vele gebieden ongetwijfeld de goede richting uit, maar het is nu al de moeite waard om lessen te trekken uit het verleden om de toekomstige prioriteiten van het Europees cohesiebeleid te bepalen. De relatief zwakke benutting van de middelen voor infrastructuur en milieu wijzen op de noodzaak om de instrumenten te herzien die projecten op dit gebied moeten stimuleren.</p>
      <p sl="pl">Dit is van bijzonder belang voor de landen van Oost-Europa, waar de uitgave van de fondsen voor dit doel lager is dan voor andere strategische gebieden. Bovendien moet Europese transnationale en grensoverschrijdende samenwerking bijkomend worden gesteund, omdat die van belang is voor ontwikkeling en Europese convergentie, en ook de uitvoering van gemeenschappelijke regionale projecten op het gebied van infrastructuur en milieu moet worden ondersteund.</p>
      <p sl="pl">Nog een belangrijk element is de bevordering van ontwikkeling die gesteund is op kleine en middelgrote ondernemingen. Hier is het niet alleen belangrijk om de oprichting van nieuwe ondernemingen te stimuleren, maar ook om hen aangepaste voorwaarden te bieden om op de markt te overleven. Hier verschijnt de noodzaak om de beginselen van het programma "Small Business Act" sterker te integreren met het cohesiebeleid. Als we rekening houden met deze kwesties bij de bepaling van de cohesiestrategie en het cohesiebeleid na 2013, dan kunnen we bijdragen aan een duurzame en harmonieuze economische ontwikkeling van de Europese Unie.</p>
    </intervention>
  </section>
  <section id="creitem8" title="8. Interinstitutioneel akkoord betreffende het transparantieregister (ondertekening)">
    <intervention id="4-125-500" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="nl">Dames en heren, geachte collega’s, laten wij plaatsnemen voor de officiële ondertekening van een buitengewoon belangrijk akkoord tussen het Europees Parlement en de Europese Commissie: het ‘transparantieregister’. Tijdens de afgelopen plenaire vergadering in Straatsburg hebben we over het verslag-Casini gestemd, dat was op 11 mei 2011. We gaan nu over tot de officiële ondertekening.</p>
      <p sl="nl">Daartoe nodig ik uit: minister Győri en Maroš Šefčovič (vicevoorzitter van de Europese Commissie), Diana Wallis (ondervoorzitter van het Europees Parlement, lid van het onderhandelingsteam), Isabelle Durant en Rainer Wieland (ondervoorzitters van het Parlement) en Carlo Casini (voorzitter van de Commissie constitutionele zaken en tevens rapporteur).</p>
    </intervention>
    <intervention id="4-126-000" speaker_id="photo_generic" name="Enikő Győri" is_mep="True" mode="spoken">
      <p sl="en">fungerend voorzitter van de Raad. − Mijnheer de Voorzitter, dames en heren, ik wil hier graag de politieke verklaring van de Raad betreffende het transparantieregister voorlezen.</p>
      <p sl="en">"De Raad beschouwt transparantie als een beginsel dat voor de Europese Unie van uitzonderlijk belang is. De Verdragen bepalen dat de instellingen, organen en instanties van de Unie in een zo groot mogelijke openheid moeten werken om goed bestuur te bevorderen en de deelneming van het maatschappelijk middenveld te waarborgen, en dat de besluitvorming moet plaatsvinden op een zo open mogelijke wijze en zo dicht bij de burgers als mogelijk is.</p>
      <p sl="en">"Overeenkomstig deze bepalingen verbindt de Raad zich er toe te waarborgen dat het transparantiebeginsel het grootst mogelijke effect sorteert. Hij erkent tevens dat de burgers van degenen die op Europees niveau namens hen handelen verwachten dat zij de strengst mogelijke normen handhaven.</p>
      <p sl="en">"Daarom verwelkomt en ondersteunt de Raad het initiatief van het Europees Parlement en de Commissie om een gezamenlijk ‘Transparantieregister’ aan te leggen.</p>
      <p sl="en">"De Raad is van mening dat transparantie als leidraad moet dienen voor de betrekkingen met belangenvertegenwoordigers en dat het register een nuttige basis vormt voor een constructieve, open, inclusieve en consistente interactie.</p>
      <p sl="en">"De Raad heeft van het Europees Parlement en de Commissie een uitnodiging ontvangen om tot het register toe te treden. Hij is bereid om deelname aan het register te overwegen en ziet ernaar uit om de mogelijke modaliteiten met de overige twee instellingen te bespreken."</p>
    </intervention>
    <intervention id="4-127-000" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="nl">Het zou ideaal zijn als alle Europese instellingen hetzelfde register voor externe belangen zouden hebben. Ik wil nu mijn collega’s en de vicevoorzitter van de Commissie vragen zich bij mij te voegen om tot ondertekening van het akkoord over te gaan.</p>
    </intervention>
  </section>
  <section id="creitem9" title="9. Diversen">
    <intervention id="4-130-500" speaker_id="photo_generic" name="Stavros Lambrinidis" is_mep="True" mode="spoken">
      <p sl="en">Zoals sommigen onder u wellicht al weten, ben ik vier dagen geleden benoemd tot minister van Buitenlandse Zaken van Griekenland.</p>
      <a text="(Applaus)"/>
      <p sl="en">Dank u wel. Het interessante van deze job is dat tijdens de bijeenkomst zondag en maandag in Luxemburg, waar ik voor de eerste keer mijn collega’s van Buitenlandse Zaken van de verschillende landen heb ontmoet, niemand mij feliciteerde, maar iedereen mij veel geluk toewenste.</p>
      <a text="(Gelach en applaus)"/>
      <p sl="en">Ik wil graag even afscheid nemen. Ik zal het Parlement vreselijk missen. Ik zal alle vrienden die ik hier heb gemaakt vreselijk missen. Volgens mij is er in Europa geen betere plaats voor de passie en compassie die in dit Parlement wordt geuit. Ik voel mij bijzonder dankbaar en omdat ik mijn laatste afscheidswoord niet in het Engels wil formuleren en niet wil dat de leden van dit Parlement het Grieks vergeten dat zij het afgelopen anderhalf jaar hebben geleerd, stel ik het volgende voor. Hoe zeggen we ook weer "voor"?</p>
      <a text="(Leden: &quot;Υπέρ!&quot;)"/>
      <p sl="en">Hoe zeggen wij "tegen"?</p>
      <a text="(Leden: &quot;Κατά!&quot;)"/>
      <p sl="en">Hoe zeggen wij "onthouding"?</p>
      <a text="(Leden: &quot;Αποχή!&quot;)"/>
      <p sl="en">Zeer goed. Nu zou ik graag hebben dat de socialisten en GUE "Υπέρ" zeggen; en PPE en ECR "Κατά"; en Groen en ALDE "Αποχή". Simpel! Daar gaan we!</p>
      <a text="(S&amp;D-Fractie en GUE/NGL-Fractie: &quot;Υπέρ!&quot;; PPE-Fractie en ECR-Fractie: &quot;Κατά!&quot;; Verts/ALE-Fractie en ALDE-Fractie: &quot;Αποχή!&quot;)"/>
      <a text="(Levendig applaus)"/>
      <p sl="en">Fantastisch. Hartelijk dank.</p>
    </intervention>
    <intervention id="4-131-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie . – Mijnheer de Voorzitter, ik heb het woord gevraagd omdat ik zeker weet dat mijn mede-Parlementsleden er begrip voor zullen hebben als ik namens mijn fractie zeg, en ik ben er zeker van dat de overige leden dit zullen onderschrijven, dat u een zeer moeilijke taak op u neemt – u zult het nog beter weten dan wij – en dat u onze volledige solidariteit met uw nieuwe functie hebt, omdat wij ongeacht onze politieke overtuigingen allemaal dezelfde wens hebben. Die wens is dat het prachtige land waarvan u nu minister van Buitenlandse Zaken wordt, de ernstige crisis waarin het verkeert, zo snel mogelijk met onze hulp te boven komt. Wij hebben Griekenland nodig. Wij staan zij aan zij met uw land, en met u. Mijnheer de ondervoorzitter en minister van Buitenlandse Zaken, Stavros, wat ik je wil zeggen is het volgende: je bent niet alleen een goede vriend en voortreffelijk collega, maar je hebt onze levens op alle mogelijke manieren verrijkt. Wij danken je voor de vele jaren van samenwerking en wensen je veel succes, Stavros.</p>
      <a text="(Applaus)"/>
    </intervention>
  </section>
  <section id="creitem10" title="10. Samenstelling Parlement">
    <intervention id="4-134-500" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Zoals bekend heeft Stavros Lambrinidis mij op de hoogte gesteld van zijn benoeming tot minister van Buitenlandse Zaken van de Griekse regering met ingang van 17 juni 2011.</p>
      <p sl="nl">Het Parlement neemt hiervan kennis en constateert overeenkomstig artikel 7, lid 1, van de Akte betreffende de verkiezing van de leden van het Europees Parlement door middel van rechtstreekse algemene verkiezingen en artikel 4, lid 1 en 4, van het Reglement dat zijn zetel met ingang van 17 juni 2011 vacant is.</p>
      <p sl="nl">We gaan door met ons werk en wensen onze voormalige collega het allerbeste en veel geluk.</p>
      <p sl="nl">De bevoegde Griekse autoriteiten hebben mij geïnformeerd over de verkiezing in het Europees Parlement van Dimitrios Droutsas in de plaats van Stavros Lambrinidis. Overeenkomstig artikel 4, lid 1, van het Reglement neemt het Parlement hiervan kennis met ingang van 22 juni 2011.</p>
      <p sl="nl">Ik heet ons nieuwe lid welkom …</p>
      <a text="(Applaus)"/>
      <p sl="nl">… en wijs erop dat zolang de geloofsbrieven niet zijn onderzocht of over ingebrachte bezwaren niet is beslist, Dimitrios Droutsas, overeenkomstig artikel 3, lid 2, van het Reglement, met volledige rechten zitting neemt in het Parlement en zijn organen, mits hij tevoren schriftelijk een verklaring heeft afgelegd dat hij geen functie bekleedt die onverenigbaar is met de hoedanigheid van lid van het Europees Parlement.</p>
      <p sl="nl">We wensen onze nieuwe collega bovendien veel succes.</p>
    </intervention>
    <intervention id="4-135-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Mevrouw de Voorzitter, ik vraag het woord voor een beroep op het Reglement. Ik zie dat aan de andere kant van de zaal politieke posters aanwezig zijn.</p>
      <p sl="en">Volgens mij is dat in strijd met het Reglement. Persoonlijk heb ik niets tegen die affiches, maar ik heb hier in het Parlement al vaak aangedrongen op een gelijke toepassing van de regels voor iedereen.</p>
      <p sl="en">Als de dames en heren daar aan de overkant politieke posters mogen tentoonspreiden, eis ik het recht op om permanent mijn "Vote UKIP"-poster op mijn lessenaar te etaleren en wil ik dat eenieder de affiches mag tonen die hij wenst.</p>
      <p sl="en">Is het misschien mogelijk om een eenduidige regelgeving in te voeren?</p>
      <a text="(Applaus)"/>
    </intervention>
    <intervention id="4-136-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Hartelijk dank, mijnheer Batten, voor uw opmerking over de posters. Ik wil de mensen met een poster verzoeken deze nu neer te leggen.</p>
    </intervention>
    <intervention id="4-137-000" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">Mevrouw de Voorzitter, ongeacht het feit of wij het al dan niet met hen eens zijn, is het absoluut onaanvaardbaar dat demonstranten in het Parlement worden toegelaten en EP-leden beletten te stemmen.</p>
      <p sl="en">Het maakt niet uit of wij het met hen eens zijn. Zaak is dat er actie wordt ondernomen om te waarborgen dat de EP-leden ongehinderd hun stem kunnen uitbrengen.</p>
      <a text="(Applaus)"/>
    </intervention>
    <intervention id="4-138-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">De diensten zijn op het probleem gewezen en het zal niet meer gebeuren.</p>
    </intervention>
    <intervention id="4-139-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">Voorzitter, hartelijk bedankt. Ik wil een punt van orde maken. Ik wil namelijk een heugelijke mededeling doen, te weten dat mijn partijleider Geert Wilders vanmorgen is vrijgesproken van alle aanklachten tegen hem wegens belediging van de islam. De vrijheid van mening in Nederland is gewaarborgd.</p>
    </intervention>
    <intervention id="4-140-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Dat heeft niets te maken met onze werkzaamheden hier.</p>
    </intervention>
  </section>
  <section id="creitem11" title="11. Vrijwillig systeem van etikettering in brailleschrift op de verpakking van industriële producten (schriftelijke verklaring)">
    <intervention id="4-142-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Schriftelijke verklaring 0014/2011 ingediend door de leden Konstantinos Poupakis, Richard Howitt, Ádám Kósa, Eva Lichtenberger en Cecilia Wikström over een vrijwillig systeem van etikettering in brailleschrift op de verpakking van industriële producten is door de meerderheid van de leden van het Parlement ondertekend en zal bijgevolg overeenkomstig artikel 123, leden 3 en 4, van het Reglement worden toegezonden aan degenen voor wie ze bestemd is en worden gepubliceerd in de aangenomen teksten van deze vergadering met vermelding in de notulen van de namen van de ondertekenaars.</p>
    </intervention>
    <intervention id="4-143-000" speaker_id="96658" name="Konstantinos POUPAKIS" is_mep="True" mode="spoken" nationality="Greece" birth_date="18-01-1951" birth_place="Ilioupoli Attikis" p_group="Group of the European People's Party (Christian Democrats)" m_state="GR">
      <p sl="el">Mevrouw de Voorzitter, ik wil persoonlijk en namens mijn collega's, de heer Kósa, mevrouw Wikström, de heer Howitt en mevrouw Lichtenberger, iedereen bedanken die de schriftelijke verklaring heeft gesteund die wij hebben ingediend in de overtuiging dat blinden en visueel gehandicapten recht hebben om op zichzelf te wonen en volledig aan het maatschappelijke leven deel te nemen. In de hoop dat dit initiatief de basis legt voor verdere en onmiddellijke actie in die richting danken wij u allen.</p>
    </intervention>
  </section>
  <section id="creitem12" title="12. Stemmingen">
    <intervention id="4-145-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Wij gaan nu over tot de stemming.</p>
    </intervention>
  </section>
  <section id="creitem13" title="12.1. Benoeming van de president van de Europese Centrale Bank: Mario Draghi, kandidaat (A7-0229/2011&#10; - Sharon Bowles)"/>
  <section id="creitem14" title="12.2. Terbeschikkingstelling van middelen uit het Europees Fonds voor aanpassing aan de globalisering: General Motors Belgium (A7-0191/2011&#10; - Barbara Matera)"/>
  <section id="creitem15" title="12.3. Wijziging van artikel 51: gezamenlijke commissievergaderingen (A7-0197/2011&#10; - Carlo Casini)"/>
  <section id="creitem16" title="12.4. Verzoek om opheffing van de parlementaire immuniteit van Adrian Severin (A7-0242/2011&#10; - Francesco Enrico Speroni)">
    <intervention id="4-151-000" speaker_id="997" name="Francesco Enrico SPERONI" is_mep="True" mode="spoken" role="rapporteur" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Mevrouw de Voorzitter, deze zaak ligt betrekkelijk ingewikkeld, en ik zou alleen willen onderstrepen dat terwijl er een verzoek ligt voor toestemming om een proces in te stellen tegen een afgevaardigde die vermoedelijk steekpenningen heeft aangenomen, er geen enkel proces is tegen de vermeende omkopers.</p>
    </intervention>
  </section>
  <section id="creitem17" title="12.5. Vangstmogelijkheden en financiële tegenprestatie waarin is voorzien bij de Partnerschapsovereenkomst inzake visserij tussen de EU en de Seychellen (A7-0192/2011&#10; - Alain Cadec)"/>
  <section id="creitem18" title="12.6. Vangstmogelijkheden en financiële tegenprestatie waarin is voorzien bij de Partnerschapsovereenkomst inzake visserij tussen de EU en São Tomé en Príncipe (A7-0194/2011&#10; - Luis Manuel Capoulas Santos)"/>
  <section id="creitem19" title="12.7. Protocol EU/Andorra betreffende douaneveiligheidsmaatregelen (A7-0198/2011&#10; - Vital Moreira)"/>
  <section id="creitem20" title="12.8. Overeenkomst inzake de veiligheid van de burgerluchtvaart tussen de EG en Canada (A7-0298/2010&#10; - Silvia-Adriana Ţicău)"/>
  <section id="creitem21" title="12.9. Uitvoering van de cohesiebeleidsprogramma's 2007-2013 (A7-0111/2011&#10; - Miroslav Mikolášik)"/>
  <section id="creitem22" title="12.10. Europese stedelijke agenda en toekomst van deze agenda in het cohesiebeleid (A7-0218/2011&#10; - Oldřich Vlasák)"/>
  <section id="creitem23" title="12.11. Doelstelling 3: de toekomstige agenda voor grensoverschrijdende, transnationale en interregionale samenwerking (A7-0110/2011&#10; - Marie-Thérèse Sanchez-Schmid)"/>
  <section id="creitem24" title="12.12. De synergievoordelen die kunnen worden bereikt door het EFRO en andere structuurfondsen beter op elkaar af te stemmen (A7-0141/2011&#10; - Georgios Stavrakakis)"/>
  <section id="creitem25" title="12.13. Preventie en correctie van macro-economische onevenwichtigheden (A7-0183/2011&#10; - Elisa Ferreira)">
    <intervention id="4-162-000" speaker_id="33570" name="Sharon BOWLES" is_mep="True" mode="spoken" nationality="United Kingdom" birth_date="12-06-1953" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">namens de Commissie economische en monetaire zaken. – Mevrouw de Voorzitter, namens de commissie verzoek ik om uitstel van de eindstemming krachtens artikel 57, lid 2.</p>
      <p sl="en">Zoals u weet, is dat het standpunt dat de commissie dinsdag heeft geformuleerd. Wij zijn van mening dat wij thans verder overleg kunnen plegen met de Raad teneinde tot een bevredigend resultaat te komen.</p>
      <p sl="en">Ik verzoek om opschorting, zodat wij het debat kunnen afronden of toch tenminste de deur naar een bevredigende afronding kunnen openlaten, en in juli in eerste lezing overeenstemming kunnen bereiken.</p>
    </intervention>
    <intervention id="4-163-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie . – Mevrouw de Voorzitter, wij van de Fractie van de Progressieve Alliantie van Socialisten en Demoraten in het Europees Parlement hebben reeds tijdens de commissiefase tegen dit amendement gestemd. Wij waren van mening dat dit verslag gereed was om ter stemming te worden gebracht, en de overweldigende instemming met dit verslag leek erop te duiden dat wij gelijk hadden. Wij zijn bekend met de geopperde argumenten ten aanzien van waarom wij opnieuw in onderhandeling zouden moeten treden met de Raad. Om die reden zou ik mijn standpunt willen herhalen over de voorstellen tot uitstel die zullen volgen op de overige delen van dit pakket. Wij kunnen dit zien als een teken dat de Duitse en Franse regeringen nogmaals ten aanzien van twee belangrijke punten van positie dienen te veranderen. Wij weten echter van de Raad dat dit niet zal gebeuren. Daarom is er één vraag voor ons van doorslaggevend belang: wat gaan de fracties die dit motieplan ondersteunen, doen als de Raad verzuimt de wijzigingen aan te brengen die onze besluiten weerspiegelen? Stemmen zij dan voor of tegen de pakketten? Dit is een belangrijke kwestie voor ons.</p>
    </intervention>
    <intervention id="4-164-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="en">Mevrouw de Voorzitter, ik beaam de woorden van mevrouw Bowles: wij hopen nog voor de vergaderperiode van juli overeenstemming te bereiken over het verslag.</p>
      <p sl="en">Het Parlement – inclusief de socialistische fractie – heeft van meet af aan beslist om dit als een pakket te behandelen. Laten wij dat dan ook echt doen en onze steun verlenen voor het voorstel van mevrouw Bowles om de stemming uit te stellen tot juli.</p>
    </intervention>
  </section>
  <section id="creitem26" title="12.14. Tenuitvoerlegging van de procedure bij buitensporige tekorten (A7-0179/2011&#10; - Diogo Feio)"/>
  <section id="creitem27" title="12.15. Voorschriften voor begrotingskaders van de lidstaten (A7-0184/2011&#10; - Vicky Ford)"/>
  <section id="creitem28" title="12.16. Begrotingstoezicht in het eurogebied (A7-0180/2011&#10; - Sylvie Goulard)"/>
  <section id="creitem29" title="12.17. Toezicht op begrotingssituaties en toezicht op en coördinatie van het economisch beleid (A7-0178/2011&#10; - Corien Wortmann-Kool)"/>
  <section id="creitem30" title="12.18. Handhavingsmaatregelen voor de correctie van buitensporige macro-economische onevenwichtigheden in het eurogebied (A7-0182/2011&#10; - Carl Haglund)"/>
  <section id="creitem31" title="12.19. Consumentenrechten (eindstemming) (A7-0038/2011&#10; - Andreas Schwab)">
    <intervention id="4-173-000" speaker_id="28223" name="Andreas SCHWAB" is_mep="True" mode="spoken" role="rapporteur" nationality="Germany" birth_date="09-04-1973" birth_place="Rottweil" m_state="DE">
      <p sl="de">Mevrouw de Voorzitter, ik zal het kort houden. De stemming vond feitelijk al in maart plaats en wat wij hier nu meemaken, is de definitieve stemming. Aangezien het ons drie jaar heeft gekost om tot een compromis te komen, zou ik willen benadrukken dat de Raad en de Commissie op dit vlak bijzonder effectief hebben samengewerkt. Met name de Hongaarse en Belgische voorzitterschappen hebben voortreffelijk werk verricht. Mijn mede-Parlementsleden uit de andere fracties, mevrouw Gebhardt, mijnheer Rochefort, mevrouw Turunen, mijnheer Triantaphyllides en mijnheer Wieland en bovenal u, mevrouw de Voorzitter, als corapporteur, hebben een enorme bijdrage geleverd. Ik zou u daarvoor hartelijk willen danken. Ik geloof dat deze richtlijn een belangrijke stap voorwaarts is in de ontwikkeling van de interne markt, en dat is in het belang van zowel de consument als het bedrijfsleven.</p>
    </intervention>
    <intervention id="4-174-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">namens de S&amp;D-Fractie . – Mevrouw de Voorzitter, zoals wij weten is dit een democratisch instituut. Van tijd tot tijd zullen wij dan ook de regels van de democratie moeten toepassen. Dat is waarom ik ervoor heb gekozen opnieuw het woord te nemen nu dit pakket moet worden afgerond, omdat ik een belangrijke vraag heb over dit pakket namens mijn fractie. U hebt een duidelijke meerderheid voor de koers die u hier vaart. Daar kan geen twijfel over bestaan en wij hebben deze situatie aanvaard, ook al zijn wij het er niet mee eens. Omdat het proces echter nog niet is afgerond, heb ik toch nog een vraag. Het antwoord daarop is van grote importantie voor hoe onze fractie de verdere procedures benadert.</p>
      <p sl="de">Wij hebben nu twee belangrijke punten aangeroerd in de vorm van vragen aan de Raad in het verslag-Wortmann-Kool en het verslag-Ferreira, waarin het standpunt van de Raad wordt verwoord en de Raad wordt gevraagd zijn standpunt te wijzigen. Dat is allemaal goed en wel. Maar wat ik u nu wil vragen, is het volgende: wat bent u van plan om te doen als de Raad zijn standpunt niet wijzigt? Wijst u het pakket dan af? Krijgen wij dan een tweede lezing? Zo ja, dan zijn wij bereid de strijd met u tot het einde toe aan te gaan. Of keurt u het pakket ondanks alles toch goed? Gelet op dit uitstel geloof ik dat dit een zeer belangrijke vraag is voor het Parlement.</p>
    </intervention>
    <intervention id="4-175-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Mijnheer Schulz, ik heb u het woord gegeven, maar het is niet de bedoeling dat u een politiek debat opent over zaken waarover zojuist gestemd is.</p>
      <a text="(Applaus)"/>
      <p sl="nl">Dit zal de nodige tijd in beslag nemen. We hebben nog een groot aantal stemmingen te gaan. Het politieke debat zal worden voortgezet.</p>
      <a text="(Protest)"/>
      <p sl="nl">Ik geef tot slot kort het woord aan de heer Daul en de heer Verhofstadt.</p>
    </intervention>
    <intervention id="4-176-000" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">namens de PPE-Fractie. – Mevrouw de Voorzitter, u weet dat ik het altijd kort houd.</p>
      <p sl="fr">Martin, wij zijn echte democraten. Jij respecteert de democratie, en wij ook. Winnen is makkelijker dan verliezen, dat klopt. We zullen de onderhandelingen voortzetten en begin juli zullen we definitief stemmen over het verslag na de onderhandeling.</p>
    </intervention>
    <intervention id="4-177-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">namens de ALDE-Fractie. – Mevrouw de Voorzitter, ik wil alleen maar even namens mijn fractie aan Martin zeggen dat wij zullen blijven vechten voor dit belangrijke pakket en de aanneming ervan door het Parlement, met inbegrip van alle elementen.</p>
      <p sl="en">Wij zullen de onderhandelingen en de strijd voortzetten. Martin kan op ons rekenen. Na deze stemming reken ik echter ook op de constructieve steun van de socialisten om deze strijd te winnen.</p>
    </intervention>
    <intervention id="4-178-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">namens de Verts/ALE-Fractie . – Mevrouw de Voorzitter, dames en heren, vanmorgen las ik in een Duits dagblad een aandoenlijke oproep over de toekomst van de Europese Unie door drie van mijn medeleden. Een dergelijk vertoon van eenheid is altijd erg aandoenlijk. Het is echter duidelijk dat als het gaat om het reguleren van de financiële markten en het afwegen van de sociale gerechtigheid, deze eenheid op details maar al te broos is. Ik geloof dat wij niet moeten proberen om de politieke onenigheid op dit punt te verhullen, maar dat wij juist op transparante wijze moeten argumenteren en debatteren over de richting van het beleid, ook in tijden van crisis, als een dienst aan de burgers van Europa.</p>
    </intervention>
    <intervention id="4-179-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">De Commissie heeft ons over de door het Parlement aangenomen amendementen de volgende verklaring toegezonden.</p>
      <p sl="nl">‘De Commissie herinnert aan haar toezegging ervoor te zullen blijven zorgen dat de lidstaten - in het belang van de burgers, ter verbetering van de regelgeving, ter wille van de transparantie van de wetgeving, alsook ter ondersteuning van het onderzoek naar de conformiteit van nationale voorschriften met uniale bepalingen - concordantietabellen vaststellen waarin het verband tussen hun omzettingsmaatregelen en de richtlijn van de EU tot uiting komt, en die tabellen in het kader van de omzetting van de Uniewetgeving aan de Commissie meedelen.</p>
      <p sl="nl">De Commissie betreurt het gebrek aan steun voor de bepaling in het voorstel voor een richtlijn van het Europees Parlement en de Raad inzake consumentenrechten tot wijziging van Richtlijn 93/13/EEG van de Raad en Richtlijn 1999/44/EG van het Europees Parlement en de Raad en tot intrekking van Richtlijn 85/577/EEG van de Raad en Richtlijn 97/7/EG van het Europees Parlement en de Raad, die beoogt de opstelling van concordantietabellen verplicht te stellen.</p>
      <p sl="nl">In een geest van compromis kan de Commissie, om de onmiddellijke aanneming van dat voorstel mogelijk te maken, ermee instemmen dat de dwingende bepaling over de concordantietabellen in de tekst wordt vervangen door een overweging waarin een aansporing tot de lidstaten is vervat.</p>
      <p sl="nl">Het standpunt van de Commissie in dit dossier kan echter niet als precedent gelden. De Commissie zal zich blijven beijveren om, samen met het Europees Parlement en de Raad, een geschikte oplossing voor dit horizontale institutionele vraagstuk te vinden.’</p>
    </intervention>
  </section>
  <section id="creitem32" title="12.20. Trekkers die in het kader van de flexibele regeling in de handel zijn gebracht (A7-0091/2011&#10; - Salvatore Tatarella)"/>
  <section id="creitem33" title="12.21. Beheer van verbruikte splijtstof en radioactief afval (A7-0214/2011&#10; - Romana Jordan Cizelj)">
    <intervention id="4-183-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">namens de S&amp;D-Fractie . – Mevrouw de Voorzitter, helaas hebben wij het verzoek om een hoofdelijke stemming voor deze paragraaf te laat ingediend. Toch zou ik u en het Parlement willen vragen toegeeflijk te zijn en een hoofdelijke stemming binnen de stemming in onderdelen toe te staan.</p>
    </intervention>
    <intervention id="4-186-000" speaker_id="28291" name="Romana JORDAN" is_mep="True" mode="spoken" role="rapporteur" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Mevrouw de Voorzitter, het kan zijn dat ik niet goed heb opgelet, maar volgens mijn stemformulier hebben wij niet gestemd over deel 2 van Amendement 62.</p>
    </intervention>
    <intervention id="4-187-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Als u had geluisterd, zou u geweten hebben dat het amendement is vervallen.</p>
    </intervention>
  </section>
  <section id="creitem34" title="12.22. Trialoog over de ontwerpbegroting 2012 (A7-0230/2011&#10; - Francesca Balzani)">
    <intervention id="4-190-000" speaker_id="96683" name="Carl HAGLUND" is_mep="True" mode="spoken" nationality="Finland" birth_date="29-03-1979" birth_place="Esbo" p_group="Group of the Alliance of Liberals and Democrats for Europe" m_state="FI">
      <p sl="en">Mevrouw de Voorzitter, namens mijn fractie stel ik een mondeling amendement voor op de laatste zin van amendement 27.</p>
      <p sl="en">De woorden "must not" moeten vervangen worden door "should not".</p>
    </intervention>
  </section>
  <section id="creitem35" title="12.23. Het GLB tot 2020: inspelen op de uitdagingen van de toekomst inzake voedsel, natuurlijke hulpbronnen en territoriale evenwichten (A7-0202/2011&#10; - Albert Deß)">
    <intervention id="4-194-000" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">Mevrouw de Voorzitter, dames en heren, het lijdt geen twijfel dat het Europees Parlement een zeer hard werkend orgaan is. Wij zullen echter meer aandacht moeten besteden aan een balans in het aantal stemmingen, zodat wij in de toekomst de situatie kunnen voorkomen dat er de ene dag niets is om over te stemmen en dat er de volgende dag een enorme berg stemmingen voor ons ligt. Dat is waarom ik voorstel om nu te stoppen met stemmen en de resterende stemmingen te verschuiven naar de volgende plenaire vergadering.</p>
      <a text="(Applaus)"/>
      <p sl="de">Er staan geen zaken meer op de agenda die zo dringend zijn dat een stemming vandaag absoluut nodig is. Wij hebben reeds gestemd over de wetgevingspunten. Ik geloof dat dit voor het moment het belangrijkste is.</p>
      <a text="(Applaus)"/>
    </intervention>
    <intervention id="4-195-000" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Mevrouw de Voorzitter, het verzoek van de heer Weber is niet onverstandig. Wij hebben echt een gigantisch programma afgewerkt, met een aantal grote, belangrijke verslagen. Er zijn nu geen wetgevingsverslagen meer om over te stemmen. Het is inmiddels half één. Het zou verstandig zijn om de verslagen van niet-wetgevende aard uit te stellen tot de vergaderperiode van juli.</p>
    </intervention>
    <intervention id="4-196-000" speaker_id="96725" name="Bas EICKHOUT" is_mep="True" mode="spoken" nationality="Netherlands" birth_date="08-10-1976" m_state="NL">
      <p sl="en">Mevrouw de Voorzitter, laat ik het heel kort houden: we hebben nog twee verslagen te gaan en het klimaatdebat is van cruciaal belang omdat wij daarmee een signaal afgeven aan de Raad die vannacht van start gaat.</p>
      <p sl="en">Daarom stel ik voor dat wij nu dit verslag en ook het andere in stemming brengen. Er zijn er nog twee. Laten wij stemmen, en snel.</p>
    </intervention>
  </section>
  <section id="creitem36" title="13. Interpretatie van het Reglement: zie notulen"/>
  <section id="creitem37" title="14. Stemverklaringen">
    <intervention id="4-200-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Aan de orde zijn de stemverklaringen.</p>
    </intervention>
    <intervention id="4-202-000" speaker_id="96843" name="Marco SCURRIA" is_mep="True" mode="spoken" nationality="Italy" birth_date="18-05-1967" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, ik stem voor dit verslag, omdat er enkele fundamentele elementen voor het cohesiebeleid en voor de financieringen in worden uiteengezet.</p>
      <p sl="it">Dit zijn ten eerste de stroomlijning van de procedures voor nationale middelen en ten tweede de stelling dat sport en cultuur ook een element van cohesie vormen dat belangrijk en doorslaggevend is.</p>
      <p sl="it">Het enige negatieve aspect van dit verslag is dat slechts drie werktalen – Engels, Frans en Duits – worden voorzien als de talen die moeten worden gebruikt voor het verzoek naast de oorspronkelijke taal. Hoe dan ook, om genoemde redenen en om meer algemene redenen heb ik voorgestemd en wil ik de rapporteur complimenteren.</p>
    </intervention>
    <intervention id="4-203-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, ondanks het belang van dit verslag hebben slechts negentien lidstaten gerapporteerd over hun kernindicatoren. In zo’n situatie kunnen we geen duidelijk beeld krijgen van de werking van het cohesiebeleid op lokaal niveau.</p>
      <p sl="it">Ik ben het eens met de maatregelen en goede praktijken die de heer Mikolášik voorstelt, en ik ben van oordeel dat het voorstel voor een ruimere toepassing van de kernindicatoren bijzonder nuttig is, net zoals de opstelling van verslagen over de resultaten en de synergieën tussen nationaal beleid en EU-beleid.</p>
      <p sl="it">Het organiseren van publieke debatten en raadplegingen van belanghebbende partijen, alsook de indiening van verslagen bij de nationale parlementen voor advies, zijn in die zin verdere positieve maatregelen. We moeten ons inzetten om te voorkomen dat de middelen bestemd voor het cohesiebeleid in de volgende programmeringsperiode niet worden verlaagd. Om die reden heb ik mijn steun gegeven aan dit verslag.</p>
    </intervention>
    <intervention id="4-204-000" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Mevrouw de Voorzitter, de toekenning van middelen uit Europese fondsen in de nieuwe lidstaten, met inbegrip van Slowakije, wordt negatief beïnvloed door onnodige complexiteit, buitensporige bureaucratie, onduidelijke regels en verborgen belangenbehartiging. Velen die proberen geld te krijgen uit de Europese fondsen klagen over de slepende bureaucratische kwelling met een onzekere afloop. De bureaucratie en veel belemmeringen komen echter niet uit Brussel, maar uit de individuele lidstaten. Terwijl de Europese regelgeving mede onder druk van het Europees Parlement wordt vereenvoudigd, maken de regels die in de individuele lidstaten worden ingevoerd de situatie vaak aanzienlijk ingewikkelder. Hoewel de Europese regels relatief eenvoudig zijn, maakt de nationale tenuitvoerlegging ze gecompliceerd. De regel is dat het systeem ingewikkelder wordt naarmate je lager in de bestuurlijke piramide komt. Een groot probleem is ook dat de autoriteiten vaak niet helpen gebruik te maken van de Europese fondsen, maar zich concentreren op controle die veel verder gaat dan wat de wet oplegt. Het probleem zit hem dus vooral in de lidstaten.</p>
    </intervention>
    <intervention id="4-205-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mevrouw de Voorzitter, er is een reden waarom wij een cohesiebeleid hebben. Een dergelijk beleid heeft een duidelijk begin en moet ook een einde hebben. Ik geloof dat de reden achter het cohesiebeleid is dat wij met een dergelijk beleid proberen de levensstandaard en de economische ontwikkeling binnen de gehele Europese Unie in evenwicht te brengen. Dat is waarom het goed is dat wij regio’s die zich onder de algemeen economische norm bevinden, subsidiëren en ondersteunen. Het is echter even belangrijk om te zorgen dat deze financiële middelen goed worden gebruikt, met andere woorden, dat zij het gewenste effect sorteren. Dit verslag is belangrijk voor mij omdat het ook een analyse bevat, waarmee het fundament wordt geboden voor de volgende twee ondersteuningsperioden. Ik zou één voorbeeld willen noemen: in mijn specifieke regio in Oost-Duitsland heeft het cohesiebeleid sinds 1990 belangrijke resultaten. Wij hebben de ontwikkeling die zich daar heeft voltrokken, kunnen zien en ik beschouw het als een absoluut succes als wij het punt bereiken waarop wij kunnen zeggen dat deze regio’s nu een programma voor geleidelijke beëindiging nodig hebben, omdat dit betekent dat de levensstandaard daar omhoog is gegaan.</p>
    </intervention>
    <intervention id="4-206-000" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, het cohesiebeleid in zijn huidige vorm wordt positief beoordeeld en ook de resultaten worden positief beoordeeld. In de lidstaten zijn de voordelen van dit beleid duidelijk voelbaar, dat in combinatie met het gemeenschappelijke landbouwbeleid de ongelijkheden in de ontwikkeling binnen de Unie, zowel tussen regio's als binnen regio's, vermindert. Ik ga ermee akkoord dat de doelen en ook de financiering van het cohesiebeleid moeten worden behouden, natuurlijk in een vorm die wordt aangepast aan de invoering van de tussenliggende regio's.</p>
      <p sl="pl">We moeten opmerken dat dit beleid positief wordt beoordeeld door de lidstaten en de lokale bestuursorganen en ik wil ook wijzen op de positieve beoordeling door het Comité van de Regio's. Er zijn wel bepaalde verwachtingen wat de bureaucratisering van het cohesiebeleid betreft. Zoals reeds is opgemerkt, vloeien deze verwachtingen vaak voort uit bijkomende beperkingen die door de lidstaten worden opgelegd. We kunnen de huidige economische crisis echter bestrijden door bepaalde maatregelen, onder andere de voortzetting van dit beleid, dat duurzame groei garandeert. Dit is van essentieel belang voor de hele Unie.</p>
    </intervention>
    <intervention id="4-207-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Mevrouw de Voorzitter, Ayn Rand schreef: "De realiteit kan je ontlopen, maar niet de gevolgen van het ontlopen van de realiteit".</p>
      <p sl="en">Wij hebben genoeg pogingen ondernomen om de markten in beweging te krijgen met overheidsgeld. Iedereen beseft dat Griekenland eigenlijk bankroet is, behalve de ministers van Financiën van de eurozone, die de laatste dertien maanden vergeefs een bedrag van 110 miljard euro in het land hebben gepompt en nu kennelijk opnieuw een bijna even groot bedrag willen vrijmaken. Deze aanpak is niet alleen vergeefs. Behalve nutteloos is hij ook ronduit schadelijk, want op deze manier zorgen wij ervoor dat het bankroet des te groter zal zijn en dat de klap niet beperkt zal blijven tot een kleine groep bankiers en obligatiehouders, maar ons allemaal zal treffen als belastingbetalers.</p>
      <p sl="en">Anders gezegd: de belangen van de Griekse werknemers en de belangen van de Europese belastingbetalers worden opgeofferd aan de ambities van een kleine groep rijke, vorstelijke eurocraten.</p>
    </intervention>
    <intervention id="4-209-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Mevrouw de Voorzitter, dames en heren, ik ben overtuigd voorstander van het idee om horizontale meerfondsenprogramma’s in het leven te roepen met duidelijke doelstellingen en gestroomlijnde toegangsmechanismen. Ik ben het eens met het verslag van professor Barca volgens hetwelk een benadering die gebaseerd is op lokale ontwikkeling de manier is om de werkzaamheid en efficiëntie te verbeteren en om op een meer geïntegreerde manier te werken. De aandacht moet worden gevestigd op de stedelijke dimensie en we moeten zorgen voor coördinatie tussen fondsen en de andere financiële instrumenten van de Europese Centrale Bank (ECB) en het Europees Investeringsfonds (EIF). In een situatie waarin de begroting krap is, kunnen deze instrumenten, samen met revolverende fondsen, ervoor zorgen dat de resultaten kunnen worden gecontroleerd. Dit zou de beschikbare middelen verveelvoudigen en het aantal begunstigden doen toenemen, wat als gevolg weer meer resultaat zou opleveren.</p>
    </intervention>
    <intervention id="4-210-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mevrouw de Voorzitter, wij zullen een grotere doelmatigheid moeten bereiken tussen het Europees Regionaal Ontwikkelingsfonds (EFRO) en de overige structuurfondsen. Ik geloof dat het uiterst belangrijk is dat wij deze verschillende fondsen hebben. En uiteraard moet elk fonds zijn eigen doelstellingen en zijn eigen gerichte benadering hebben. Ik geloof dat het zeer belangrijk is dat wij de regio’s in dit programma opnemen en dat de Europese Unie richtsnoeren opstelt die in de regio’s kunnen worden uitgevoerd en dienovereenkomstig kunnen worden toegepast. Het is echter even belangrijk dat wij binnen deze gerichte aanpak kijken naar hoe dingen in de regio’s worden uitgevoerd, zodat deze fondsen elkaar niet in de weg staan, zodat wij geen dubbele subsidies verstrekken, zodat wij geen onzinnige programma’s steunen – anders gezegd, wij moeten de doelstellingen die met deze fondsen worden nagestreefd, coördineren. Ik ga ervan uit dat wij op dit vlak zullen blijven samenwerken en dat er nog veel meer verslagen en resultaten aan ons zullen worden voorgelegd.</p>
    </intervention>
    <intervention id="4-211-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Mevrouw de Voorzitter, ik ben blij dat we het vandaag hebben over het eenvoudiger en efficiënter maken van het cohesiebeleid. Ik heb herhaaldelijk gezegd dat het ontwikkelen van de lidstaten, gesteund door communautair geld, en het verbeteren van de levenskwaliteit doeltreffender zou zijn wanneer we de planningsmethode efficiënter zouden gebruiken en ervoor zouden zorgen dat de horizontale doelen worden bereikt door gebruik te maken van geld uit verschillende fondsen.</p>
      <p sl="lt">Herziening van de regels die de fondsen reguleren is echter net zo belangrijk. Het is nu vaak zo dat een probleem onmogelijk kan worden opgelost door gebrek aan geld. Een ander programma, gefinancierd uit een ander fonds, kan niet worden gebruikt, ook al worden daarin dezelfde doelen nagestreefd. Door verschillende regels is het in zo’n geval helaas onmogelijk om geld van het ene naar het andere fonds over te hevelen. Terwijl ik de oproep in de resolutie steun om een coördinatiemechanisme met een grotere impact in te voeren, verzoek ik u daarom ook de regels voor het overhevelen van fondsgeld te wijzigen en ze zo flexibel mogelijk te maken.</p>
    </intervention>
    <intervention id="4-213-000" speaker_id="36396" name="Gianluca SUSTA" is_mep="True" mode="spoken" nationality="Italy" birth_date="10-04-1956" birth_place="Biella" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Mevrouw de Voorzitter, dames en heren, ik heb voor de verslagen gestemd, behalve dat van mevrouw Wortmann-Kool. Bij dat verslag heb ik me van stemming onthouden, ondanks mijn steun aan de amendementen van mijn fractie. Daarom heb ik bij het stemmen niet de algemene aanwijzingen van mijn fractie gevolgd, omdat ik van mening ben dat we voor zulke grote problemen staan dat we op dit moment de cohesie van de Europese instellingen moeten laten zien, alsook ons vermogen om de problemen die voor ons liggen aan te pakken. En ondanks een zekere schroom en arrogantie van de Raad ten opzichte van de crisis, vind ik dat wij die cohesie moeten laten zien.</p>
      <p sl="it">Ik ben het ook niet eens met het uitstel, omdat we in een positie verkeren waarin we onze burgers snelle antwoorden moeten geven op de economische crisis, die niet alleen het resultaat is van financiële speculaties, maar ook van ons onvermogen om de problemen omtrent herstel en groei aan te pakken. Wij hebben de plicht om de openbare financiën van Europa weer gezond te maken, en we hebben de plicht om antwoorden te formuleren, die moeten beginnen bij de betrokkenheid van ondernemingen en de arbeidssector, met verschillende en meer open regels om de interne markt te voltooien en om in een betere positie te verkeren om te concurreren op de mondiale markt. Daarom heb ik voor de verslagen gestemd, behalve voor dat van mevrouw Wortmann-Kool.</p>
    </intervention>
    <intervention id="4-214-000" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Mevrouw de Voorzitter, de eerste tien jaar van het bestaan van de Economische en Monetaire Unie hebben de noodzaak aangetoond van verbetering van het economische bestuurskader. Het nieuwe kader zou gestoeld moeten zijn op sterkere verantwoordelijkheid van de individuele lidstaten voor de gezamenlijk overeengekomen regels en beleidsmaatregelen, evenals op een betrouwbaarder kader voor toezicht op Europees niveau op het nationale economische beleid.</p>
      <p sl="sk">Vooral de ervaringen van de afgelopen twee jaar hebben bevestigd dat het bereiken van een sterk concurrentievermogen, duurzame economische groei en beschikbaarheid van arbeidsplaatsen een duurzaam niveau van overheidstekorten en -schulden vereist, evenals hervormingen om macro-economische onevenwichtigheden weg te nemen en een daadkrachtige Europese strategie voor groei en werkgelegenheid. Ik moet toegeven dat ik persoonlijk wat ongemakkelijk aankijk tegen het invoeren van administratieve elementen in economische mechanismen. Aan de andere kant blijkt uit de ervaring tot nu toe dat marktmechanismen niet snel en flexibel genoeg kunnen reageren op de negatieve ontwikkelingen, als gevolg waarvan de financiële crisis overgaat in een schuldencrisis.</p>
    </intervention>
    <intervention id="4-215-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Mevrouw de Voorzitter, ik groet mijn vrienden in de Communistische Fractie en de Groenen. Op één punt hebben ze gelijk. Als we ook maar een tiende van hun beleid zouden aannemen, zouden we ernstig in de problemen raken, maar in één ding hebben ze gelijk, namelijk dat we met deze reddingsoperaties het merendeel van de bevolking straffen om een paar heel rijke personen te belonen. Als we banken die gevaar lopen in verband met Griekenland, met name Franse en Duitse banken, willen redden, is het veel goedkoper om ze het geld gewoon rechtstreeks te geven dan om het via de toeristische route door Griekenland door te sluizen.</p>
      <p sl="en">Maar terug redenerend heb ik zo mijn vraagtekens bij deze vooronderstelling. Waarom wordt, gelet op het mislukken van de eerste ronde reddingsoperaties voor de banken, opnieuw van belastingbetalers verwacht dat ze over de brug komen om een paar heel rijke personen te behoeden voor de gevolgen van hun eigen fout?</p>
      <p sl="en">Onze generatie kijkt terug op het Ancien Régime in Europa en we vragen ons af hoe zo’n systeem heeft kunnen bestaan. We vragen ons af hoe het ooit mogelijk geweest is dat alleen de adel vrijgesteld was van belasting? Hoe kan het dat we een systeem konden tolereren waarbij alleen de kleine man belasting betaalde? Maar – weet je? – we roepen precies zo’n zelfde systeem in het leven door overheidsgeld rond te pompen om een paar gevestigde belangen te redden. Kortom "hasta la victoria siempre".</p>
    </intervention>
    <intervention id="4-217-000" speaker_id="97170" name="Francisco SOSA WAGNER" is_mep="True" mode="spoken" nationality="Spain" birth_date="10-06-1946" birth_place="Alhucemas" p_group="Group of the Alliance of Liberals and Democrats for Europe" m_state="ES">
      <p sl="es">Mevrouw de Voorzitter, het is met aarzeling en met grote voorbehouden, maar het pakket als geheel gaat in een richting die ik als pro-Europeaan en federalist ondersteun. Bovendien bevat het pakket wijze lessen voor het politieke bestuur van Spanje. Daarom heb ik voor vier van de vijf verslagen over economische governance gestemd.</p>
      <p sl="es">Ik heb tegen het verslag-Feio gestemd omdat daarin een procyclisch beleid bepleit wordt, dat in het gunstigste geval niet zal helpen om uit de crisis te komen, en waardoor in het slechtste geval de economische stagnatie en de werkeloosheid alleen maar zullen toenemen.</p>
      <p sl="es">Ik heb ook niet voor het verslag-Wortmann-Kool gestemd – ik heb tegengestemd – omdat daarin geen rekening gehouden wordt met het stabiliteits- en groeipact, met de Europese werkgelegenheidstrategie of met de doelstellingen van de Europa 2020-strategie, waar miljoenen Europeanen hun hoop op gevestigd hebben, vooral jongeren.</p>
    </intervention>
    <intervention id="4-218-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mevrouw de Voorzitter, ik geloof dat de aanpak van de buitensporige tekorten een beetje als een voetbalwedstrijd is: als wij een aantal regels hebben afgesproken, dan moeten wij ons er ook aan houden. Het is niet voldoende om elkaar in de ogen te kijken en te zeggen: "Wij beloven dat wij ons aan alle regels houden." Zo zit het leven niet meer in elkaar. Anders gezegd, als de spelregels worden overtreden, dan moeten daar ook sancties en straffen op volgen. Dit kan natuurlijk niet worden gedaan op basis van een democratisch besluit. Laat ik nogmaals het beeld van een voetbalwedstrijd aanhalen. Stelt u zich voor: er wordt een overtreding begaan. De scheidsrechter neemt dan een beslissing. Maar denkt u zich eens in wat er zou gebeuren als de scheidsrechter elke keer onder de spelers een stemming moest houden om te bepalen of het echt wel overtreding was. Dit zou onmogelijk zijn. Daarom moeten wij beschikken over een helder besluitvormingsproces. Wat doen wij als iemand de regels overtreedt? Ten slotte zou ik willen benadrukken dat wij uiteraard ook behoefte hebben aan solidariteit. Behalve dat wij iemand alleen maar straffen omdat deze de regels heeft overtreden, moeten wij hem ook helpen weer terug te komen op het rechte pad.</p>
    </intervention>
    <intervention id="4-219-000" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="nl">Mijnheer Hannan, u mag het woord voeren over het verslag-Feio, maar u staat ook en als enige op de lijst voor het verslag-Goulard. Ik geef u daarom twee minuten om op beide verslagen in te gaan.</p>
    </intervention>
    <intervention id="4-220-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Mevrouw de Voorzitter, u bent niet alleen een goede Voorzitter maar ook nog eens uitermate grootmoedig.</p>
      <p sl="en">Ik wil graag ingaan op de onhandige woordkeuze waarvan de laatste weken sprake was in discussies over deze financiële reddingspakketten. Onze media hebben het over het redden van Griekenland en steun voor Portugal en Ierland, maar dat is niet hoe de bevolking in de ontvangende landen het ziet.</p>
      <p sl="en">De Grieken gaan de straat op om te protesteren omdat ze heel goed begrijpen wat de gevolgen van deze overname door de EU en het IMF zijn. Het geld gaat niet naar de gewone bevolking van Griekenland maar naar de financiële instellingen die de Griekse staatsschuld beheren. Maar de gewone belastingbetaler zal de aflossing moeten gaan ophoesten: met andere woorden, Ierland, Portugal en Griekenland krijgen de rekening gepresenteerd voor het overeind houden van het gehele Europese bankenstelsel.</p>
      <p sl="en">Waarom? Omdat we niet willen toegeven dat de monetaire unie een vergissing was. We willen de logica ervan niet inzien: als je landen met wijd uiteenlopende omstandigheden en behoeften in een gemeenschappelijke munt samenpropt, moet dat wel leiden tot de spanningen die sommigen van ons al voorspelden toen het project tien jaar geleden werd gelanceerd.</p>
      <p sl="en">Door nog meer integratie na te streven en ook door al die zaken waarover we gisteren tijdens het debat over dit verslag hebben gehoord – "er moet een financiële unie komen", "we hebben economische governance nodig" – verergeren we de crisis alleen maar. U ziet hoe krom de redenering is, vrienden. De Europese integratie is mislukt, dus laten we er nog een schepje bovenop doen! De monetaire unie is niet genoeg. Wat we nodig hebben is meer economische unie.</p>
      <p sl="en">De realiteit is dat dit gaat over het redden van gezichten: het redden van de gezichten van eurocraten die het project om te beginnen hebben gelanceerd en die bereid zijn om de bevolking van de perifere landen en de belastingbetalers van de arme landen op te offeren om in hun ongelijk te volharden.</p>
      <p sl="en">Dit moet haast wel de duurste reddingsoperatie zijn sinds de redding van Helena van Troje toen er duizend schepen werden ingezet.</p>
    </intervention>
    <intervention id="4-222-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Mevrouw de Voorzitter, ik heb vóór uitstel van de eindstemming gestemd omdat ik denk dat de mogelijkheid bestaat dat we overeenstemming bereiken met de Raad.</p>
      <p sl="en">De verslagen over de economische governance zijn volgens mij over het geheel genomen niet de beste optie, maar in de situatie waarin we ons nu bevinden, zijn ze waarschijnlijk wel de minst slechte.</p>
      <p sl="en">Het is momenteel zo dat de euro steunt op een inherent breekbare structuur. Het Stabiliteits- en groeipact heeft niet gewerkt. Het was al vanaf het allereerste begin een mislukking. Nu verkeren we in een positie dat we of de gemeenschappelijke munt moeten opgeven of moeten proberen een zekere vorm van economische governance tot stand te brengen om het fundament te verstevigen en de infrastructuur op de een of andere manier opnieuw op te bouwen.</p>
      <p sl="en">Ik ben het eens met Mario Monti, die zei dat te veel ontzag voor grote lidstaten enigszins heeft bijgedragen aan de huidige economische crisis en dat onze voorstellen er in ieder geval voor zouden kunnen zorgen dat dat in de toekomst niet meer gebeurt. Ik hoop alleen dat dit niet zo’n geval is waarbij we de put dempen als het kalf verdronken is.</p>
    </intervention>
    <intervention id="4-224-000" speaker_id="97022" name="Robert ROCHEFORT" is_mep="True" mode="spoken" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Mevrouw de Voorzitter, na drie jaar werk hebben we vanmorgen gestemd over een tekst die zeer belangrijk is voor de vooruitgang van de consumentenbescherming in Europa. De tekst richt zich terecht op aankopen via internet, die mogelijk binnen twintig jaar 25 procent van de handel zullen uitmaken in Europa, wat aanzienlijk is.</p>
      <p sl="fr">Sommige van deze aankopen zullen grensoverschrijdend zijn. Zij bieden consumenten een ruimere keuze en lagere prijzen. Dat is een echte vooruitgang. Voor kleine en middelgrote ondernemingen en voor alle ambachtslieden is het ook een zeer belangrijke mogelijkheid om hun afzetgebied te vergroten.</p>
      <p sl="fr">Ik zou twee van de belangrijkste voordelen willen noemen: de herroepingstermijn, die is verlengd tot veertien dagen, en de samenvatting van alle informatie en het totaal te betalen bedrag, voordat op de laatste knop moet worden gedrukt om de bestelling te bevestigen.</p>
      <p sl="fr">Tot slot, in het kader van de stemverklaringen, ben ik er trots op te zeggen dat ik en de collega's van alle fracties unaniem voor dit verslag hebben gestemd, omdat we ten aanzien van een dergelijk onderwerp natuurlijk geen behoefte hebben aan polemiek, maar aan consensus. Die hebben we bereikt.</p>
    </intervention>
    <intervention id="4-225-000" speaker_id="105192" name="María IRIGOYEN PÉREZ" is_mep="True" mode="spoken" nationality="Spain" birth_date="01-10-1952" birth_place="Soria" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Mevrouw de Voorzitter, staat u mij toe om kort te reageren op wat ik gehoord heb in de toespraken van degenen die voor mij hebben gesproken.</p>
      <p sl="es">Het gaat er niet om de reputatie te redden van de oprichters van de Unie maar om verder te bouwen aan Europa en zaken tot stand te brengen die in het belang zijn van de Europese burgers.</p>
      <p sl="es">Ik ga nu over tot de toelichting van mijn stem met betrekking tot de richtlijn betreffende consumentenrechten. Ik ben verheugd over de aanneming van deze richtlijn, die een stap vooruit betekent voor de integratie van Europa en voor de bescherming van de consumentenrechten, Tegelijkertijd betreur ik het dat door de aanneming van enkele artikelen veel Spaanse consumenten en gebruikers juist bescherming kwijtraken omdat hun bepaalde rechten zullen worden ontnomen die al verankerd lagen in de Spaanse wetgeving.</p>
      <p sl="es">Om die reden hebben de Spaanse socialisten tegen verschillende artikelen gestemd: artikel 9, betreffende de maximale harmonisatie van vereiste informatie voor op afstand gesloten overeenkomsten; artikel 17, lid 2, de mogelijkheid om de consument aansprakelijk te stellen voor het normaal gebruik van de goederen tijdens de herroepingstermijn; artikel 22, lid 2, de introductie van een aanvullende termijn voor de levering van de goederen wanneer de handelaar niet voldoet aan zijn verplichtingen inzake levering binnen de termijn zoals die was voorzien in de overeenkomst.</p>
    </intervention>
    <intervention id="4-226-000" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Mevrouw de Voorzitter, zojuist wees de heer Hannan er in een ander verband op dat er minder integratie nodig is en in geen geval meer integratie. Dit voorstel inzake consumentenbescherming ging echter om meer integratie en dat is zeer terecht. We steunen de rechten van de burgers en de bescherming van de consumenten wanneer we internationale, Europese handel drijven. We weten dat internetwinkelen een hedendaags verschijnsel is, terwijl de regels ervoor ouderwets zijn, en dat het nu de hoogste tijd is om vooruitgang te boeken.</p>
      <p sl="fi">In mijn land Finland is deze wetgeving al in een vergevorderd stadium en soms vragen we ons natuurlijk af of we niet achteruitgaan wanneer we gemeenschappelijke regelgeving opstellen. De handel is nu echter Europees en daarom moeten ook de wetten Europees zijn, en op die weg moeten we voortgaan.</p>
    </intervention>
    <intervention id="4-227-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Mevrouw de Voorzitter, dames en heren, het voorstel voor een richtlijn van de Commissie betreffende consumentenrechten verdient lof omdat de vier eerdere richtlijnen op dit vlak tot één wetgevingsinstrument worden gecombineerd.</p>
      <p sl="it">Ik sluit mij aan bij de doelstellingen van het verslag. Het is van groot belang om de consumenten in de 27 lidstaten een hoog niveau van bescherming te bieden en om tegelijkertijd rekening te houden met de behoefte van de producenten – groot of klein – om zonder onnodige juridische hindernissen hun goederen en diensten aan de Europese consumenten te kunnen leveren.</p>
      <p sl="it">Op dit moment is het moeilijk om een einde te maken aan de juridische versnippering. In het verslag van mevrouw Wortmann-Kool wordt terecht in twijfel getrokken of volledige harmonisering tot andere resultaten zou kunnen leiden dan wat verwacht wordt.</p>
      <p sl="it">Toch heb ik voorgestemd, omdat ik ervan overtuigd ben dat het nuttig is om het voorstel van de Commissie te wijzigen door minimale harmonisering te realiseren en tegelijkertijd toch een hoog niveau van dienstverlening aan de consumenten te waarborgen.</p>
    </intervention>
    <intervention id="4-228-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Mevrouw de Voorzitter, met de stemming van vandaag ronden we de werkzaamheden aan het voorstel voor een richtlijn betreffende consumentenrechten af, die meer dan drie jaar hebben geduurd. Dit document waarborgt een hoog niveau van consumentenbescherming in alle lidstaten en regelt bepaalde onduidelijke kwesties betreffende de detailhandel tussen ondernemingen en consumenten uit verschillende landen. Het horizontale karakter van deze richtlijn laat toe om de huidige Europese wetgeving op dit gebied in zijn geheel op te nemen.</p>
      <p sl="pl">De voorschriften van de richtlijn moeten een specifieke rol vervullen op het gebied van allerlei soorten onlinetransacties. Ik hoop dat de voorgestelde regelgeving het vertrouwen van de consumenten in deze vorm van aankoop van producten zal vergroten. Voor de consument is het ook belangrijk dat het recht is vastgelegd om binnen een termijn van veertien dagen een overeenkomst zonder opgave van redenen te herroepen, en het hiermee verbonden recht op terugbetaling van alle betaalde bedragen. Ik ben ook tevreden over de definitieve bepalingen van hoofdstuk vijf betreffende oneerlijke bedingen. Ik ben ervan overtuigd dat de richtlijn de consumentrechten in de Europese Unie aanzienlijk zal verbeteren, en daarom heb ik voor het verslag gestemd.</p>
    </intervention>
    <intervention id="4-229-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mevrouw de Voorzitter, vergeeft u mij dat ik zo vaak uw aandacht vraag. Helaas was dit qua "catch-the-eye"-procedure niet mijn week. Ik werd de hele tijd maar over het hoofd gezien. Ik zou een aantal dingen op dit vlak willen zeggen, al ben ik al met al blij dat wij deze richtlijn hebben goedgekeurd. Ik heb dan ook voorgestemd.</p>
      <p sl="de">Ook ben ik verheugd dat wij de consumentenrechten hebben kunnen versterken en dat de zogeheten colportage daar nu onder valt, aangezien er op dit vlak een hoop schimmige praktijken voorkomen. Ik zou echter nogmaals willen vragen om bij de uitvoering van deze wet niet het probleem van de bureaucratie te vergeten. In Duitsland hebben wij een bijzonder groot aantal kleine en middelgrote ondernemingen. Hoewel deze ondernemingen zich niet bezig houden met colportage, sluiten zij natuurlijk maar al te vaak transacties met de klant op basis van een handdruk. Dit is al honderden jaren de gangbare praktijk. Wij moeten oppassen dat wij de kleine en middelgrote ondernemingen niet overbelasten met buitensporige bureaucratie. Om mijn punt te herhalen, ik ben verheugd en heb voor dit verslag gestemd.</p>
    </intervention>
    <intervention id="4-230-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Mevrouw de Voorzitter, ik waardeer het zeer dat de heer Schwab een compromis met de Raad heeft weten te sluiten, als gevolg waarvan de rechten van de consument zullen worden uitgebreid, en dat mijn voorstellen op het gebied van e-commerce in het compromis zijn opgenomen. Ik heb uiteraard voor het verslag gestemd, maar het spijt me te moeten constateren dat het Hongaarse voorzitterschap mijn voorstel heeft geblokkeerd, dat door het hele Parlement werd gesteund, om consumenten het recht te geven goederen uit een ander land conform de overeengekomen voorwaarden te ontvangen.</p>
      <p sl="cs">Helaas blijkt uit gegevens van Eurostat dat een derde van de grensoverschrijdende bestellingen op deze manier wordt geweigerd. Veel internetbedrijven, waaronder iTunes, leveren hun goederen en diensten niet aan de nieuwe lidstaten. Op deze manier worden Tsjechische klanten gediscrimineerd ten opzichte van klanten uit bijvoorbeeld Frankrijk of Nederland. De interne markt is op het gebied van de digitale omgeving nog steeds geen eenheid en de Raad heeft hier een uitgelezen kans laten liggen.</p>
    </intervention>
    <intervention id="4-232-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Mevrouw de Voorzitter, het beheer van verbruikte splijtstoffen en radioactief afval is uitermate belangrijk voor de veiligheid van het milieu, de mensen en de samenleving. Ik verzoek de Raad derhalve om bij het aannemen van de richtlijn ook aandacht te schenken aan het standpunt van het Europees Parlement, dat een steeds grotere rol speelt bij het aanpakken van milieukwesties. Helaas is het soms zo dat we politieke spelletjes spelen en een aantal bepalingen in documenten willen opnemen die contraproductief zijn.</p>
      <p sl="lt">Toen ze lid werden van de Europese Unie bracht een aantal lidstaten de last van kerncentrales met zich mee, een last die hun tegen hun wil was opgelegd. De ontmanteling van de kerncentrale van Ignalina was een van de voorwaarden voor de toetreding van Litouwen tot de Europese Unie. Op haar beurt verbond de Europese Unie zich eraan om de ontmanteling te financieren. De Europese Unie deed dit vooral, omdat het voor een land als Litouwen onmogelijk is om zelf de hele ontmanteling van de kerncentrale te financieren. De ontmanteling houdt ook de omgang in met verbruikte splijtstoffen en radioactief afval.</p>
      <p sl="lt">Daarom zijn verzoeken om deze last op de schouders van de betrokken lidstaten te leggen contraproductief. Als Litouwen de benodigde financiering niet krijgt, dan is het onmogelijk voor dat land om de veiligheid te garanderen. In de komende financiële vooruitzichten moet de ontmanteling van de kerncentrale van Ignalina dus een zaak blijven van zowel Litouwen als de hele Europese Unie.</p>
    </intervention>
    <intervention id="4-234-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Mevrouw de Voorzitter, ik stond volledig achter alinea 25 van deze resolutie met de zinsnede "betreurt het dat de Commissie met de beperkte verhoging die in de ontwerpbegroting 2012 is voorzien voor het PROGRESS-programma …", omdat de Commissie in 2010 had toegezegd de 20 miljoen euro uit PROGRESS te herschikken ten gunste van de microfinancieringsfaciliteit. Dat gaat duidelijk niet gebeuren.</p>
      <p sl="en">De microfinancieringsfaciliteit is weliswaar heel klein, maar speelt zelf een heel belangrijke rol door toegang tot kredieten voor micro-ondernemingen in de sociale economie te waarborgen en dat is van cruciaal belang nu financiële instellingen geen geld uitlenen.</p>
      <p sl="en">Dat moet echter niet ten koste van het PROGRESS-programma gaan. Wat mij betreft, is het gewoon stelen van Jantje om Pietje te kunnen betalen.</p>
      <p sl="en">Maar ik wil wel zeggen dat ik een groot voorstander ben van de extra steun voor Grundtvig, het programma levenslang leren, en ik verwelkom met name de extra steun voor het Life+-programma.</p>
    </intervention>
    <intervention id="4-236-000" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Mevrouw de Voorzitter, dit uitermate belangrijke verslag is nu aangenomen en allereerst moeten we de rapporteur, de heer Deß bedanken en complimenteren. Hij heeft enorm hard gewerkt om deze compromissen te bereiken, zodat de hervorming van het gemeenschappelijk landbouwbeleid (GLB) op deze veelbetekenende wijze kan worden voortgezet.</p>
      <p sl="fi">Ik realiseer me hoe lastig het is als er in elke lidstaat zeer verschillende eisen zijn voor wat de GLB-hervorming zou moeten inhouden, maar één belangrijke zaak is hier relevant en dat is natuurlijk vergroening. Het is belangrijk dat landbouwproducenten betrokken worden bij duurzaam milieubeleid, maar hoe vindt vergroening plaats? Het moet gebeuren op de wijze die de heer Deß heeft beschreven. Het mag niet meer bureaucratie creëren en de kosten voor de producenten niet verhogen. Bovendien moeten we rekening houden met de verschillende situaties in de lidstaten. Als het op deze manier lukt en als de Commissie naderhand gedetailleerde voorstellen doet, dan zijn we op de goede weg en kunnen we allemaal blij zijn dat boeren betrokken zijn bij vrijwillige acties om het milieu te beschermen.</p>
    </intervention>
    <intervention id="4-238-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Mevrouw de Voorzitter, ik heb voor dit initiatiefverslag gestemd omdat Europa een sterk gemeenschappelijk landbouwbeleid nodig heeft zonder bezuinigingen, een beleid dat gericht is op het bevorderen van rendabele boerenbedrijven en op het garanderen van de veiligheid, toereikendheid en kwaliteit van voedingsproducten.</p>
      <p sl="es">De landbouw heeft bovendien steun nodig om te vernieuwen en om deze inspanningen te richten op een efficiënter gebruik van energie, water en bodem.</p>
      <p sl="es">Dit alles moet gecombineerd worden met andere vormen van bedrijfsvoering die een eerlijker beloning mogelijk maken van het werk dat de beroepskrachten in deze sector tot stand brengen, een groep mensen die vooruitgang moeten maken en die gedurende hun hele werkende leven blijven leren. Deze mensen moeten kunnen rekenen op eenvoudiger procedures, minder bureaucratie en meer transparantie in termen van doelstellingen en gereedschap.</p>
      <p sl="es">Om die reden moet het nieuwe gemeenschappelijk landbouwbeleid (CAP) zich extra inzetten voor actieve boeren en voor de bijdrage die zij leveren in termen van productie en een evenwichtige ontwikkeling van agrarische gebieden. Rendement houdt bovendien in dat het beleid in deze sector op één lijn moet worden gebracht met de doelstellingen van de Europa 2020-strategie. Om die reden moeten budgettaire impulsen ook blijven plaatsvinden.</p>
    </intervention>
    <intervention id="4-239-000" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Mevrouw de Voorzitter, het huidige voorstel van de Europese Commissie voor hervorming van het gemeenschappelijke landbouwbeleid is slechts een cosmetische verandering en niet een hervorming die gericht is op verbetering van de markt en het concurrentievermogen van de Europese landbouwproductie.</p>
      <p sl="sk">Tegen deze achtergrond heb ik de talloze bevindingen en kritische standpunten van het Europees Parlement gesteund. Ik ben fundamenteel tegen verdere toepassing van de historische aanpak van het subsidiesysteem en ben voorstander van de invoering van verdere objectieve criteria waarbij rekening wordt gehouden met de eisen voor landbouwsubsidies in het kader van het uitgebreide Europa, bestaande uit 27 lidstaten. Het zogenaamde subsidieplafond zie ik als een complicatie die de omstandigheden voor de boeren in de nieuwe lidstaten niet verbetert. Het gemeenschappelijk landbouwbeleid zou moeten berusten op twee pijlers, waarvan de eerste volledig wordt gefinancierd uit Europese middelen. De tweede pijler moet gericht zijn op modernisering van de landbouw, concurrentievermogen en ontwikkeling van het platteland met medefinanciering uit nationale middelen.</p>
    </intervention>
    <intervention id="4-240-000" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Mevrouw de Voorzitter, het Europees Parlement heeft het verslag betreffende het GLB tot 2020 goedgekeurd. Ik heb tegengestemd omdat de voorgestelde maatregelen geen echte hervormingen zijn, maar enkel cosmetische, kleine veranderingen, die het huidige onrechtvaardige GLB bevestigen en behouden. Twintig jaar stagnatie van de voedselproductie in Europa en lage inkomsten voor landbouwers volstaan.</p>
      <p sl="pl">We zijn vergeten dat de Unie zeven en vijf jaar geleden is uitgebreid met nieuwe lidstaten, die minder steun ontvingen en aan wie werd beloofd dat de betalingen na 2013 zouden worden gelijkgesteld. Ik wil duidelijk benadrukken dat we een sterke tweede pijler moeten behouden met de huidige verdelingscriteria voor de middelen, die rekening houden met de verschillen in ontwikkeling van de verschillende lidstaten. Bovendien is een betere coördinatie van het regionale beleid en het gemeenschappelijke landbouwbeleid in plattelandsgebieden noodzakelijk. Een deel van de taken van de tweede pijler van het gemeenschappelijk landbouwbeleid moet worden overgebracht naar het cohesiebeleid. Het platteland heeft het recht om gebruik te maken van de middelen van het regionale beleid voor ontwikkeling van plattelandsgebieden.</p>
      <p sl="pl">Ik wil nog opmerken dat de uitspraak van de heer Barroso over de mogelijkheid om te bezuinigen in de tweede pijler erop wijst dat de voorzitter de ernst van dit probleem niet kent.</p>
    </intervention>
    <intervention id="4-241-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Mevrouw de Voorzitter, ook ik zou de rapporteur, de heer Deß, willen bedanken. Als wij onze landbouw concurrerend en tevens milieuvriendelijker willen maken, zullen wij ons beleid ook moeten voorzien van passende financiering. Ik zou in dit opzicht het woord ‘passend’ willen benadrukken. ‘Passend’ betreft evenzeer de boeren als de belastingbetalers. Ik geloof dat het opzetten van concurrentiestructuren in de landbouwsector uitermate welkom is. Binnen deze context is echter de plafonnering van rechtstreekse betalingen een contraproductieve maatregel. Het is toch niet onze taak om de concurrentiestructuren kapot te maken. Ik ben opgegroeid in het voormalige Oost-Duitsland, waar de politici aan de boeren tot in de details alle beheersstructuren en productiegegevens oplegden. Dit is uitgemond is een staatsfaillissement. Wij mogen nooit toestaan dat een dergelijke situatie zich herhaalt. Ik wil de Europese Unie een dergelijke ramp besparen, en dat is uiteraard waarom ik tegen de plafonnering heb gestemd en waarom ik mij uiteindelijk van stemming over dit verslag onthouden heb.</p>
    </intervention>
    <intervention id="4-242-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Mevrouw de Voorzitter, ik heb vóór het verslag-Deß gestemd, maar ik moet zeggen dat ik teleurgesteld was dat amendement 4 het niet gehaald heeft. Het werd door mijn fractie gesteund omdat het specifieke hulp in het kader van de eerste pijler mogelijk maakte ter compensatie van natuurlijke beperkingen en ook om het behoud van landbouwactiviteiten in berggebieden, ecologisch gevoelige gebieden en Natura 2000-gebieden te garanderen.</p>
      <p sl="en">Ik heb tegen amendement 23 gestemd, niet omdat ik GMO’s steun – want dat doe ik niet – maar omdat ik de subsidiariteit steun en van mening ben dat lidstaten hun eigen keuzes inzake GMO’s moeten kunnen maken.</p>
      <p sl="en">Ik was vooral blij met onze steun voor amendement 27, waarmee we, heel verstandig, het overhevelen van zware en onduidelijke vereisten uit de kaderrichtlijn water naar het systeem voor cross-compliance afwijzen zolang niet duidelijk is hoe het in de diverse lidstaten met de tenuitvoerlegging van die richtlijn is gesteld.</p>
      <p sl="en">Ik was ook blij om te zien dat het Parlement een meerdere stappen omvattend vangnet steunt in geval van marktverstoringen en vooral noodgevallen. Dit is een redelijke en evenredige reactie.</p>
      <p sl="en">Tot slot was ik blij dat we er met een overweldigende meerderheid voor stemden dat de begroting ten minste het niveau van 2013 behoudt. Zonder dat is de rest loos gepraat.</p>
    </intervention>
    <intervention id="4-243-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Mevrouw de Voorzitter, het Europees Parlement heeft vandaag het verslag over het gemeenschappelijk landbouwbeleid tot 2020 aangenomen. Ik deel het langetermijndoel van het verslag om eerlijke voorwaarden voor alle boeren in de EU te creëren, hetgeen betekent dat we de historische criteria voor rechtstreekse betalingen moeten loslaten.</p>
      <p sl="cs">Toch heb ik niet voor het verslag gestemd en hiermee wil ik laten blijken dat ik het fundamenteel oneens ben met het aannemen van het voorstel om op grondslag van de oppervlakte van een bedrijf een plafond voor de betalingen in te stellen. Hierdoor worden Tsjechische boeren gediscrimineerd en deze zullen gedwongen worden hun bedrijven kunstmatig in kleinere eenheden op te delen om zo toch subsidie te kunnen krijgen. Persoonlijk steun ik de ontwikkeling van kleine boerenbedrijven, maar in dit geval gaat het om maatregelen die in bepaalde landen zullen leiden tot een slechtere concurrentiepositie voor Europese boeren.</p>
    </intervention>
    <intervention id="4-244-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Mevrouw de Voorzitter, ik verleen graag mijn steun aan dit verslag en prijs de rapporteur, de heer Deß, voor zijn uitstekende werk. Ik heb het debat gisteravond van begin tot eind gevolgd, maar bij de catch-the-eye-procedure ben ik niet in het oog gesprongen - jammer, want ik wilde de commissaris twee vragen stellen. Tegelijkertijd was ik blij dat het Parlement bijna unaniem wil dat de begroting minstens dezelfde omvang als nu behoudt.</p>
      <p sl="en">De twee punten die ik onder de aandacht van de commissaris wilde brengen, hadden te maken met de historische referentiejaren en de melkquota.</p>
      <p sl="en">Deze dienen beide te worden afgeschaft. We willen weten wanneer en wat ervoor in de plaats komt? Als boeren dat niet weten, is het heel moeilijk voor hen om plannen te maken voor de toekomst. Hoe eerder we een antwoord op deze vragen hebben,</p>
      <p sl="ga">hoe beter het zal zijn voor alle landbouwers in Europa. Dank u.</p>
    </intervention>
    <intervention id="4-247-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Mevrouw de Voorzitter, het gemeenschappelijk landbouwbeleid is een van de grootste en tegelijkertijd gevoeligste onderwerpen van het communautair beleid en relevant voor alle lidstaten. Landbouw is bovenal een sector met aanzienlijke en rechtstreekse invloed op het milieu. Het is daarom belangrijk om bij het opstellen van modellen voor directe steun en het steunen van plattelandsontwikkeling prioriteit te geven aan duurzame landbouw en verscheidene milieuaspecten, met inbegrip van biologische landbouw.</p>
      <p sl="lt">De dimensie van plattelandsontwikkeling is ook belangrijk voor de landen die onlangs lid zijn geworden van de Europese Unie. Helaas is het aantal werknemers dat wegtrekt het hoogst in de plattelandsgebieden. Het is daarom noodzakelijk om die gebieden aantrekkelijk te maken om in te leven en werken, vooral voor jonge mensen. Om dit te bereiken is het nodig om instrumenten voor plattelandsontwikkeling te gebruiken, veelbelovende en dynamische ontwikkelingen in plattelandsgemeenschappen te steunen en de uitvoering van de LEADER-methode verder te ontwikkelen.</p>
      <p sl="lt">Het aantrekken van jonge boeren en jongeren naar plattelandsgebieden voor landbouwproductie en plattelandsontwikkeling is ook belangrijk voor het aanpakken van braakliggende grond, de ontvolking van het platteland, de vergrijzing van de plattelandsbevolking en andere kwesties.</p>
    </intervention>
    <intervention id="4-248-000" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Mevrouw de Voorzitter, dames en heren, ik heb twee kanttekeningen bij het initiatiefverslag over het gemeenschappelijk landbouwbeleid. Ten eerste moeten de prijzen die de consument moet betalen voor landbouwproducten in verhouding staan tot de kosten, de geleverde inzet en het verrichte werk, alsmede tot de productiekosten, als wij willen dat de Europese consumenten toegang hebben tot gezonde Europese landbouwproducten die afkomstig zijn van de traditionele landbouw, die in stand moet worden gehouden.</p>
      <p sl="it">De tweede kanttekening is een signaal in de richting van de bevoegde Europese autoriteiten. Zijn zij op de hoogte van het rapport van de carabinieri van het Italiaanse ministerie van Landbouw-, Voedsel- en Bosbeleid inzake melkquota? Uit dit rapport komt helder naar voren dat de melkproductiequota niet zijn overschreden, terwijl dat wel werd vermoed, wat het juridisch mogelijk maakte om boetes op te leggen aan de Italiaanse melkveeboeren. Dit is zeer ernstig, omdat duizenden landbouwbedrijven in Padanië door deze boetes op de knieën dreigen te worden gebracht en failliet dreigen te gaan. Lang leve vrij Padanië!</p>
    </intervention>
    <intervention id="4-249-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Hiermee zijn de stemverklaringen beëindigd.</p>
    </intervention>
    <intervention id="4-251-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Gezien de kennis en vaardigheden van deze kandidaat en de ruime ervaring die hij in de loop van de jaren heeft opgedaan, ondersteun ik deze benoeming van de president van de Europese Centrale Bank.</p>
    </intervention>
    <intervention id="4-251-750" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Ik ben trots op de grote steun die het Europees Parlement heeft gegeven aan de benoeming van de nieuwe president van de Europese Centrale Bank, Mario Draghi. Zijn benoeming zal morgen tijdens de bijeenkomst van de staatshoofden en regeringsleiders worden bevestigd, maar de benoeming levert Italië nu al veel prestige op, niet alleen vanwege het uitstekende profiel van de heer Draghi, zijn geschiktheid en zijn ervaring op het gebied van de Europese economie, maar ook omdat zijn aanstelling voor de komende acht jaar door alle Europese leiders werd gesteund. Ik wens de heer Draghi veel succes met zijn werkzaamheden.</p>
    </intervention>
    <intervention id="4-252-000" speaker_id="97228" name="Pino ARLACCHI" is_mep="True" mode="written" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Ik heb vóór de kandidatuur van de heer Mario Draghi als volgende president van de Europese Centrale Bank gestemd vanwege zijn grote bekwaamheid en zijn vooruitstrevende kijk op de governance van het mondiale financiële systeem. Tijdens de hoorzitting in de Commissie economische zaken vorige week benadrukte hij dat meer Europese economische governance nu noodzakelijk is en dat de ECB onder zijn voorzitterschap zich primair zou blijven richten op de strijd tegen de inflatie. Om al deze redenen ben ik er trots op dat ik hem mijn volledige steun kan geven.</p>
    </intervention>
    <intervention id="4-252-500" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">De leden van het uitvoerend comité van de Europese Centrale Bank worden benoemd door de staatshoofden en regeringsleiders, op voorstel van de Raad na raadpleging van het Europees Parlement. In dit geval raadpleegt de Raad daarom het Parlement over de benoeming van de heer Mario Draghi als president van de Europese Centrale Bank met ingang van 1 november 2011. De Commissie economische en monetaire zaken, waar ik deel van uitmaak, heeft een hoorzitting gehouden die naar volle tevredenheid is verlopen. Ik steun daarom de kandidatuur van de heer Draghi.</p>
    </intervention>
    <intervention id="4-253-000" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ik heb voor de benoeming van Mario Draghi tot president van de Europese Centrale Bank gestemd vanwege zijn enorme deskundigheid. Tijdens de hoorzitting in de Commissie economische en monetaire zaken heeft de heer Draghi alle vragen van de afgevaardigden op bevredigende wijze beantwoord. Ik verwelkom met name zijn constructieve benadering van de gevolgen van de financiële crisis in Griekenland.</p>
      <p sl="ro">Bovendien heeft Mario Draghi de onmiskenbare wens uitgesproken om op Europees niveau een beter model voor economische governance ten uitvoer te leggen teneinde paal en perk te stellen aan het probleem van de staatschuld. Daarom juist neemt inflatiebestrijding in zijn betoog een prioritaire plaats in als onderdeel van de stabiliteitsdoelstelling van de Europese Centrale Bank, alsook de versterking van de mechanismen voor toezicht. Een sterke economie vereist een werkelijk doeltreffend stabiliteits- en groeipact in combinatie met automatische sancties.</p>
    </intervention>
    <intervention id="4-255-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Als Italiaans lid van het Europees Parlement ben ik blij met de kandidatuur van Mario Draghi voor de functie van president van de Europese Centrale Bank. Ik was op 14 juni aanwezig bij de hoorzitting in het Europees Parlement. Door zijn imposante carrière – hij is wetenschapper geweest en heeft als voorzitter van de Financiële Stabiliteitsraad aan de top van de economische en financiële wereld gestaan – is hij een topkandidaat voor de functie van ECB-president. In deze voor Europa zeer lastige tijden zal de heer Draghi er zeker in slagen om tegemoet te komen aan de behoeften van het Europees financieel stelsel, om financiële stabiliteit te bewerkstelligen en om economische groei te stimuleren. Zijn kandidatuur is een belangrijk politiek signaal voor Italië, waar hij uitmuntend werk heeft geleverd als directeur-generaal van het ministerie van Financiën en, sinds 2006, als gouverneur van de Italiaanse centrale bank. In die hoedanigheid heeft hij de belangen van Italië in Europa en wereldwijd met succes behartigd.</p>
    </intervention>
    <intervention id="4-255-500" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mijn felicitaties gaan uit naar de heer Draghi voor zijn benoeming. Ik denk dat hij een zeer bekwame kandidaat is. Ik vertrouw erop dat hij het mandaat erkent dat de leden van het Parlement hem hebben gegeven en dat hij als president van de ECB dienovereenkomstig rekening houdt met hun standpunten.</p>
    </intervention>
    <intervention id="4-255-750" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb voor deze aanbeveling gestemd om redenen die veel verder gaan dan de nationaliteit van de kandidaat. Ik denk dat de EU zal profiteren van de benoeming van de heer Draghi, en Italië niet, sterker nog, Italië verliest een gouverneur van de Italiaanse centrale bank die zeer geschikt is en uitstekend op de hoogte is van de economische, monetaire en reële problematiek. De heer Draghi heeft een onberispelijk cv, beschikt over een schat aan internationale ervaring bij publieke en private instellingen en heeft altijd veel initiatief getoond (bijvoorbeeld in de hoedanigheid van voorzitter van de Financiële Stabiliteitsraad). Uit zijn publicaties blijkt dat hij vanuit wetenschappelijk oogpunt absoluut geschikt is voor deze functie, en zijn ervaring op monetair gebied moet alle twijfels wegnemen over zijn competenties. Het is geen toeval dat men het unaniem eens is geworden over zijn benoeming: hij voldoet aan alle eisen die aan een ECB-president worden gesteld. Gezien de situatie zal hij geconfronteerd worden met een aantal grote uitdagingen. Daarom wens ik hem oprecht veel succes.</p>
    </intervention>
    <intervention id="4-256-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">In deze tijd van economische en financiële crisis is het van wezenlijk belang om leiders en verantwoordelijken te hebben die blijk geven van zelfbeheersing en onafhankelijkheid. Jean-Claude Trichet, president van de Europese Centrale Bank, is er tijdens zijn ambtstermijn in geslaagd om niet toe te geven aan de druk van staatshoofden en regeringsleiders. Zijn opvolger zal van dezelfde kwaliteiten en dezelfde onverzettelijkheid blijk moeten geven. Ik heb ingestemd met de kandidatuur van de Italiaan Mario Draghi, die een uitstekende reputatie geniet en een goede indruk heeft gegeven tijdens de hoorzitting in de Commissie economische en monetaire zaken. Zijn carrière, en in het bijzonder zijn ervaring als bestuurder van de Italiaanse Centrale Bank, zullen hem hopelijk in staat stellen om zo goed mogelijk het hoofd te bieden aan de talrijke uitdagingen die hem als hoofd van de Europese Centrale Bank wachten.</p>
    </intervention>
    <intervention id="4-256-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Uit de beroepservaring en het curriculum vitae van Mario Draghi, maar ook uit zijn hoorzitting voor het Europees Parlement, is gebleken dat hij over een grondige kennis beschikt en heldere ideeën heeft over de verdere uitwerking van de economische governance in de Europese Unie, en ook over het belang van de stabilisering van de euro voor het herstel van de groei. Daarom, en gezien het belang van de functie van President van de Europese Centrale Bank, ben ik van mening dat de heer Draghi voldoet aan alle voorwaarden om het mandaat waartoe hij nu benoemd is, met kennis van zaken en inzet te vervullen.</p>
    </intervention>
    <intervention id="4-257-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">In mei 2011 hebben het Europees Parlement en de Raad voorgesteld om Mario Draghi te benoemen tot president van de Europese Centrale Bank (ECB) voor een ambtstermijn van acht jaar die op 1 november 2011 ingaat. De Commissie economische en monetaire zaken van het Parlement heeft de kandidaat gehoord en deze heeft vragen van de commissieleden beantwoord. Hij heeft bijvoorbeeld gesproken over de Griekse staatsschuld en onder andere de mening geuit dat de ECB niet mag verslappen in zijn streven om monetaire stabiliteit te behouden. De commissie heeft vervolgens aanbevolen om de heer Draghi te benoemen. Aangezien de kandidaat voldoet aan de eisen voor het vervullen van de functie van president van de ECB, sta ik achter zijn benoeming in deze functie.</p>
    </intervention>
    <intervention id="4-258-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Hoewel de stemming over de benoeming van bepaalde Europese oligarchen officieel geheim is, wil ik toch laten weten dat ik tegen de heer Draghi heb gestemd. Ik vind het echt bijzonder ongezond en pervers om midden in de schuldencrisis een voormalig Europees bestuurder van Goldman Sachs te benoemen. Zowel de periode waarin hij deze functie heeft uitgeoefend als de aard van die functie kunnen niet aan uw aandacht ontsnappen. Tenzij hij een middelmatig bestuurder was en zelfs als hij er niet de aanstichter van was, is het onmogelijk dat de heer Draghi niet wist dat het bedrijf waarvoor hij werkte de schijnbaar legale, maar misleidende manipulatie van de Griekse schuld regisseerde om de toetreding van het land tot de eurozone te rechtvaardigen. Bovendien kunt u de rol van Goldman Sachs in de huidige speculatie op de staatsschulden niet ontkennen, evenmin als de verantwoordelijkheden van deze onderneming in de economische en financiële crisis en de onderzoeken waaraan deze onderneming in de Verenigde Staten wordt onderworpen. Goldman Sachs is een onoverkomelijke smet op het CV van de heer Draghi, die hem ongeschikt maakt voor deze functie.</p>
    </intervention>
    <intervention id="4-258-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik ben zeer blij met het bereikte resultaat, namelijk dat wij vandaag met een grote meerderheid de aanbeveling van de Raad inzake de benoeming van de president van de Europese Centrale Bank hebben aangenomen. Ik denk dat Italië vereerd mag zijn met de benoeming van een vermaarde landgenoot als president van een strategische instelling als de ECB. De benoeming is een belangrijke erkenning voor het werk en de kwaliteiten van een man die ons vertegenwoordigt en die de moeilijke – en tegelijkertijd prestigieuze – taak zal hebben om de ECB te leiden in een periode waarin Europa het hoofd moet bieden aan de gevolgen van een ernstige economische en financiële crisis. Ik hoop dat zijn benoeming tijdens de komende Europese Raad wordt bekrachtigd en dat hij de komende acht jaar, met ingang van november, aan het hoofd van de ECB, met zijn onbetwiste professionele kwaliteiten net zulk hoogstaand werk zal leveren als hij in het verleden heeft gedaan, en dat hij de EU-economie leidt naar een periode van herstel, die resulteert in stabiele en solide Europese financiën.</p>
    </intervention>
    <intervention id="4-259-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Wij zijn blij met de voordracht van Mario Draghi als president van de ECB, omdat hij heeft aangetoond geschikt te zijn voor deze prestigieuze functie en te beschikken over jarenlange ervaring in de internationale financiële en bancaire sector, waarom hij gewaardeerd wordt. Wij feliciteren de voormalige gouverneur van de Italiaanse centrale bank met zijn kandidatuur en met het feit dat hij het Europees Parlement in een hoorzitting heeft weten te overtuigen van zijn kwaliteiten en van zijn vermogen om de problemen waar hij mee te maken krijgt, op te lossen. Zijn benoeming betekent in onze ogen een succes voor Italië, het land dat hij op hoog niveau mag vertegenwoordigen bij een van de meest prestigieuze Europese instellingen. Wij wensen hem veel succes met zijn werk.</p>
    </intervention>
    <intervention id="4-259-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Het Europees Parlement – gezien de aanbeveling van de Raad van 16 juni 2011 (10057/2011), gezien artikel 109 van zijn Reglement, gezien het verslag van de Commissie economische en monetaire zaken (A7-0229/2011), overwegende dat de Europese Raad het Europees Parlement bij schrijven van 20 mei 2011 heeft geraadpleegd over de benoeming van Mario Draghi tot president van de Europese Centrale Bank voor een ambtstermijn van acht jaar die op 1 november 2011 ingaat, overwegende dat de Commissie economische en monetaire zaken van het Parlement vervolgens de referenties van de kandidaat heeft beoordeeld, met name tegen de achtergrond van de eisen van artikel 283, lid 2, tweede alinea, van het Verdrag betreffende de werking van de Europese Unie (VWEU), en gezien het feit dat de Europese Centrale Bank overeenkomstig artikel 130 VWEU volstrekt onafhankelijk dient te zijn, en overwegende dat de commissie in het kader van de uitvoering van deze beoordeling een curriculum vitae van de kandidaat heeft ontvangen, alsook diens antwoorden op de hem toegezonden vragenlijst – brengt positief advies uit inzake de aanbeveling van de Raad om Mario Draghi tot president van de Europese Centrale Bank te benoemen. Ik ben tegen zijn benoeming.</p>
    </intervention>
    <intervention id="4-260-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De heer Draghi is een volstrekt ongeschikte kandidaat voor de toppositie bij de Europese Centrale Bank. Hij was Vicepresident en directeur van de Amerikaanse investeringsbank Goldman Sachs, waar zijn verantwoordelijkheden ook Europa en de contacten met de nationale regeringen aldaar betroffen. Dit was precies de tijd dat Griekenland de EU onjuiste cijfers verschafte over zijn tekort en begroting. In deze context is Goldman Sachs ervan beschuldigd Griekenland te hebben geadviseerd over deze vervalsing. Behalve deze schimmige praktijken verdient de heer Draghi ook in het bijzonder kritiek omwille van zijn onbuigzame houding ten aanzien van een schuldsanering in Griekenland en zijn steun aan de kapitaalinjecties. Als vertegenwoordiger van een zuidelijk euroland dat met enorme financiële problemen te stellen heeft, gaat van zijn benoeming ook een totaal verkeerd signaal uit naar de markten en de burgers, die niet zitten te wachten op een transferunie, maar op een stabiele munteenheid.</p>
      <p sl="de">De juiste kandidaat zou de Duitse Axel Weber zijn. Hij heeft zich echter niet eens kandidaat gesteld, omdat hij de onverbeterlijkheid van de maatregelen inzag die nu worden genomen met de zegen van de heer Draghi. De benoeming van de heer Draghi kan worden gezien als de zoveelste nagel aan de doodskist van de euro en een bedreiging voor de EU als geheel.</p>
    </intervention>
    <intervention id="4-260-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Na zijn briljante hoorzitting in de Commissie economische en monetaire zaken stem ik met overtuiging voor de benoeming van Mario Draghi als president van de ECB. Met deze stemming kiezen wij in deze moeilijke periode van crisis voor de juiste persoon die het best is toegerust om de ECB te leiden. Ik ben ervan overtuigd dat Mario Draghi zijn toekomstige taak van president van de ECB naar behoren zal vervullen, hetgeen hij in zijn jaren bij de Italiaanse centrale bank al heeft aangetoond, en dat hij daarbij zijn grote kwaliteiten en schat aan ervaring zal aanwenden voor Europa. Ik ben blij met de enorme ontwikkeling die de Italiaanse centrale bank doormaakt als gerenommeerd opleidingsinstituut, en wil nogmaals het uitstekende technische profiel van Mario Draghi, de volgende ECB-president, benadrukken. Ik ben ervan overtuigd dat de Raad het standpunt van het Parlement zal bekrachtigen, en als lid van de Commissie economische en monetaire zaken verzeker ik dat Mario Draghi zeer bereid is om een vruchtbare samenwerking met de ECB aan te gaan in deze lastige periode voor de euro en de EU.</p>
    </intervention>
    <intervention id="4-260-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Gezien het verslag van de Commissie economische en monetaire zaken, gezien het feit dat het Europees Parlement is geraadpleegd en de referenties van de kandidaat heeft beoordeeld, met name tegen de achtergrond van de eisen van artikel 283, lid 2, tweede alinea, van het Verdrag betreffende de werking van de Europese Unie (VWEU), en gezien het feit dat de Europese Centrale Bank volstrekt onafhankelijk dient te zijn, heb ik voor het verslag inzake de benoeming van de president van de Europese Centrale Bank gestemd, en ben ik ingenomen met de benoeming van de heer Draghi.</p>
    </intervention>
    <intervention id="4-261-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik kan de voordracht van Mario Draghi als nieuwe president van de Europese Centrale bank voor een periode van acht jaar, met ingang van november, alleen maar steunen. Uit zijn cv blijkt dat hij over enorme professionele en menselijke kwaliteiten beschikt. Hij is een van de belangrijkste Italiaanse economen die in de wereldeconomie actief zijn. Ik vind dat de Europese Centrale Bank in een moeilijke periode, zoals nu het geval is, geleid moet worden door een zeer vooraanstaand persoon, hetgeen op Mario Draghi volledig van toepassing is.</p>
    </intervention>
    <intervention id="4-261-250" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De belangrijkste strategische doelstelling van de Europese Centrale Bank (ECB) is het handhaven van de prijsstabiliteit in de Europese Unie, en daarmee levert de ECB een belangrijke bijdrage aan de oplossing van de economische en financiële problemen waar de lidstaten mee te kampen hebben. De heer Draghi is afgestudeerd aan de Universiteit Sapienza Rome en heeft zijn PhD in de economie behaald aan het Massachusetts Institute of Technology, en hij is president van de Bank van Italië, lid van de Raad van bestuur en van de Algemene Raad van de Europese Centrale Bank, lid van de Raad van bestuur van de Bank voor Internationale Betalingen, gouverneur voor Italië in de raden van gouverneurs van de Internationale Bank voor Herstel en Ontwikkeling en de Aziatische Ontwikkelingsbank, en voorzitter van het Forum voor financiële stabiliteit.</p>
      <p sl="pt">Ik heb voor de benoeming van de heer Draghi tot president van de Europese Centrale Bank gestemd, omdat ik van mening ben dat hij over een uitgebreid academisch curriculum beschikt en ruime beroepservaring, en omdat ik er voorstander van ben dat deze Europese instelling een belangrijke rol heeft bij de bestrijding van de inflatie, de versterking van de Europese munt en een duurzame oplossing voor de staatsschuldencrisis. Verder denk ik dat deze nieuwe President van de ECB een duidelijke en stringente cultuur zal doorvoeren, en een bijdrage zal leveren aan het uitwerken van een stevig en samenhangend economisch beleid, en dat er daarmee een duidelijk signaal zal worden afgegeven aan de internationale markten en het vertrouwen weer versterkt wordt.</p>
    </intervention>
    <intervention id="4-261-500" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">De benoeming van Mario Draghi als hoofd van de Europese Centrale Bank is volgens mij volkomen gerechtvaardigd, want daarmee wordt uitdrukking gegeven aan de wil van de Europese Unie om de door de huidige president Jean-Claude Trichet ingeslagen weg voort te zetten. Nu de economische situatie van sommige landen, zoals Griekenland, de euro in gevaar brengt, zijn de door Mario Draghi getoonde wil en vastberadenheid om een sterke munt te behouden onontbeerlijk om de geloofwaardigheid van onze economie te waarborgen. Ook verwelkom ik de benoeming van een man met alle vereiste kwaliteiten om een dergelijke functie te bekleden. Zijn ervaringen bij de Raad voor financiële stabiliteit en bij het bestuur van de Italiaanse Centrale Bank zijn aanzienlijke troeven voor de zichtbaarheid van de instelling op internationaal niveau en eveneens voor de plaats van de Europese Unie als belangrijkste mondiale economische macht. In het kader van de uitdagingen die wij het hoofd moeten bieden om het herstel van onze economie te waarborgen, ben ik verheugd over de benoeming van iemand die consensus heeft weten te bereiken en in staat is geweest om de weg vrij te maken voor een stabiele, sterke en concurrerende monetaire unie.</p>
    </intervention>
    <intervention id="4-262-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem voor dit verslag, omdat het een duidelijk teken is van de solidariteit van de Europese Unie met het oog op de crisis waar de Europese burgers momenteel mee te kampen hebben. Het gaat om steun uit het Fonds voor ex-werknemers van General Motors Belgium en vier van haar leveranciers die actief zijn in de automobielsector, voor de referentieperiode van juni tot oktober 2010.</p>
      <p sl="pt">Alle betrokkenen kunnen gebruik maken van op het individu afgestemde diensten en hiervoor is in totaal 9,59 miljoen euro uitgetrokken. Dit is de derde aanvraag voor middelen uit het EFG in het kader van de begroting 2011. Ik vind het terecht dat het Fonds in dit geval wordt ingezet.</p>
    </intervention>
    <intervention id="4-263-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="nl">Ik heb voor dit initiatiefverslag gestemd om de 2 834 mensen die ontslagen zijn bij General Motors Belgium te helpen bij hun re-integratie in de arbeidsmarkt. Dit bedrijf is er ten gevolge van de wereldwijde economische en financiële crisis niet in geslaagd haar productiebedrijf in Antwerpen uit te breiden. Ik ben verheugd over het akkoord dat bereikt is met de sociale partners wat betreft het pakket van voorgestelde maatregelen.</p>
    </intervention>
    <intervention id="4-264-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ik heb voor het verslag van mevrouw Matera gestemd, omdat de door België ingediende aanvraag om middelen uit het EFG beschikbaar te stellen voldoet aan de eisen om van het fonds gebruik te kunnen maken. Het bedrag van 9 593 931 euro heeft betrekking op 2 834 gedwongen ontslagen bij General Motors Belgium en vier van haar leveranciers die actief zijn in de automobielsector in de referentieperiode van vier maanden tussen juni en oktober 2010, en zal exclusief worden gebruikt voor de terugkeer op de arbeidsmarkt van deze werknemers, die hun baan verloren hebben als gevolg van de globalisering van de wereldwijde markten, en geenszins ten goede komen aan het bedrijf dat de werknemers ontslagen heeft.</p>
    </intervention>
    <intervention id="4-264-500" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">Het Europees fonds voor aanpassing aan de globalisering kan de druk op werknemers als gevolg van veranderingen in de wereldhandelspatronen, verminderen. In het kader van General Motors Belgium ben ik van mening dat de conclusies die de rapporteur trekt, juist zijn en ik heb dan ook besloten vóór dit dossier te stemmen.</p>
    </intervention>
    <intervention id="4-264-625" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik ben blij met de beschikbaarstelling van middelen uit het Europees Fonds voor aanpassing aan de globalisering (EFG), vooral ten behoeve van de automobielindustrie die getroffen is door de economische en financiële crisis. Ik ben dan ook voor dit besluit betreffende de beschikbaarstelling van middelen uit het EFG aan België, ten behoeve van werknemers uit de automobielsector, door middel van maatregelen die een gecoördineerd pakket met op het individu afgestemde diensten vormen, bedoeld om ontslagen werknemers te helpen bij hun terugkeer op de arbeidsmarkt.</p>
    </intervention>
    <intervention id="4-264-750" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Het is van belang dat dit Parlement uitdraagt wat de enorme mogelijkheden van het EFG zijn.</p>
    </intervention>
    <intervention id="4-265-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Na de enorme ontslaggolf vorig jaar bij General Motors Belgium en vier van haar leveranciers die actief zijn in de automobielsector, heeft België op 20 december 2010 een verzoek om steun ingediend bij het Europees Fonds voor aanpassing aan de globalisering voor omscholing van 2 834 ontslagen werknemers. Dit Europees Fonds is ingesteld om aanvullende steun te verstrekken aan werknemers die hun baan verliezen als gevolg van veranderingen in de wereldhandel. Ik ben verheugd dat het Parlement vandaag zijn toestemming heeft verleend aan deze steun, die de ontslagen werknemers in staat zal stellen om steun te krijgen voor onder andere het zoeken naar werk en voor opleidingen. Dat is goed nieuws voor de duizenden betrokken gezinnen!</p>
    </intervention>
    <intervention id="4-265-500" speaker_id="photo_generic" name="Lena Ek, Marit Paulsen, Olle Schmidt en Cecilia Wikström" is_mep="True" mode="written">
      <p sl="sv">Wij hebben er ook nu weer voor gekozen om middelen uit het Europees fonds voor aanpassing aan de globalisering beschikbaar te stellen – deze keer om in totaal om en bij de 2 800 personen te helpen die hun baan zijn kwijtgeraakt in België – omdat Europa nog altijd te lijden heeft onder de gevolgen van de economische crisis en uitzonderlijke tijden uitzonderlijke maatregelen vereisen.</p>
      <p sl="sv">Wij zijn echter van mening dat we in de toekomst gebruik moeten maken van reeds bestaande instrumenten – met name het Europees Sociaal Fonds – om de inzetbaarheid te vergroten van diegenen die hun ontslag aangezegd hebben gekregen of die zijn ontslagen. In de volgende begrotingsperiode zal het fonds voor aanpassing aan de globalisering waarschijnlijk niet nodig zijn.</p>
    </intervention>
    <intervention id="4-265-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd, omdat ik vind dat er middelen uit het EFG beschikbaar moeten worden gesteld in verband met de ontslagen bij General Motors Belgium en vier van haar leveranciers. Daarbij moet benadrukt worden dat de Belgische autoriteiten een pakket belangrijke maatregelen hebben gepresenteerd voor ondersteuning van de getroffen werknemers bij het zoeken naar werk.</p>
    </intervention>
    <intervention id="4-265-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Dit fonds is in 2006 opgericht om extra steun te geven aan werknemers die de gevolgen van grote structurele veranderingen in de wereldhandelspatronen ondervinden, teneinde hen te helpen bij hun terugkeer op de arbeidsmarkt, en is sinds 2009 ook tijdelijk opengesteld voor aanvragen om bijstand voor werknemers die zijn ontslagen als gevolg van de wereldwijde financiële en economische crisis. De aanvraag voor de beschikbaarstelling van een totaalbedrag van 9 593 931 euro uit het EFG is de derde die in het kader van de begroting 2011 wordt behandeld en is bedoeld voor ondersteuning bij de terugkeer op de arbeidsmarkt van 2 834 werknemers en vier van haar leveranciers in de regio Antwerpen. Volgens de beoordeling van de Commissie voldoet de aanvraag aan de in de EFG-verordening vastgelegde subsidiabiliteitscriteria, en zij doet de aanbeveling dat de begrotingsautoriteit de aanvraag goedkeurt. Dit besluit moet snel en efficiënt worden uitgevoerd, zodat de werknemers aan wie deze middelen ten goede komen niet hoeven te wachten.</p>
    </intervention>
    <intervention id="4-265-937" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag gaat over het voorstel voor een besluit van het Europees Parlement en de Raad betreffende de beschikbaarstelling van middelen uit het Europees fonds voor aanpassing aan de globalisering, overeenkomstig punt 28 van het Interinstitutioneel Akkoord van 17 mei 2006 tussen het Europees Parlement, de Raad en de Commissie over de begrotingsdiscipline en een goed financieel beheer. Het EFG is in 2006 opgericht om steun te verlenen aan werknemers die worden ontslagen als gevolg van door de globalisering veroorzaakte grote structurele veranderingen in de wereldhandelspatronen. Op 20 december 2010 heeft General Motors Belgium, een onderneming in de automobielsector, een aanvraag ingediend om middelen uit het EFG beschikbaar te stellen in verband met gedwongen ontslagen van 2 834 werknemers bij de primaire onderneming en vier van haar leveranciers.</p>
      <p sl="pt">Met het oog op de huidige financiële en economische crisis speelt het EFG een rol van groot belang bij het verzachten van de sociale gevolgen van faillissementen van ondernemingen, die vaak veroorzaakt worden door het agressieve economisch beleid van opkomende markten. Dit is de derde aanvraag die in het kader van de EU-begroting 2011 wordt behandeld. Ik ben van mening dat deze aanvraag voldoet aan de subsidiabiliteitscriteria, en ik steun daarom de aanbevelingen van de rapporteur en stem voor dit voorstel voor een besluit.</p>
    </intervention>
    <intervention id="4-266-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Er wordt de ene na de andere aanvraag ingediend voor de beschikbaarstelling van middelen uit het Europees fonds voor aanpassing aan de globalisering in verband met massale ontslagen in heel Europa. In dit geval gaat het om de beschikbaarstelling van meer dan 9 miljoen euro voor België, om financiële steun te verlenen aan ongeveer 2 800 werknemers die ontslagen zijn in de automobielsector. Deze aanvraag is de derde die in het kader van de begroting 2011 wordt behandeld. Na aftrek van het gevraagde bedrag is er nog een bedrag van 489 628 679 euro beschikbaar tot eind 2011, van het jaarlijks maximumbedrag van 500 miljoen euro.</p>
      <p sl="pt">Hoewel we deze beschikbaarstelling steunen, omdat het noodzakelijk is deze werknemers te steunen, herhalen we ons voorbehoud en ons kritische standpunt ten aanzien van dit Fonds, omdat we het belangrijker zouden vinden als er preventiemaatregelen zouden worden genomen om werkloosheid te voorkomen. Dat vraagt om een wijziging van het huidige neoliberale beleid van de EU, waarvan de nadruk op deregulering en liberalisering van de internationale handel een voorbeeld is.</p>
    </intervention>
    <intervention id="4-267-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Hoewel wij kritisch blijven ten aanzien van het Europees fonds voor aanpassing aan de globalisering, omdat we van mening zijn dat er beter preventiemaatregelen kunnen worden getroffen om werkloosheid te voorkómen, stemmen wij voor het beschikbaar stellen van middelen uit dit fonds om bijkomende steun te verlenen aan werknemers die te lijden hebben onder de gevolgen van herstructureringen van ondernemingen en de liberalisering van de wereldhandel. In dit geval gaat het om de beschikbaarstelling van meer dan 9 miljoen euro aan België, om financiële steun te verlenen aan ongeveer 2 800 werknemers die ontslagen zijn in de automobielsector. Deze aanvraag is de derde die in het kader van de begroting 2011 wordt behandeld.</p>
      <p sl="pt">Na aftrek van het gevraagde bedrag is er nog een bedrag van 489 628 679 euro beschikbaar tot eind 2011, van het jaarlijks maximumbedrag van 500 miljoen euro. Het blijft tekenend dat van de geplande middelen slechts ongeveer tien miljoen euro gebruikt wordt, in deze tijd van steeds ernstiger wordende sociale en financiële crisis. Dat alleen al maakt duidelijk dat, ten minste, de regels van dit fonds herzien moeten worden.</p>
    </intervention>
    <intervention id="4-268-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Het Europees Fonds voor aanpassing aan de globalisering (EFG) is in het leven geroepen om extra steun te geven aan werknemers die de gevolgen van grote structurele veranderingen in de wereldhandelspatronen ondervinden, teneinde hen te helpen bij hun terugkeer op de arbeidsmarkt. Krachtens het Interinstitutioneel Akkoord over de begrotingsdiscipline en een goed financieel beheer mag uit het fonds een jaarlijks maximumbedrag van 500 miljoen euro beschikbaar worden gesteld. In april 2011 heeft de Commissie een voorstel voor een besluit aangenomen betreffende de beschikbaarstelling van middelen uit het fonds aan België om de terugkeer naar de arbeidsmarkt te steunen van werknemers die als gevolg van de wereldwijde financiële en economische crisis werkloos zijn geworden. Bij haar beoordeling heeft de Commissie rekening gehouden met het verband tussen de gedwongen ontslagen en grote structurele veranderingen in de wereldhandelspatronen of de financiële crisis. Volgens de beoordeling van de Commissie voldoet de aanvraag aan de subsidiabiliteitscriteria en ik ben van mening dat het verzoek zou moeten worden ingewilligd. Met de gezamenlijke verklaring van het Europees Parlement, de Raad en de Commissie die al tijdens een overleg in 2008 werd goedgekeurd, werd het belang bekrachtigd van een snelle procedure voor de goedkeuring van besluiten tot beschikbaarstelling van de middelen van het EFG, met inachtneming van het Interinstitutioneel Akkoord.</p>
    </intervention>
    <intervention id="4-268-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb dit verslag gesteund, omdat België steun heeft gevraagd voor gevallen betreffende 2 834 ontslagen (allen aangewezen voor steun) in de primaire onderneming General Motors Belgium en vier van haar leveranciers in de motorrijtuigensector in de NUTS II-regio Antwerpen in België. Op 20 december 2010 diende België een aanvraag in om het Europees fonds voor aanpassing aan de globalisering (EFG) aan te spreken met betrekking tot ontslagen in de onderneming General Motors Belgium en vier van haar leveranciers en gaf op 24 januari 2011 aanvullende informatie. Deze aanvraag voldoet aan de eisen voor het vaststellen van financiële bijdragen krachtens Artikel 10 van Verordening (EG) nr. 1927/2006. De Commissie stelt daarom voor een bedrag van 9 593 931 euro beschikbaar te stellen.</p>
    </intervention>
    <intervention id="4-268-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor de beschikbaarstelling van middelen uit het Europees fonds voor aanpassing aan de globalisering (EFG) aan België, omdat ik van mening ben dat het EFG een goed instrument is voor de ondersteuning van werknemers die het moeilijk hebben als gevolg van de economische crisis. Zoals meermaals aangegeven ontvangen de Europese werknemers die ten gevolge van de verplaatsing van hun bedrijf zijn ontslagen sinds 2006 steun uit het EFG – steun die sinds de wijziging in 2009 ook geldt voor werknemers die als gevolg van de economische crisis zijn ontslagen – om hun terugkeer op de arbeidsmarkt te vergemakkelijken. De stemming van vandaag betrof 2 834 gedwongen ontslagen (waarbij voor alle betrokkenen om steun wordt gevraagd) in de primaire onderneming General Motors Belgium en vier van haar leveranciers die actief zijn in de automobielsector in de NUTS II-regio Antwerpen in België, in de referentieperiode van vier maanden van 14 juni tot 14 oktober 2010, voor een totaalbedrag van 9 593 931 euro.</p>
    </intervention>
    <intervention id="4-269-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Het Europees fonds voor aanpassing aan de globalisering (EFG) is opgericht om extra steun te verlenen aan werknemers die worden ontslagen als gevolg van door de globalisering veroorzaakte grote structurele veranderingen in de wereldhandelspatronen.</p>
      <p sl="it">Om werknemers die als gevolg van de wereldwijde economische en financiële crisis zijn ontslagen bij General Motors Belgium te helpen bij hun terugkeer op de arbeidsmarkt, heeft de Commissie een nieuw voorstel voor een besluit aangenomen betreffende de beschikbaarstelling van middelen uit het EFG aan België. Hierbij werd met name verwezen naar de onvoorziene aard van de gedwongen ontslagen en naar de gevolgen van de ontslagen voor de plaatselijke, regionale of nationale werkgelegenheid.</p>
      <p sl="it">Wij wijzen erop dat het EFG gecreëerd is als een afzonderlijk specifiek instrument met eigen doelstellingen en termijnen, en dat het bijgevolg ook een specifieke toewijzing verdient, waardoor wordt vermeden dat een beroep wordt gedaan op overschrijvingen van ongebruikte begrotingslijnen, die schadelijk kunnen zijn voor de verwezenlijking van de verschillende beleidsdoelen.</p>
      <p sl="it">Wij zijn van mening dat de aanvraag voldoet aan de criteria voor subsidiabiliteit van de EFG-verordening, en wij pleiten voor goedkeuring ervan door de aanvraag te steunen. Het blijft echter van groot belang dat in de herziening van de EFG-verordening de kwestie aan de orde wordt gesteld van de behandeling van multinationale ondernemingen, waarvan de herstructurering of bedrijfsverplaatsing tot verlies van arbeidsplaatsen en vervolgens tot steunverlening uit het EFG leidt.</p>
    </intervention>
    <intervention id="4-270-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Ik onthoud me van stemming, met in gedachten de Belgische werknemers van de Opel-fabriek in Antwerpen die zijn opgeofferd in naam van de heilige globalisering. In de situatie waarin zij terecht zijn gekomen als gevolg van het neoliberale beleid waar de Europese Unie voorstander van is, zou je tegen de onbeduidende aalmoes kunnen stemmen die de Europese elite hun toekent. Echter, ook het weinige dat wordt toegekend kan hun leed enigszins verzachten. De logica van het Europees Fonds voor aanpassing aan de globalisering wordt er niet aanvaardbaarder door. Het Fonds steunt de overplaatsing naar het buitenland die wordt opgedragen door het Amerikaanse General Motors. Het stemt in met de winsthonger van de multinationals en hun steenrijke bestuurders. De werknemers zouden geholpen moeten worden met de winsten die deze mensen binnenhalen, in plaats van met het geld van de Europese belastingbetalers.</p>
    </intervention>
    <intervention id="4-270-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Het is bekend dat het bij de beschikbaarstelling uit het EFG gaat om 2834 gedwongen ontslagen (waarbij voor alle betrokkenen om steun wordt gevraagd) in de primaire onderneming General Motors Belgium en vier van haar leveranciers die actief zijn in de automobielsector in de regio Antwerpen, in de referentieperiode van vier maanden van 14 juni tot 14 oktober 2010. Ontslagen werknemers krijgen dus steun in de vorm van op het individu afgestemde maatregelen in het kader van het Europees fonds voor aanpassing aan de globalisering, dat 9,59 miljoen euro beschikbaar stelt voor deze maatregelen. Ik ben niet tegen beschikbaarstelling van financiële steun voor ontslagen Belgische werknemers, maar ik denk dat de uitvoeringsbepalingen van het fonds moeten worden aangepast om de steun toegankelijk te maken voor minder ontwikkelde lidstaten van de Europese Unie.</p>
    </intervention>
    <intervention id="4-271-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Het Europees fonds voor aanpassing aan de globalisering (EFG) wordt jaarlijks gefinancierd met 500 miljoen euro om extra steun te verlenen aan werknemers die te lijden hebben onder door de globalisering veroorzaakte grote structurele veranderingen in de wereldhandelspatronen. Jaarlijks kunnen naar schatting 35 000 à 50 000 mensen van de steun gebruikmaken. Het geld kan worden gebruikt voor de financiering van hulp bij het vinden van een nieuwe baan, individuele opleiding, steun voor zelfstandigen en voor het opstarten van een bedrijf, mobiliteitstoelagen en toelagen voor kansarme of oudere werknemers. Omdat er bij autofabrikant General Motors Belgium 2 834 werknemers zijn ontslagen, met nog meer ontslagen bij vier toeleveringsbedrijven tot gevolg, moet 9 593 931 euro uit het EFG aan België beschikbaar worden gesteld. Ik heb voor het verslag gestemd omdat dit nu net het doel van het fonds is.</p>
    </intervention>
    <intervention id="4-271-250" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Het Europees fonds voor aanpassing aan de globalisering (EFG) werd in het leven geroepen om werknemers die te lijden hebben onder de gevolgen van ontslag of andere veranderingen die de globalisering van de internationale mededinging met zich meebrengt, bijkomend te steunen. Ik ben ten zeerste ingenomen met het feit dat er, na herhaalde verzoeken van het Parlement, 47 608 950 EUR aan betalingskredieten zijn opgenomen onder begrotingslijn 04 05 01 van het EFG in de begroting. Daarom heb ik voor het verslag gestemd.</p>
    </intervention>
    <intervention id="4-271-375" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Geld uit het Europees fonds voor aanpassing aan de globalisering (EFG) moet op doelgerichte en zinvolle wijze worden gebruikt. Financiële steun moet zo snel mogelijk worden toegewezen, vooral in gevallen waarin een enkele onderneming duizenden werknemers heeft ontslagen. Vertragingen in het bieden van financiële steun kunnen zeer pijnlijke en hachelijke gevolgen hebben en daarom is het van cruciaal belang om het EFG aan te spreken en snel op het verzoek van een lidstaat in te gaan. Men moet beseffen dat degenen die zijn ontslagen en hun gezinnen onberekenbare morele en materiële schade ondervinden. Zij hebben vooral te maken met grote problemen om op de arbeidsmarkt terug te keren en hebben geen mogelijkheden voor studie of herscholing. Het is daarom heel belangrijk om ervoor te zorgen dat deze mensen tijdelijk financiële steun krijgen, zodat ze goed op de arbeidsmarkt kunnen integreren. Gezien het belang van deze financiële steun verwelkom ik het voorstel om financiële steun uit het EFG toe te wijzen aan België na de massaontslagen in de onderneming General Motors Belgium. Ik verzoek ook andere lidstaten waar ondernemingen werknemers ontslaan vanwege de financiële crisis om onmiddellijk financiële steun aan te vragen om de negatieve gevolgen te beperken, de werkgelegenheid te verbeteren en het behouden en creëren van banen te stimuleren.</p>
    </intervention>
    <intervention id="4-271-500" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Helaas moeten wij wederom stemmen over de beschikbaarstelling van middelen uit het Europees fonds voor aanpassing aan de globalisering (EFG). Helaas, omdat het aanwenden van middelen uit het EFG betekent dat er sprake is van een ernstige situatie. Anderzijds moeten we blij zijn met dit instrument, waarmee lucht wordt verschaft in ernstige crisissituaties die anders industriesectoren en bovenal de werkgelegenheid van velen in gevaar zouden brengen. Ik stem voor de beschikbaarstelling van middelen uit het EFG, al moet deze maatregel tijdelijk van aard zijn. Deze oplossing moet gepaard gaan met een langetermijnstrategie waarmee de Europese economie wordt ondersteund, zodat deze gelijke tred kan houden met de wereldmarkt waarin wij leven.</p>
    </intervention>
    <intervention id="4-271-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Het Europees fonds voor aanpassing aan de globalisering (EFG) is opgericht om extra steun te verlenen aan werknemers die worden ontslagen als gevolg van door de globalisering veroorzaakte grote structurele veranderingen in de wereldhandelspatronen. Op 14 april 2011 nam de Commissie een nieuw voorstel voor een besluit aan betreffende de beschikbaarstelling van middelen uit het Europees fonds voor aanpassing aan de globalisering aan België om de terugkeer naar de arbeidsmarkt te steunen van werknemers die als gevolg van de wereldwijde financiële en economische crisis werkloos zijn geworden. De aanvraag voor de beschikbaarstelling van een totaalbedrag van 9 593 931 euro uit het EFG voor België is de derde die in het kader van de begroting 2011 wordt behandeld. Het gaat hier om 2 834 gedwongen ontslagen, waarbij voor alle betrokkenen om steun wordt gevraagd, in de primaire onderneming General Motors Belgium en vier van haar leveranciers. Aangezien deze aanvraag aan de voorwaarden voor de inwerkingstelling van dit mechanisme voor financiële steun voldoet, heb ik voor dit verslag gestemd.</p>
    </intervention>
    <intervention id="4-272-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Het Europees fonds voor aanpassing aan de globalisering (EFG) is opgericht om extra steun te verlenen aan werknemers die worden ontslagen als gevolg van door de globalisering veroorzaakte grote structurele veranderingen in de wereldhandelspatronen en om hen te helpen bij hun terugkeer op de arbeidsmarkt. Op 14 april 2011 nam de Commissie een nieuw voorstel voor een besluit aan betreffende de beschikbaarstelling van middelen uit het EFG aan België om de terugkeer naar de arbeidsmarkt te steunen van de 2 834 ontslagen werknemers van de primaire onderneming General Motors Belgium en vier van haar leveranciers die actief zijn in de automobielsector in de regio Antwerpen. Bij haar beoordeling heeft de Commissie rekening gehouden met de volgende elementen: het verband tussen de gedwongen ontslagen en grote structurele veranderingen in de wereldhandelspatronen; de financiële crisis; de vraag of de ontslagen al dan niet konden worden voorzien; bewijs voor het aantal ontslagen in kwestie; toelichting van de onvoorziene aard van de gedwongen ontslagen; de vraag welke bedrijven werknemers ontslaan en welke werknemers in aanmerking komen voor steun; de betrokken regio en de autoriteiten van en belanghebbenden in deze regio; de gevolgen van de ontslagen voor de plaatselijke, regionale of nationale werkgelegenheid; het te financieren gecoördineerde pakket met op het individu afgestemde diensten. Gelet op de terugkeer van deze werknemers op de arbeidsmarkt heb ik voor het voorstel gestemd.</p>
    </intervention>
    <intervention id="4-273-000" speaker_id="23782" name="Jacek PROTASIEWICZ" is_mep="True" mode="written" nationality="Poland" birth_date="05-06-1967" birth_place="Brzeg" p_group="Group of the European People's Party (Christian Democrats)" m_state="PL">
      <p sl="en">Ik heb vóór dit verslag gestemd omdat het verslag het voorstel van de Commissie voor de beschikbaarstelling van middelen uit het fonds aan België om 2834 gedwongen ontslagen in de primaire onderneming General Motors Belgium te helpen bij het vinden van werk, steunt, wat overeenkomt met mijn standpunt en dat van de PPE-Fractie. Bovendien wordt in het verslag aangegeven dat voor het eerst 47 608 950 euro aan betalingskredieten zijn opgenomen onder de begrotingslijn van het EFG. Dit betekent dat het EFG erkend wordt als een afzonderlijk specifiek instrument met eigen doelstellingen en termijnen, en dat het bijgevolg ook een specifieke toewijzing verdient, waardoor wordt vermeden dat een beroep wordt gedaan op overschrijvingen van andere begrotingslijnen, die schadelijk kunnen zijn voor de verwezenlijking van de verschillende beleidsdoelen. Ik steun ook het verzoek van de rapporteur om in de komende herziening van de EFG-verordening de kwestie aan de orde te stellen van de behandeling van multinationale ondernemingen, waarvan de herstructurering of bedrijfsverplaatsing tot verlies van arbeidsplaatsen en vervolgens tot steunverlening uit het EFG leidt.</p>
    </intervention>
    <intervention id="4-274-000" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Het Europees Fonds voor aanpassing aan de globalisering heeft ten doel om steun te verlenen aan werknemers die de gevolgen van grote veranderingen in de wereldhandelspatronen ondervinden en om hen te helpen bij hun terugkeer op de arbeidsmarkt. Vanuit dat oogpunt moet daarom snel steun worden verleend aan de 2 834 ontslagen werknemers van General Motors in de regio Antwerpen. We moeten onze steun uitspreken voor het voorstel van het Parlement om 9 593 931 euro beschikbaar te stellen voor de uitvoering van op het individu afgestemde diensten, zoals hulp bij het zoeken naar werk, sollicitatietraining, steun voor zelfstandigen en individuele beroepsopleidingen. Gezien de gevolgen van de economische en financiële crisis moet Europa zich eendrachtig en solidair opstellen, en daarom tegemoet komen aan de oproep van België. De Europese steun mag echter niet verhullen dat ondernemingen verantwoordelijkheden hebben en noodzakelijke inspanningen moeten verrichten in de zin van aanpassing van hun strategieën aan de huidige uitdagingen.</p>
    </intervention>
    <intervention id="4-275-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. Het Parlement verzoekt de betrokken instellingen zich de nodige inspanningen te getroosten om de beschikbaarstelling van middelen uit het EFG te bespoedigen; waardeert in dit opzicht de verbeterde procedure die de Commissie heeft aangenomen naar aanleiding van het verzoek van het EP voor het versnellen van de toekenning van subsidies, met als doel de begrotingsautoriteit de beoordeling door de Commissie van de subsidiabiliteit van een EFG-aanvraag voor te leggen samen met het voorstel voor de beschikbaarstelling van middelen uit het fonds; hoopt dat verdere verbeteringen aan de procedure zullen worden aangebracht in het kader van de komende herziening van het fonds; brengt in herinnering dat de instellingen zich ertoe verbonden hebben een probleemloze en snelle procedure te garanderen voor de goedkeuring van de besluiten betreffende de beschikbaarstelling van middelen uit het EFG, met als doel tijdelijk en eenmalig individuele steun te verlenen aan werknemers die als gevolg van de globalisering en de financiële en economische crisis werkloos geworden zijn. Het Parlement wijst op de rol die het EFG kan vervullen om ontslagen werknemers te helpen bij hun terugkeer op de arbeidsmarkt; vraagt echter een evaluatie van de integratie van deze werknemers op de arbeidsmarkt op lange termijn als rechtstreeks gevolg van de door het EFG gefinancierde maatregelen.</p>
    </intervention>
    <intervention id="4-276-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Op 14 april 2011 nam de Commissie een nieuw voorstel voor een besluit aan betreffende de beschikbaarstelling van middelen uit het EFG aan België om de terugkeer naar de arbeidsmarkt te steunen van werknemers die als gevolg van de wereldwijde financiële en economische crisis werkloos zijn geworden. Het advies betreft 2 834 gedwongen ontslagen (waarbij voor alle betrokkenen om steun wordt gevraagd) in de primaire onderneming General Motors Belgium en vier van haar leveranciers die actief zijn in de automobielsector. Volgens de beoordeling van de Commissie voldoet de aanvraag aan de in de EFG-verordening vastgelegde subsidiabiliteitscriteria. Er wordt bijgevolg aanbevolen dat de begrotingsautoriteit de aanvraag goedkeurt. Het Parlement heeft vandaag een positief advies uitgebracht.</p>
    </intervention>
    <intervention id="4-277-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">De voormalige werknemers en de vier toeleveranciers van Opel Antwerpen zijn nog steeds terecht boos om de wijze waarop met hen door GM werd omgegaan. Opel Antwerpen was een modern en performant auto-assemblagebedrijf. Niettemin heeft GM zeer arrogant besloten 2834 arbeidsplaatsen te schrappen. Antwerpen kreeg geen kansen ondanks de vele pogingen tot het zoeken van een overnemer. België vroeg terecht om steun uit het Europees Fonds voor aanpassing aan de globalisering (EFG) dat werd opgericht om extra steun te geven aan werknemers die de gevolgen van grote structurele veranderingen in de wereldhandelspatronen ondervinden. Na gunstig advies van de Commissie besliste het EP vandaag zeer terecht een totaalbedrag van 9 593 931 euro uit het EFG ter beschikking te stellen om de gevolgen van deze gedwongen ontslagen op te vangen. Ik ben blij dat het EP vandaag expliciet zegt dat er een gebrek aan bereidheid was van het OPEL-management om zich aan te passen aan de uitdagingen van het moment. Het EP uit ook terecht kritiek op de manier waarop de Opelcrisis door de betrokken lidstaten is aangepakt. Er was een gebrek aan coördinatie van langetermijnmaatregelen ter ondersteuning van deze sector in de verschillende nationale herstelplannen. Dit alles smaakt bijzonder bitter.</p>
    </intervention>
    <intervention id="4-277-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Met Verordening (EG) nr. 1927/2006 van het Europees Parlement en de Raad van 20 december 2006 werd het Europees fonds voor aanpassing aan de globalisering opgericht (EGF) om extra steun te verlenen aan werknemers die worden ontslagen als gevolg van door de globalisering veroorzaakte grote structurele veranderingen in de wereldhandelspatronen. Het EGF beschikt over een maximumbedrag van 500 miljoen euro voor 2011, en de Commissie stelt daarom voor om een bedrag van 9 593 931 euro beschikbaar te stellen voor België om de gedwongen ontslagen bij de onderneming General Motors Belgium en vier van haar leveranciers en fabrikanten die actief zijn in Antwerpen aan te pakken. Het is de bedoeling dat het EGF maatregelen financiert om ontslagen werknemers te helpen bij hun terugkeer op de arbeidsmarkt, zodat zij nieuwe vaardigheden kunnen verwerven en die vaardigheden kunnen bijschaven zodat zij beter aangepast zijn aan de nieuwe situatie op de arbeidsmarkt waaraan de 2 843 werknemers zich zullen moeten aanpassen. Ik ben van mening dat de Europese instellingen zich de nodige inspanningen moeten getroosten om de beschikbaarstelling van middelen uit het EFG te bespoedigen en dat de lidstaat moet garanderen dat de werknemers die als gevolg van de globalisering ontslagen werden, kunnen terugkeren naar het beroepsleven. Voorts wil ik erop wijzen dat het EGF de wettelijke en financiële verantwoordelijkheden van General Motors niet mag overnemen, maar dat het gezien moet worden als een aanvullende steun die door de Europese Unie wordt toegekend om de sociale moeilijkheden waaraan de werknemers het hoofd zullen moeten bieden, te beperken.</p>
    </intervention>
    <intervention id="4-277-750" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb voor het verslag over het voorstel voor een besluit van het Europees Parlement en de Raad betreffende de beschikbaarstelling van middelen uit het Europees fonds voor aanpassing aan de globalisering (EFG) met betrekking tot General Motors Belgium gestemd. Het gaat om een onderneming die in de regio Antwerpen is gevestigd en machines en apparaten produceert.</p>
      <p sl="ro">In december 2010 heeft België een aanvraag voor de beschikbaarstelling van middelen uit het EFG ingediend in verband met 2 834 gedwongen ontslagen in de onderneming General Motors Belgium en vier van haar leveranciers. Tijdens de periode van 14 juni tot 14 oktober 2010 zijn 1 336 gedwongen ontslagen gevallen en voor en na deze referentieperiode zijn nog eens 1 498 werknemers ontslagen.</p>
      <p sl="ro">De economische en financiële crisis heeft geleid tot een serieuze daling in de vraag naar personen- en bedrijfsvoertuigen in Europa en bijgevolg ook tot een aanzienlijke achteruitgang van de productie van motorvoertuigen. In België is de assemblage van motorvoertuigen in 2009 met 23,8 procent gedaald en de productie van personenvoertuigen met 34,8 procent in vergelijking met 2008.</p>
      <p sl="ro">Ik benadruk hier de rol van het EFG als mechanisme om ontslagen werknemers te helpen bij hun terugkeer op de arbeidsmarkt. Ik verzoek echter om een evaluatie van de integratie van deze werknemers op de arbeidsmarkt op lange termijn als rechtstreeks gevolg van de door het EFG gefinancierde maatregelen. Het EGF moet door alle lidstaten op rechtvaardige wijze worden gebruikt.</p>
    </intervention>
    <intervention id="4-278-000" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Een zeer grote meerderheid van het Europees Parlement heeft het verslag van mevrouw Matera aangenomen, waarin wordt verzocht om de beschikbaarstelling van middelen uit het Europees fonds voor aanpassing aan de globalisering voor een bedrag van 9,5 miljoen euro voor de sluiting van de fabriek van General Motors (GM) - Opel te Antwerpen in België. Ik heb tegen dit verslag gestemd, want hiermee wordt het ontslag gefinancierd van de 2 834 werknemers van een onderneming die in de zomer van 2010 een lening van vijf miljard dollar heeft gekregen van de Amerikaanse overheid. Bovendien heeft de verkoop van veel merken de onderneming in staat gesteld om de financiële situatie te verbeteren vanaf de herfst van 2010 en in november 2010 weer tot de beurs toegelaten te worden. Als Europese, nationale en regionale overheden aanvaarden dat er publieke middelen ter beschikking worden gesteld om de sluiting van een fabriek te verzachten, die tot niets anders leidt dan beursontslagen, doen zij afstand van hun bevoegdheden. Dit besluit is des te onaanvaardbaarder, omdat het komt op een moment dat de Europese Unie en haar lidstaten bezuinigingsmaatregelen en budgetverlagingen aannemen die de economisch recessie, de afbraak van de overheidsdiensten, de werkloosheid, de baanonzekerheid, de salarisverlagingen en de sociale ongelijkheden zullen aanwakkeren.</p>
    </intervention>
    <intervention id="4-279-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd aangezien met de voorgestelde nieuwe versie van artikel 51 drie dingen beoogd worden: Ten eerste, een betere leesbaarheid en gebruiksvriendelijkheid van het artikel, ten tweede de herdefinitie van de voorwaarden voor de toepassing van het artikel en ten derde de definitie van de normatieve substantie.</p>
    </intervention>
    <intervention id="4-280-000" speaker_id="28422" name="Alfredo ANTONIOZZI" is_mep="True" mode="written" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Het verslag van de heer Casini betreft de problemen omtrent de interpretatie en toepassing van artikel 51 van het Reglement van het Europees Parlement, en draagt bij aan een oplossing daarvan. Ik schaar mij volledig achter het standpunt van de heer Casini dat een interpretatie van het Reglement of richtsnoeren ter vergemakkelijking van de tenuitvoerlegging ervan niet voldoen. De voorwaarden voor de toepassing van de procedure met gezamenlijke commissievergaderingen en gezamenlijke stemming – ik doel met name op de criteria van 'bevoegdheid' en 'bijzonder belang' bij een bepaald vraagstuk – zijn duidelijk en volstaan om een einde te maken aan de rechtsonzekerheid. Ik complimenteer de rapporteur met het geleverde werk, en hoop dat het Parlement door dit verslag beter zijn werk kan doen door vaker gebruik te maken van deze procedure.</p>
    </intervention>
    <intervention id="4-281-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="nl">Ik heb voor dit verslag gestemd omdat het amendement dat voorgesteld wordt voor artikel 51 niet alleen een innovatieve manier van samenwerking tussen de verschillende commissies met zich meebrengt maar het artikel ook makkelijker te begrijpen en toepasbaar maakt. Het amendement verheldert de voorwaarden waaraan voldaan moet worden voor de toepassing van het artikel en bepaalt de normatieve inhoud ervan.</p>
    </intervention>
    <intervention id="4-282-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Dit verslag betreft de wijziging van artikel 51, nadat de Conferentie van voorzitters had gewezen op de beperkingen van het Reglement van het Europees Parlement met betrekking tot gezamenlijke commissievergaderingen. In het verslag wordt een wijziging van het Reglement voorgesteld, aan de hand waarvan, onder meer door de Conferentie van voorzitters, op basis van strengere criteria nauwkeuriger wordt bepaald of is voldaan aan de voorwaarden voor de toepassing van artikel 51. Door gezamenlijke commissievergaderingen alleen mogelijk te maken als er sprake is van bijzonder belangrijke vraagstukken, wordt voorkomen dat er buitensporig veel gebruik wordt gemaakt van deze buitengewone procedure. Ik stem voor het verslag van de heer Casini.</p>
    </intervention>
    <intervention id="4-282-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd aangezien er aanzienlijke verbeteringen werden aangebracht aan de samenwerking tussen commissies, als onderdeel van de noodzakelijke parlementaire hervorming. Dit voorstel neemt de onderliggende twijfels weg wanneer een wetgevingsdossier van bijzonder belang niet duidelijk onder de bevoegdheid van een commissie valt en volgt tegelijkertijd de beginselen van gelijkheid en samenwerking.</p>
    </intervention>
    <intervention id="4-282-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Op 6 mei 2009 is het Parlement overgegaan tot herziening van zijn Reglement en heeft het met artikel 51 een nieuwe "procedure met gezamenlijke commissievergaderingen" ingesteld voor gevallen waarin een kwestie niet duidelijk onder de bevoegdheid van een commissie valt. Ondanks het feit dat dit nieuwe artikel volledig geïntegreerd is, werd de Commissie constitutionele zaken opgedragen om de inhoud van het artikel te verduidelijken en te consolideren om het begrip ervan te vergroten, in het bijzonder in het kader van de gewone wetgevingsprocedure. Het spreekt voor zich dat er zich bij de afbakening van de bevoegdheden van de commissies overlappingen kunnen voordoen en dat het op bepaalde gebieden moeilijk te bepalen is welke commissie bevoegd is, dus ik denk dat deze verduidelijking een goede zaak is en dat de nieuwe formulering van het voorstel ervoor zal zorgen dat artikel 51 van het Reglement consequenter wordt toegepast.</p>
    </intervention>
    <intervention id="4-282-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit ontwerpverslag gaat over een aantal wijzigingen die aangebracht moeten worden in artikel 51 van het Reglement over de werking van het Europees Parlement (EP) naar aanleiding van de oprichting van een werkgroep die de werking van het Parlement opnieuw moest bezien en naar aanleiding van een besluit van de Conferentie van voorzitters. Op 6 mei 2009 is het Parlement overgegaan tot herziening van zijn Reglement en heeft met artikel 51 een nieuwe "procedure met gezamenlijke commissievergaderingen" ingesteld, die erop gericht is om de procedures voor het goedkeuren van dossiers die niet duidelijk onder de bevoegdheid van een commissie vallen, te vergemakkelijken, opdat er één enkel verslag met een evenwichtiger karakter aan de plenaire vergadering voorgelegd wordt. De Conferentie van commissievoorzitters heeft een ontwerp van richtsnoeren voor samenwerking tussen commissies overeenkomstig artikel 51 van het Reglement behandeld, waarna de voorzitter van de Conferentie van commissievoorzitters de Commissie constitutionele zaken verzocht heeft om de kwestie te bekijken. Dit voorstel verduidelijkt de aspecten waar het betrekking op heeft en verleent de plenaire zitting de bevoegdheid om het goed te keuren, in overeenstemming met het geldende Reglement. Ik ben het daarom eens met de aanbeveling van de rapporteur dat de gezamenlijke commissies voor deze procedure de "ten principale bevoegde commissie" worden in de zin van het Reglement.</p>
    </intervention>
    <intervention id="4-283-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">De Conferentie van voorzitters heeft in de vorige zittingsperiode een werkgroep voor parlementaire hervorming opgericht die de werking van het Parlement opnieuw moest bezien en voorstellen moest doen voor verbeteringen. In het kader van het hoofdstuk dat gewijd is aan de samenwerking tussen commissies, heeft de werkgroep voorgesteld om niet alleen de positie van de medeverantwoordelijke commissie te versterken binnen de procedure met medeverantwoordelijke commissies, maar ook om een nieuwe vorm van samenwerking tussen commissies tot stand te brengen, die is ingesteld bij het nieuwe artikel 51. De reden die aan het voorstel ten grondslag lag was dat, in bijzondere gevallen, "wanneer een wetgevingsdossier van bijzonder belang niet duidelijk onder de bevoegdheid van een commissie valt, ook in gelijke mate over meerdere commissies kan worden verdeeld [ …], het bevoegdheidsconflict dient te worden opgelost volgens de beginselen van gelijkheid en samenwerking . De betrokken commissies vergaderen gezamenlijk ten einde van tevoren argumenten uit te kunnen wisselen (…) waardoor zij een duidelijker beeld krijgen van de meerderheden en minderheden binnen de respectieve commissies. De leden van de betrokken commissies stemmen vervolgens gezamenlijk over de op het wetgevingsvoorstel ingediende amendementen. Vervolgens wordt één enkel verslag met een evenwichtiger karakter aan de plenaire vergadering voorgelegd." Ik denk dat om de toepassing van de procedure te vergemakkelijken meer nodig is dat alleen een interpretatie van het Reglement of richtsnoeren. Het gaat om een ingewikkelde procedurele kwestie, waarover moet worden besloten met meerderheid van stemmen in de plenaire vergadering. We moeten zorgen voor begrijpelijkere bepalingen, zodat ze meer kans maken te worden toegepast.</p>
    </intervention>
    <intervention id="4-283-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">De redenering achter het voorstel was dat in bepaalde specifieke gevallen waarin een wetgevingsdocument niet duidelijk onder de bevoegdheid van één commissie valt, maar vrijwel gelijkwaardig onder twee of meer commissies is verdeeld en tevens van groot belang is, de oplossing voor een bevoegdheidsconflict gebaseerd moet zijn op de beginselen van gelijkwaardigheid en samenwerking. De betrokken commissies moeten samen vergaderen, zodat argumenten van te voren kunnen worden uitgewisseld en meerderheids- en minderheidsstandpunten duidelijker naar voren kunnen komen. De leden van de betrokken commissies moeten vervolgens samen stemmen over de amendementen op het wetgevingsvoorstel. Het resultaat is dan de voorlegging van één enkel evenwichtig verslag aan de plenaire vergadering. Daarom heb ik dit voorstel gesteund.</p>
    </intervention>
    <intervention id="4-284-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Wij steunen deze wijziging van het Reglement van het Parlement, die inhoudt dat de Conferentie van voorzitters, indien zij een vraagstuk bijzonder belangrijk acht, kan besluiten dat de procedure met gezamenlijke commissievergaderingen en gezamenlijke stemming van toepassing is. Daarvan kan alleen sprake zijn als het vraagstuk onlosmakelijk verbonden is met de bevoegdheid van meerdere commissies en van bijzonder belang is. Met deze wijziging moet het uitzonderlijke karakter van de procedure met gezamenlijke commissies worden onderstreept; dit uitzonderlijke karakter is gerechtvaardigd onder meer in het licht van de administratieve en technische belasting die deze procedure met zich meebrengt. Wij zijn van mening dat het hiermee makkelijker wordt om in een vroeg stadium argumenten uit te wisselen tussen de betrokken commissies en in gevallen van bijzonder belang "het terrein voor te bereiden" voor de plenaire vergadering.</p>
    </intervention>
    <intervention id="4-284-125" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Elk artikel van het Reglement van het Europees Parlement dient drie doelstellingen te beogen: betere leesbaarheid en dus gebruiksvriendelijkheid van het artikel; herdefinitie van de voorwaarden voor de toepassing van het artikel; definitie van de normatieve substantie. Ik ben het volkomen eens met de rapporteur.</p>
    </intervention>
    <intervention id="4-284-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor het verslag van de heer Casini tot wijziging van artikel 51 van het Reglement van het Europees Parlement, omdat deze wijziging het resultaat is van het samenvoegen van de bepalingen aan de hand waarvan artikel 51 kan worden toegepast. Met de nieuwe tekst wordt het artikel vereenvoudigd door verwijzingen naar andere artikelen te schrappen en door de standaardprocedure op basis waarvan twee commissies gezamenlijk bijeen kunnen om te spreken over belangrijke onderwerpen die een gedeeld belang vertegenwoordigen, te vereenvoudigen. Het doel van de wijziging bestaat erin om voor de betrokken commissies de mogelijkheid te scheppen argumenten uit te wisselen en "het terrein voor te bereiden" voor een debat. Aldus worden de gezamenlijke commissies voor deze procedure de "ten principale bevoegde commissie" in de zin van het Reglement.</p>
    </intervention>
    <intervention id="4-284-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De Conferentie van voorzitters heeft in de vorige zittingsperiode een werkgroep voor parlementaire hervorming opgericht die de werking van het Parlement opnieuw moest bezien en voorstellen moest doen voor verbeteringen. In dat kader heeft de werkgroep voorgesteld om een nieuwe vorm van samenwerking tussen commissies tot stand te brengen, die is ingesteld bij het nieuwe artikel 51. Er rezen twijfels over de tenuitvoerlegging van deze nieuwe vorm van samenwerking tussen commissies, die werden voorgelegd aan de Commissie constitutionele zaken. De Commissie constitutionele zaken is van mening dat in het onderhavige geval een interpretatie van het Reglement of richtsnoeren ter vergemakkelijking van de tenuitvoerlegging ervan niet voldoen. Het gaat om een belangrijke procedurekwestie waarover ter plenaire vergadering met een voor de wijziging van het Reglement vereiste meerderheid, te weten de meerderheid van de leden van het Parlement, moet worden beslist. Ik ga akkoord met de voorgestelde nieuwe versie van artikel 51, die het artikel beter leesbaar en gebruiksvriendelijker maakt, en daarom heb ik voor de wijziging van het artikel gestemd.</p>
    </intervention>
    <intervention id="4-285-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Het doel is om voor de betrokken commissies de mogelijkheid te scheppen in een vroeg stadium argumenten uit te wisselen en in gevallen van bijzonder belang "het terrein voor te bereiden" voor de plenaire vergadering. De wijziging van artikel 51 blijkt essentieel voor een betere leesbaarheid en gebruiksvriendelijkheid van het artikel, de herdefinitie van de voorwaarden voor de toepassing van het artikel en de definitie van de normatieve substantie. Om deze doelen te bereiken, moeten beide voorwaarden zodanig worden geformuleerd dat zij duidelijk en onmiddellijk te begrijpen zijn. Het is noodzakelijk dat het vraagstuk onlosmakelijk verbonden is met de bevoegdheid van meerdere commissies en het is ten slotte noodzakelijk vast te stellen wat de praktische gevolgen zijn van de toepassing van het artikel voor het verloop van de wetgevingsprocedures. Aldus worden de gezamenlijke commissies voor deze procedure de "ten principale bevoegde commissie" in de zin van het Reglement. Opdat artikel 51 van het Reglement van het Europees Parlement betreffende de procedure met gezamenlijke commissievergaderingen wordt gewijzigd, heb ik vóór het betreffende ontwerpbesluit gestemd.</p>
    </intervention>
    <intervention id="4-286-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. De Conferentie van voorzitters heeft in de vorige zittingsperiode een werkgroep voor parlementaire hervorming opgericht die de werking van het Parlement opnieuw moest bezien en voorstellen moest doen voor verbeteringen. In het kader van het hoofdstuk dat gewijd is aan de samenwerking tussen commissies, heeft de werkgroep voorgesteld om niet alleen de positie van de medeverantwoordelijke commissie te versterken binnen de procedure met medeverantwoordelijke commissies – ex artikel 47, thans artikel 50 van het Reglement –, maar ook om een nieuwe vorm van samenwerking tussen commissies tot stand te brengen –, die is ingesteld bij het nieuwe artikel 51. De reden die aan het voorstel ten grondslag lag was dat, in bijzondere gevallen, "wanneer een wetgevingsdossier van bijzonder belang niet duidelijk onder de bevoegdheid van een commissie valt, maar daarentegen ook in gelijke mate over meerdere commissies kan worden verdeeld [ …], het bevoegdheidsconflict dient te worden opgelost volgens de beginselen van gelijkheid en samenwerking. De betrokken commissies vergaderen gezamenlijk teneinde van tevoren argumenten uit te kunnen wisselen (…) waardoor zij een duidelijker beeld krijgen van de meerderheden en minderheden binnen de respectieve commissies. De leden van de betrokken commissies stemmen vervolgens gezamenlijk over de op het wetgevingsvoorstel ingediende amendementen. Vervolgens wordt één enkel verslag met een evenwichtiger karakter aan de plenaire vergadering voorgelegd".</p>
    </intervention>
    <intervention id="4-287-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Uit het verslag blijkt steun voor het ontwerpbesluit tot wijziging van artikel 51 van het Reglement van het Europees Parlement betreffende de procedure met gezamenlijke commissievergaderingen. Een interpretatie alleen volstaat op geen enkele wijze om geschillen over de tekst op te lossen, aangezien het gaat om een belangrijke procedurekwestie.</p>
      <p sl="it">Door de nieuwe formulering worden de voorwaarden voor een procedure met gezamenlijke commissievergaderingen duidelijk en onmiddellijk te begrijpen, en hoeft er niet meer naar andere artikelen te worden verwezen. Tevens is de herdefinitie van deze voorwaarden gerechtvaardigd in het licht van de administratieve en technische belasting die deze procedure met zich meebrengt. Het algemeen erkende doel van gezamenlijke commissievergaderingen, dat bestaat uit de mogelijkheid om in een vroeg stadium argumenten en meningen uit te wisselen en in gevallen van bijzonder belang "het terrein voor te bereiden" voor de plenaire vergadering, is ten slotte alleen haalbaar als de commissies gezamenlijk ten principale bevoegd blijven in alle stadia van het wetgevingsproces, tot de vaststelling van het besluit.</p>
    </intervention>
    <intervention id="4-288-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">De voorgestelde versie van artikel 51 van het Reglement is een poging om de toekomstige samenwerking van meerdere Parlementaire commissies in een juridisch kader te gieten. Het voorstel is gebaseerd op het beginsel van gelijkheid en samenwerking. Ik heb voorgestemd.</p>
    </intervention>
    <intervention id="4-289-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd omdat ik voorstander ben van meer transparantie en van optreden wars van door het rechtsstelsel opgelegde belemmeringen.</p>
    </intervention>
    <intervention id="4-290-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Uit het verslag en uit het werk van de Commissie juridische zaken komt behoorlijk duidelijk naar voren dat er geen redenen zijn om aan te nemen dat de Roemeense autoriteiten een zaak aanhangig hebben gemaakt tegen de heer Severin met de bedoeling hem schade toe te brengen. Ondanks dat door de houding van het fictieve consultancybedrijf in twijfel kan worden getrokken of de media wel fatsoenlijk hebben gehandeld, blijft het een feit dat de betreffende zaak niet lijkt te vallen onder de specifieke gevallen waarin men zich wettelijk op immuniteit kan beroepen. Ik stem vóór de opheffing van immuniteit.</p>
    </intervention>
    <intervention id="4-290-500" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Het Europees Parlement heeft ingestemd met de opheffing van de parlementaire immuniteit van de Roemeense afgevaardigde in het Europees Parlement Adrian Severin en dat is terecht. Na beschuldigingen van corruptie aan zijn adres volgend op de verschijning van artikelen in de Sunday Times in maart jongstleden immers (denk aan het corruptieschandaal dat het Parlement aan het wankelen bracht), heeft de Roemeense Nationale Directie tegen corruptie een procedure ingeleid tegen de heer Severin op basis van aanwijzingen dat hij een bedrag van 100 000 euro zou hebben aangenomen van vertegenwoordigers van een zogenoemd consultancybedrijf, opgericht door de Sunday Times , in ruil voor zijn ondersteuning van een ontwerpamendement op de richtlijn inzake depositogarantiestelsels. Wordt vervolgd …</p>
    </intervention>
    <intervention id="4-290-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag gaat over het verzoek om opheffing van de immuniteit van het Roemeense Europarlementslid Adrian Severin naar aanleiding van een procedure die door de Roemeense Nationale Directie tegen corruptie tegen hem werd ingeleid op 21 maart 2011, op basis van aanwijzingen dat hij een bedrag van 100 000 euro zou hebben aangenomen van vertegenwoordigers van het consultancybedrijf Taylor Jones Public Affairs in ruil voor zijn ondersteuning in het Europees Parlement van een amendement op Richtlijn 94/19/EG over de termijn voor terugbetaling aan deposanten in geval van faillissement van een bank. Deze vennootschap bood hem bovendien een bezoldigde functie als lid van zijn internationale adviesraad aan. Achteraf bleek dat het om een fictieve vennootschap ging die door de Engelse krant de Sunday Times is opgericht, die verwijtbaar gehandeld heeft. Ondanks het feit dat Severin stelt dat hij betrekkingen heeft onderhouden met een fictieve vennootschap en is misleid en dat hem geen geld overhandigd werd en de wetgeving niet gewijzigd is, wordt dit soort handelen in de Roemeense wetgeving streng bestraft. Daarom, en in het licht van de aanbeveling van de Commissie juridische zaken om de parlementaire immuniteit van Adrian Severin op te heffen, heb ik voor dit verslag gestemd.</p>
    </intervention>
    <intervention id="4-291-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Adrian Severin, de voormalige premier van Roemenië, is geroyeerd uit de sociaaldemocratische partij in zijn land, nadat een corruptieschandaal in het Europees Parlement aan het licht kwam waar hij bij betrokken was. Tevens is hij uit de Fractie van de Progressieve Alliantie van Socialisten en Democraten in het Europees Parlement gezet, maar zijn mandaat als Parlementslid duurt voort. Samen met twee collega’s wordt hij beschuldigd van corruptie, omdat hij overeen zou zijn gekomen in ruil voor geld voor een wetswijziging te stemmen. Zelf beweert hij echter dat alle beschuldigingen geconstrueerd zijn. Persoonlijk ben ik van mening dat het gedrag van mijn collega afkeurenswaardig is en dat elke vorm van corruptie, of zelfs maar de zweem ervan, absoluut onaanvaardbaar is. We moeten dergelijke situaties met de beschikbare rechtsmiddelen bestrijden en ik ben ervan overtuigd dat iedereen die een dergelijke overtreding begaat verantwoording zou moeten dragen voor zijn handelen. Ook vind ik dat het in dat soort gevallen correct zou zijn om af te treden als Parlementslid.</p>
    </intervention>
    <intervention id="4-291-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Na onderzoek van de argumenten voor en tegen de opheffing van de immuniteit van het lid, beveelt de Commissie juridische zaken het Europees Parlement overeenkomstig artikel 6, lid 2, van het Reglement aan, de parlementaire immuniteit van Adrian Severin op te heffen. Ik ben het eens met deze optie die de Commissie juridische zaken aanbeveelt. Maar uit principe ben ik tegen de procedure tot opheffing van de immuniteit.</p>
    </intervention>
    <intervention id="4-291-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Het Parlement werd om de opheffing van de immuniteit van Adrian Severin verzocht in verband met vermeende omkoping zoals bedoeld in het Hongaarse strafwetboek. Er zijn geen aanwijzingen van fumus persecutionis door de Roemeense gerechtelijke autoriteiten, d.w.z. een voldoende ernstig en precies vermoeden dat de zaak aanhangig is gemaakt met de bedoeling het lid politieke schade toe te brengen. De Commissie juridische zaken beveelt, na onderzoek van de argumenten voor en tegen de opheffing van de immuniteit van het lid, het Europees Parlement aan de parlementaire immuniteit van Adrian Severin op te heffen, overwegende dat de parlementsleden tot er een definitief vonnis geveld is, niet aangehouden of vastgehouden kunnen worden of aan maatregelen onderworpen kunnen worden die hen verhinderen de taken die hun respectieve mandaat inhoudt, uit te voeren. Om die redenen heb ik voor dit verslag gestemd.</p>
    </intervention>
    <intervention id="4-292-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. Tijdens de vergadering van 6 april 2011 heeft de Voorzitter overeenkomstig artikel 6, lid 2, van het Reglement van het Europees Parlement medegedeeld dat hij op 5 april 2011 een brief had ontvangen van de Direcţia Naţională Anticorupţie (Nationale Directie tegen corruptie) (parket bij de Înaltă Curte de Casaţie şi Justiţie, de Roemeense cassatierechter) houdende een verzoek om opheffing van de parlementaire immuniteit van Adrian Severin. Overeenkomstig artikel 6, lid 2, heeft de Voorzitter het verzoek naar de Commissie juridische zaken verwezen. Gelet op de bovenstaande overwegingen, na onderzoek van de argumenten voor en tegen de opheffing van de immuniteit van het lid, beveelt de Commissie juridische zaken het Europees Parlement overeenkomstig artikel 6, lid 2, van het Reglement aan, de parlementaire immuniteit van Adrian Severin op te heffen.</p>
    </intervention>
    <intervention id="4-293-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd, aangezien de huidige partnerschapsovereenkomst tussen de Europese Gemeenschap en de Republiek der Seychellen van kracht is sinds 2006 en het protocol voor deze overeenkomst op 17 januari 2011 afgelopen is.</p>
      <p sl="pt">Er zal voorlopig een nieuw protocol van toepassing zijn voor de periode van 2011-2014, wat volgens mij op dit moment volstaat. Het protocol voorziet in een communautaire bijdrage van 16,8 miljoen euro gedurende drie jaar voor de Seychellen, waarvan 2,22 miljoen euro per jaar voor de steun aan het sectorale visserijbeleid van de Seychellen. Dat zijn gepaste bijdragen.</p>
      <p sl="pt">Voorts ben ik verheugd over het feit dat er in het nieuwe protocol een schorsingsclausule werd toegevoegd die voorziet in de mogelijkheid de overeenkomst op te schorten als wordt vastgesteld dat de mensenrechten worden geschonden.</p>
    </intervention>
    <intervention id="4-294-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="nl">Ik heb voor deze overeenkomst gestemd omdat deze dienst zal doen om methodes van duurzame visserij over de hele wereld te verbreiden. De overeenkomst garandeert de uitgebreide controle van de omvang van de visvangst en van de vangsttechniek, evenals van de conditie van de vis die uit de zee wordt gehaald en van de traceerbaarheid met het oog op de voedselveiligheid en uit commerciële overwegingen. De Seychellen zullen bovendien 16,8 miljoen euro ontvangen, waardoor de visserijindustrie van deze eilandengroep gestimuleerd en gemoderniseerd zal worden en de lokale ontwikkeling zal worden bevorderd. Dit akkoord zal het eindelijk mogelijk maken voor de 60 Europese tonijnvissers die in dit gebied actief zijn – 48 vaartuigen voor de zegenvisserij en 12 beugvissers – om jaarlijks 56 000 ton tonijn te vangen. Dankzij dit akkoord zou er nu ook een einde moeten komen aan de demagogische betogen die in dit Huis te horen zijn over de visserij door Europese vaartuigen in derde landen. Onze schepen in de Seychellen voeren een gereguleerde activiteit uit die sterk gecontroleerd wordt en waarbij het milieu volledig gerespecteerd wordt. Er is geen sprake van uitputting van natuurlijke bronnen en de lokale ontwikkeling wordt erdoor gesteund. Door dit soort overeenkomsten worden deze principes juist gegarandeerd. Ten slotte heeft de dreiging van piraterij geleid tot een reductie van 25 procent van de visvangst op deze visgronden gedurende het afgelopen jaar en de noodzakelijke maatregelen moeten nog steeds versterkt worden om ervoor te zorgen dat de visserijvaartuigen in goede omstandigheden kunnen vissen.</p>
    </intervention>
    <intervention id="4-295-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Het verslag van de heer Cadec heeft betrekking op de sluiting van het protocol tot vaststelling van de vangstmogelijkheden en de financiële tegenprestatie waarin is voorzien bij de Partnerschapsovereenkomst inzake visserij tussen de Europese Gemeenschap en de Republiek der Seychellen. Ik steun dit verslag omdat uit de beoordeling achteraf van deze overeenkomst blijkt dat de overeenkomst het mogelijk maakt de aanwezigheid van vloten van de EU in de regio te bevestigen, en het tegelijkertijd mogelijk maakt daar werkgelegenheid te scheppen. Een van de redenen waarom ik deze overeenkomst wil steunen is omdat hiermee een belangrijke bijdrage wordt geleverd aan de stabilisering van de Europese markt van tonijnconserven.</p>
    </intervention>
    <intervention id="4-296-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ik heb vóór deze aanbeveling gestemd. De voorgaande Partnerschapsovereenkomst inzake visserij tussen de Europese Unie en de Republiek der Seychellen liep in januari 2011 af en is door de Commissie met drie jaar verlengd. Deze overeenkomst heeft beide partijen wederzijds voordeel opgeleverd voor wat betreft hun belangen in de visserijsector. Door de overeenkomst is het mogelijk geweest 230 inwoners van de Seychellen aan een baan aan boord van een schip te helpen, en op de Seychellen 2 900 banen en in Europa in bedrijfstakken die verband houden met de sector 760 afgeleide banen te scheppen. De verlenging van de betreffende overeenkomst, waarmee de Europese markt van tonijnconserven gestabiliseerd kan worden, blijkt zinvol, aangezien hierdoor wordt gegarandeerd dat er ter plekke zestig schepen van de Europese tonijnvloot aanwezig mogen zijn en er tegelijkertijd werkgelegenheid kan worden geschapen. Maar dat niet alleen: de overeenkomst is ook doelmatig gebleken doordat het dankzij deze overeenkomst voor de Seychellen mogelijk werd te beschikken over de middelen om een verantwoordelijke visserij tot stand te brengen, door hun vermogen om de bestanden te beheren en toezicht te houden op de visserij uit te breiden. Ik vind het dus een goede zaak om verder te gaan op de ingeslagen weg van partnerschapsovereenkomsten in deze sector, die van levensbelang is voor de Europese economie.</p>
    </intervention>
    <intervention id="4-296-500" speaker_id="96849" name="Alain CADEC" is_mep="True" mode="written" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Ik heb ingestemd met dit verslag, want de bereikte partnerschapsovereenkomst inzake visserij tussen de Europese Gemeenschap en de Republiek der Seychellen voor een periode van drie jaar is gunstig voor beide partijen. Het protocol draagt bij aan de stabilisering van de Europese conservenmarkt en het maakt ook de ontwikkeling van een duurzaam visserijbeleid op de Seychellen mogelijk. Deze overeenkomst vertegenwoordigt 2 900 directe en indirecte banen op de Seychellen en 760 afgeleide banen in Europa.</p>
    </intervention>
    <intervention id="4-296-625" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik ben erg tevreden met de hernieuwing van het protocol bij de partnerschapsovereenkomst inzake visserij tussen de Europese Gemeenschap en de Republiek der Seychellen omdat het zowel de visserijbelangen van de EU als die van de Seychellen dient. Door deze overeenkomst is het mogelijk geweest 230 inwoners van de Seychellen aan een baan aan boord van een schip te helpen, op de Seychellen 2 900 banen en in Europa in bedrijfstakken die verband houden met de sector 760 afgeleide banen te scheppen. Deze overeenkomst biedt de Seychellen voorts de mogelijkheid om middelen te ontwikkelen om een duurzame visserij tot stand te brengen. Het nieuwe protocol zal de samenwerking tussen beide partijen uitbreiden en een partnerschapskader bevorderen dat de ontwikkeling van een duurzaam visserijbeleid mogelijk maakt.</p>
    </intervention>
    <intervention id="4-296-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag over de vangstmogelijkheden en de financiële tegenprestatie waarin is voorzien bij de partnerschapsovereenkomst inzake visserij tussen de Europese Gemeenschap en de Republiek der Seychellen gestemd, omdat die voorziet in de voorlopige toepassing van een nieuw protocol opdat de activiteiten van de Europese schepen niet opgeschort zullen worden. Ik ben van mening dat het een goede zaak is dat er aan het protocol een schorsingsclausule is toegevoegd die voorziet in de mogelijkheid de overeenkomst op te schorten indien vastgesteld wordt dat de mensenrechten worden geschonden.</p>
    </intervention>
    <intervention id="4-296-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De duurzaamheid van de visbestanden is een van de belangrijkste zorgen van de Unie bij het afsluiten of wijzigen van partnerschapsovereenkomsten voor de visserijsector, net zoals de impact die deze activiteit zal hebben op de lokale ontwikkeling. Zonder een duurzame exploitatie van deze visbestanden stevenen we met rasse schreden op de uitsterving van vissoorten en een toename van de maritieme verontreiniging af. Het nieuwe protocol voorziet in bijkomende vangstmogelijkheden voor de Europese vloten en heeft geleid tot het scheppen van nieuwe banen, zowel op de Seychellen als in Europa. Ik hoop dat de gevallen van piraterij in de regio geen negatieve invloed zullen uitoefenen op deze activiteit.</p>
    </intervention>
    <intervention id="4-296-937" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">In het verslag van Alain Cadec wordt een voorstel gedaan voor een aanbeveling over het ontwerpbesluit van de Raad betreffende de sluiting van het protocol tot vaststelling van de vangstmogelijkheden en de financiële tegenprestatie waarin is voorzien bij de Partnerschapsovereenkomst inzake visserij tussen de Europese Gemeenschap en de Republiek der Seychellen. De Europese Unie ondertekende in 1987 een bilaterale visserijovereenkomst met de Republiek der Seychellen. Sinds 2006 was er een protocol van kracht dat afliep op 17 januari 2011. De Europese Commissie was zich bewust van het belang van het vernieuwen van dit partnerschap en heeft, overeenkomstig het desbetreffende mandaat van de Raad, een nieuw partnerschapskader uitonderhandeld met de regering van de Seychellen voor de ontwikkeling van een beleid voor duurzame visserij. Overwegende dat visserij en toerisme de belangrijkste economische activiteiten zijn van de Seychellen, dat het gaat om een overeenkomst die zowel voor de EU als voor de Republiek der Seychellen voordelen met zich meebrengt doordat er nieuwe banen gecreëerd worden (3 000 op de Seychellen en 760 in Europa) en dat de controles op de vangsten gegarandeerd worden dankzij een meerjarig sectoraal programma dat voorziet in wetenschappelijke samenwerking en het bevorderen van een verantwoordelijke en duurzame visserij, heb ik voor deze ontwerpaanbeveling gestemd.</p>
    </intervention>
    <intervention id="4-297-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Dit protocol voor de visserij verzekert de vangstmogelijkheden in de exclusieve economische zone van de Seychellen voor verschillende vloten van de lidstaten, met inbegrip van vijf Portugese vaartuigen voor de visserij met de drijvende beug.</p>
      <p sl="pt">De hernieuwing van het protocol is erop gericht om de duurzaamheid van de vloten voor de verre visserij van de lidstaten te ondersteunen, een vlootsegment dat bijzonder zwaar is getroffen door de crisis in de visserijsector de afgelopen jaren. Die doelstelling en die bezorgdheid delen wij natuurlijk. Er bestaan echter ook hier enkele twijfels die voortvloeien uit andere partnerschapsovereenkomsten op het vlak van visserij en waarop wij toch willen wijzen. Het gaat om twijfels over de doeltreffendheid van de gekozen doelstellingen op het vlak van samenwerking met het oog op de duurzame ontwikkeling van de sector in het derde land in kwestie en over de duurzaamheid van en het toezicht op de visserijactiviteiten van dat land. Dat zijn belangrijke vraagstukken die in de toekomst opgehelderd moeten worden.</p>
      <p sl="pt">Wij hebben opgemerkt dat de vangstmogelijkheden voor de vaartuigen voor de tonijnvisserij met de zegen met de helft zijn ingeperkt en dat de kosten voor de vergunningen zijn toegenomen met 40 000 euro, ondanks het feit dat het aantal schepen van dit type die onder de overeenkomst vallen, is toegenomen.</p>
    </intervention>
    <intervention id="4-298-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit protocol schept vangstmogelijkheden in de EEZ van de Seychellen voor de vloten van een aantal lidstaten (waaronder Portugal, met vijf vaartuigen voor de visserij met de drijvende beug).</p>
      <p sl="pt">Wij zijn voorstander van een voortzetting van dit protocol, dat voor het overleven van de subsector verre-zeevisserij van doorslaggevend belang is. Deze visserij is namelijk bijzonder zwaar getroffen door de crisis die de visserijsector de afgelopen jaren heeft geplaagd. Intussen is het wel zo dat de geldigheidsduur van dit protocol slechts drie jaar bedraagt, wat betekent dat de vangstmogelijkheden met de helft worden teruggebracht. Tegen die achtergerond vinden wij de verhoogde kosten van een vergunning voor de vaartuigen voor zegenvisserij (40 000 euro) zorgwekkend, zeker als je bedenkt dat deze overeenkomst een groter aantal van deze vaartuigen toelaat.</p>
      <p sl="pt">Wij delen de bezorgdheid van de rapporteur met betrekking tot piraterij in de Indische Oceaan, die steeds meer veiligheidsrisico’s inhoudt voor de tonijnvissers. Daarom biedt dit protocol de mogelijkheid een pro rata temporis- betaling toe te passen om de reders te compenseren voor eventuele verliezen als ze zich vanwege bedreigingen van hun veiligheid uit de Indische Oceaan moeten terugtrekken.</p>
    </intervention>
    <intervention id="4-299-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">In 1987 hebben de Europese Unie en de Seychellen een bilaterale visserijovereenkomst gesloten. Sinds 2006 is een partnerschapsovereenkomst voor de visserijsector van kracht. De economie van de Seychellen is voornamelijk gebaseerd op toerisme en visserij. De visserijindustrie, die voornamelijk draait om conserven, genereert 15 procent van het BBP en biedt werk aan 17 procent van de plaatselijke beroepsbevolking. Overeenkomstig het desbetreffende mandaat van de Raad heeft de Commissie namens de Europese Unie met de Republiek der Seychellen onderhandeld met het oog op de verlenging van het protocol bij de Partnerschapsovereenkomst inzake visserij tussen de Europese Unie en de Republiek der Seychellen. Deze overeenkomst levert de EU en de Seychellen wederzijds voordeel op en heeft het mogelijk gemaakt 2 900 banen te scheppen op de Seychellen en 760 afgeleide banen in Europa in bedrijfstakken die verband houden met de sector. In het kader van de overeenkomst is verbetering bereikt door middel van een sectorieel meerjarenprogramma tot bevordering van verantwoorde en duurzame visserij in de wateren van de Seychellen. Aan het protocol is tevens een schorsingsclausule toegevoegd die voorziet in de mogelijkheid de overeenkomst op te schorten als een van beide partijen vaststelt dat de mensenrechten worden geschonden De overeenkomst levert een belangrijke bijdrage tot de stabilisering van de Europese markt, de ontwikkeling van een duurzaam visserijbeleid en de verantwoorde exploitatie van de visbestanden in de visserijzone van de Seychellen. Daarom is het raadzaam het voorstel voor een nieuw protocol bij de samenwerkingsovereenkomst in de visserijsector tussen de EU en de Seychellen goed te keuren.</p>
    </intervention>
    <intervention id="4-299-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb dit verslag gesteund, omdat daarin wordt voorgesteld het protocol, dat op 27 januari 2011 is verstreken, te vernieuwen. Een ex-post beoordeling van de overeenkomst toont aan dat ze relevant is, omdat ze de aanwezigheid van EU-vloten in de regio helpt te behouden en tegelijkertijd bijdraagt aan het scheppen van lokale arbeidsplaatsen. De tenuitvoerlegging van het protocol is doeltreffend gebleken, omdat de Seychellen zijn voorzien van middelen om een verantwoorde visserijindustrie te ontwikkelen. De goede resultaten van vissen met de zegen hebben het mogelijk gemaakt dat de overeenkomst er op doeltreffende wijze voor zorgt dat de vastgestelde vangstmogelijkheden in economisch opzicht rendabel blijven. Vissen met de zegen is geen bedreiging voor de biologische duurzaamheid van de bestanden waarop wordt gevist. De overeenkomst levert een aanzienlijke bijdrage aan de stabilisatie van de Europese markt voor tonijn in blik. De ontwikkeling van de visserijsector op de Seychellen is in grote mate afhankelijk van deze overeenkomst. Dankzij de tenuitvoerlegging van de sectorale steun van de financiële bijdrage hebben de Seychellen de capaciteit van het bestandenbeheer en de visserijmonitoring vergroot. Het nieuwe protocol is ook in overeenstemming met de doelen van de Partnerschapsovereenkomst inzake visserij, die is gericht op het versterken van de samenwerking tussen de twee partijen en het bevorderen van een partnerschapskader waarin een duurzaam visserijbeleid en een verantwoorde exploitatie van de visbestanden in de visserijzone van de Seychellen moeten worden ontwikkeld. In het licht hiervan ben ik van mening dat het voorgestelde nieuwe protocol voor de Partnerschapsovereenkomst inzake visserij tussen de Europese Unie en de Seychellen de belangen van beide partijen dient.</p>
    </intervention>
    <intervention id="4-299-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Met de stemming van vandaag hebben wij onze goedkeuring gegeven aan het ontwerpbesluit van de Raad betreffende de sluiting van het protocol tot vaststelling van de vangstmogelijkheden en de financiële tegenprestatie waarin is voorzien bij de Partnerschapsovereenkomst inzake visserij tussen de Europese Gemeenschap en de Republiek der Seychellen. De eerste bilaterale visserijovereenkomst tussen de Europese Unie en de Seychellen werd in 1987 gesloten en de Partnerschapsovereenkomst is sinds 2006 van kracht. Zoals bekend, is de economie van de Seychellen voornamelijk gebaseerd op toerisme en visserij. De visserijindustrie genereert namelijk 15 procent van het BBP en biedt werk aan 17 procent van de plaatselijke beroepsbevolking. Ik denk dat uit de onderhandelingen die de Commissie heeft gevoerd en die de verlenging van de Partnerschapsovereenkomst mogelijk hebben gemaakt, een document is voortgekomen dat wederzijds voordeel oplevert en waarmee de samenwerking tussen de Europese Unie en de Seychellen kan worden uitgebreid en een partnerschapskader kan worden bevorderd dat de ontwikkeling van een duurzaam visserijbeleid op de Seychellen en de verantwoorde exploitatie van de visbestanden in de visserijzone van de Seychellen mogelijk maakt.</p>
    </intervention>
    <intervention id="4-300-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="nl">De nieuwe visserijovereenkomst tussen de Europese Unie en de Republiek der Seychellen zal drie jaar geldig zijn en schept gunstige voorwaarden voor het creëren van werkgelegenheid, duurzame exploitatie van de visbestanden en verantwoorde visserij in de visserijzone van de Seychellen, zonder de verschillende vloten die in die wateren actief zijn te discrimineren. De overeenkomst zal tegelijkertijd een beleidsdialoog over de vereiste hervormingen stimuleren, teneinde de samenwerking tussen beide partijen te versterken door een partnerschapskader te bevorderen dat de ontwikkeling van een duurzaam visserijbeleid en de verantwoorde exploitatie van de visbestanden in de visserijzone van de Seychellen mogelijk maakt.</p>
      <p sl="nl">Partnerschapsovereenkomsten inzake visserij mogen echter niet enkel een juridisch middel zijn om Europese vaartuigen toegang te verlenen tot de visbestanden van derde landen. Zij moeten ook een instrument zijn om een duurzame exploitatie van de visbestanden te bevorderen. Wij vinden het van essentieel belang om de transparantie van de procedures om de totale vangsten vast te stellen, te verbeteren, en ervoor te zorgen dat er geen twijfel bestaat over de eerlijkheid van het hele mechanisme in het licht van het probleem van de corruptie, door de aansprakelijkheid van de plaatselijke overheid te versterken. Er moet regelmatig verslag worden uitgebracht aan de Europese Unie over de uitvoering van de overeenkomst teneinde de controle, transparantie en coherentie van het ontwikkelingsbeleid te bevorderen.</p>
    </intervention>
    <intervention id="4-300-125" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">De werkzaamheden van Europese vaartuigen vinden plaats in het kader van een protocol voor de periode 18 januari 2005 tot 17 januari 2011. De Seychellen beschikken met een landoppervlak van 453 km² over een exclusieve economische zone van 1 374 000 km². Dit uit 115 eilanden bestaande land heeft een bevolking van naar schatting 80 000 inwoners, van wie 88 procent woont op het eiland Mahé, met als hoofdstad Victoria, waar de grootste haven van het land gelegen is. De economie van de Seychellen is voornamelijk gebaseerd op toerisme en visserij. De visserijindustrie, die voornamelijk draait om conserven, genereert 15 procent van het BBP en biedt werk aan 17 procent van de plaatselijke beroepsbevolking. Uit de beoordeling achteraf van deze overeenkomst blijkt dat deze relevant is daar hij het mogelijk maakt de aanwezigheid van vloten van de EU in de regio te bevestigen en het tegelijkertijd mogelijk te maken er werkgelegenheid te scheppen. De toepassing van het protocol is doelmatig gebleken doordat het de Seychellen de middelen heeft verschaft om een verantwoordelijke visserij tot stand te brengen. De overeenkomst levert een belangrijke bijdrage tot de stabilisering van de Europese markt van tonijnconserven. Het nieuwe protocol blijft van kracht van 2011 tot 2014 en is in overeenstemming met de doelstellingen van de Partnerschapsovereenkomst inzake visserij die erop gericht is de samenwerking tussen beide partijen uit te breiden.</p>
    </intervention>
    <intervention id="4-300-187" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">De Partnerschapsovereenkomst inzake visserij tussen de Europese Unie en de Seychellen is in het belang van beide partijen. Bovenal verleent ze EU-schepen toegang tot de wateren van de Seychellen om daar te vissen. Deze vaartuigen creëren veel nieuwe banen voor de zeelieden van de Seychellen. De overeenkomst versterkt de samenwerking en bevordert een partnerschapskader en de wetenschappelijke samenwerking op het gebied van verantwoorde en duurzame visserij. Bovendien profiteert de visserijsector van de Seychellen van gunstige ontwikkelingsvoorwaarden door de betrokkenheid bij verantwoord vissen, de doeltreffende strijd tegen illegale, onvermelde en ongereguleerde visserij en door volledig gebruik te maken van zijn systeem van scheepsmonitoring. We moeten beseffen dat de bepalingen van de vernieuwde overeenkomst een positieve invloed zullen hebben op de Europese markt voor tonijn in blik en die markt ongetwijfeld zullen stabiliseren. De overeenkomst bevordert het nemen van conserveringsmaatregelen op open zee en schept voorwaarden om schepen tegen te houden die illegaal vissen. Ik verwelkom het feit dat het mogelijk was een compromis te bereiken tussen de twee partijen en dat het protocol inzake de vernieuwing van de overeenkomst een opschortingsclausule bevat met betrekking tot schendingen van mensenrechten en niet-naleving van de beginselen van de Internationale Arbeidsorganisatie. Er moet aandacht worden besteed aan het feit dat piraterij nog steeds een groot gevaar is voor de veiligheid van schepen in de Indische Oceaan. Daarom moeten beide partijen de nodige maatregelen nemen en actie ondernemen om deze omvangrijke illegale activiteit te stoppen.</p>
    </intervention>
    <intervention id="4-300-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Het aan de visserijovereenkomst tussen de Europese Unie en de Seychellen gehechte protocol is op 17 januari jongstleden verstreken. Om ervoor te zorgen dat de visserijactiviteiten van Europese schepen in de visserijzone van de Seychellen in de Indische Oceaan, door kunnen blijven gaan, heeft de Europese Unie onderhandelingen gevoerd met het oog op de verlenging van het protocol bij de Partnerschapsovereenkomst inzake visserij. Ik heb dus gestemd vóór de aanbevelingen aan de Raad voor het sluiten van een nieuwe partnerschapsovereenkomst met de Seychellen.</p>
    </intervention>
    <intervention id="4-300-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Overeenkomstig het desbetreffende mandaat van de Raad heeft de Commissie namens de Europese Unie met de Republiek der Seychellen onderhandeld met het oog op de verlenging van het protocol bij de Partnerschapsovereenkomst inzake visserij tussen de Europese Unie en de Republiek der Seychellen. Op basis van deze onderhandelingen is op 3 juni 2010 een nieuw protocol geparafeerd, dat bij briefwisseling van 29 oktober 2010 is gewijzigd. Het beslaat een periode van drie jaar vanaf de aanneming van het besluit van de Raad inzake de ondertekening en voorlopige tenuitvoerlegging van het protocol en na het verstrijken van het huidige protocol op 17 januari 2011.</p>
      <p sl="pt">De overeenkomst is gunstig voor zowel de EU als de Seychellen. Ze levert een belangrijke bijdrage tot de stabilisering van de Europese markt van tonijnconserven: door de toekenning van visvergunningen aan tonijnvissers kunnen er in Europa 760 nieuwe banen worden geschapen. Voor de Seychellen geldt dat ze dankzij de tenuitvoerlegging van de sectoriële steun van de financiële tegenprestatie hun vermogen om de bestanden te beheren en toezicht te houden op de visserij kunnen uitbreiden.</p>
      <p sl="pt">Ik geloof dat dit document de belangen van beide partijen dient, reden waarom ik goedkeuring ervan aanbeveel.</p>
    </intervention>
    <intervention id="4-301-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Het sluiten van een nieuw protocol bij de Partnerschapsovereenkomst inzake visserij tussen de Europese Unie en de Seychellen is belangrijk voor de economie en de ontwikkeling van de Europese visserijvloot. Het nieuwe protocol is in overeenstemming met de doelstellingen van de Partnerschapsovereenkomst inzake visserij, die erop gericht zijn de samenwerking tussen de EU en de Seychellen uit te breiden en een partnerschapskader te bevorderen dat de ontwikkeling van een duurzaam visserijbeleid en de verantwoorde exploitatie van de visbestanden in de visserijzone van de Seychellen mogelijk maakt, in het belang van beide partijen. Het nieuwe protocol voorziet in een financiële tegenprestatie gedurende een periode van drie jaar en in jaarlijkse machtigingen om in de wateren van de Seychellen te vissen voor 48 vaartuigen voor de zegenvisserij en 12 vaartuigen voor de visserij met de drijvende beug. Deze mogelijkheden kunnen worden uitgebreid. Het nieuwe protocol geldt voor een periode van drie jaar vanaf de goedkeuring van het besluit van de Raad betreffende de ondertekening en de voorlopige toepassing van dat protocol, en na afloop van het geldende protocol op 17 januari 2011. Om die redenen en opdat de samenwerking tussen de EU en de Seychellen wordt uitgebreid met het oog op ontwikkeling, verantwoorde exploitatie en duurzame visvangst, stem ik vóór.</p>
    </intervention>
    <intervention id="4-302-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb tegengestemd. Overeenkomstig het desbetreffende mandaat van de Raad heeft de Commissie namens de Europese Unie met de Republiek der Seychellen onderhandeld met het oog op de verlenging van het protocol bij de Partnerschapsovereenkomst inzake visserij tussen de Europese Unie en de Republiek der Seychellen. Op basis van deze onderhandelingen is op 3 juni 2010 een nieuw protocol geparafeerd, dat bij briefwisseling van 29 oktober 2010 is gewijzigd. Het beslaat een periode van drie jaar vanaf de aanneming van het besluit van de Raad inzake de ondertekening en voorlopige tenuitvoerlegging van het protocol en na het verstrijken van het huidige protocol op 17 januari 2011. Het nieuwe protocol is voorlopig van toepassing sinds 17 januari 2011 teneinde de werkzaamheden van Europese vaartuigen niet te onderbreken. Onze fractie is echter van mening dat dergelijke overeenkomsten schadelijk zijn voor de visbestanden en voor de opbouw van een sociale structuur in derde landen, waardoor ze te afhankelijk worden van de EU.</p>
    </intervention>
    <intervention id="4-303-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik vind dat deze Partnerschapsovereenkomst de visserijsectoren van de EU en de Seychellen wederzijds voordeel oplevert. De voorgaande overeenkomst heeft al talloze banen opgeleverd, niet alleen voor de inwoners van de Seychellen maar ook in Europa, in bedrijfstakken die verband houden met de sector. In deze overeenkomst is tevens voorzien in specifieke schorsingsclausules die kunnen worden aangewend als een van beide partijen vaststelt dat de mensenrechten worden geschonden. Maar er is nog genoeg te doen, vooral wat betreft de piraterij in de Indische Oceaan, waarvan met name de tonijnvisserij steeds meer hinder ondervindt. Maar door de keuze die we vandaag gemaakt hebben, wordt de samenwerking tussen beide partijen uitgebreid en wordt een partnerschapskader bevorderd dat het mogelijk maakt duurzame visserij te ontwikkelen en de visbestanden van de Seychellen weloverwogen te exploiteren.</p>
    </intervention>
    <intervention id="4-304-000" speaker_id="96860" name="Michèle STRIFFLER" is_mep="True" mode="written" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="fr">Als rapporteur voor advies van de Commissie visserij heb ik ingestemd met het verslag-Cadec, waarin mijn conclusies zijn opgenomen. Partnerschapsovereenkomsten inzake visserij moeten niet enkel een juridisch middel zijn om Europese vaartuigen toegang te verlenen tot de visbestanden van derde landen. Zij moeten ook een instrument zijn om een duurzame exploitatie van de visbestanden te bevorderen. De financiële tegenprestatie van de Europese belastingbetaler moet uitsluitend bestemd zijn voor ontwikkelingsdoelstellingen. Zij moet dus worden besteed ten gunste van de vissersgemeenschappen, om hun levensomstandigheden te verbeteren, in opleidingsprogramma's te voorzien, de veiligheid op zee te garanderen en nieuwe banen ter plaatse te scheppen.</p>
    </intervention>
    <intervention id="4-305-000" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Ik heb voor de overeenkomst gestemd omdat ze voordelig is voor de visserijsector van beide partijen. De activiteiten van de Seychelles Fishing Authority , die beschikt over een doelmatig systeem voor de controle van schepen, zijn van groot belang voor die samenwerking. Dit is bijzonder belangrijk met het oog op illegale, ongemelde en ongereglementeerde visserij, waarmee de autoriteiten van deze regio te kampen hebben. De overeenkomst regelt vele kwesties, onder andere het feit van aanwezigheid van waarnemers tijdens het vissen. Europese vaartuigen die gemachtigd zijn tot vissen in de wateren van de Seychellen, nemen door de instanties van de Seychellen aangewezen waarnemers aan boord. Elk vaartuig voor de tonijnvisserij neemt tijdens de visserij ten minste twee zeelieden van de Seychellen aan boord die in overleg met de reder worden geselecteerd uit de door de bevoegde autoriteit van de Seychellen vastgelegde lijst.</p>
      <p sl="pl">Er worden niet alleen strikt pragmatische aspecten vastgelegd, maar ook een sectorieel meerjarenprogramma, dat samenwerking vooropstelt in het kader van verantwoorde en duurzame visserij en gemeenschappelijk wetenschappelijk onderzoek. Het belangrijkste gevolg van deze overeenkomst is dat er 230 banen aan boord van een schip worden geschapen voor inwoners van de Seychellen, 2 900 banen op de Seychellen en 760 afgeleide banen in Europa in bedrijfstakken die verband houden met deze sector, wat ongetwijfeld zal bijdragen tot een economische opleving in de sector.</p>
    </intervention>
    <intervention id="4-306-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd. De huidige partnerschapsovereenkomst tussen de Europese Gemeenschap en São Tomé is sinds 2006 van kracht, maar de looptijd van het protocol bij die overeenkomst is op 31 mei 2011 verstreken. Het is dus logisch dat er een nieuw protocol met São Tomé moet komen. Dat is op 15 juni 2010 geparafeerd en geldt voor de periode 2011-2014; het moet nu nog door het Europees Parlement goedgekeurd worden</p>
      <p sl="pt">In het protocol is een communautaire bijdrage van 682 500 euro voor São Tomé vastgelegd, waarvan 227 500 bestemd is voor steun aan het sectorieel visserijbeleid van São Tomé en Príncipe, wat mij een toereikende som lijkt. Ik ben verder ingenomen met het feit dat dit protocol een opschortingsclausule bevat in geval van schendingen van de mensenrechten.</p>
    </intervention>
    <intervention id="4-307-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="nl">Ik heb voor deze overeenkomst gestemd omdat deze voldoet aan de doelstelling om de activiteiten van de visserijvloot van de Europese Unie te handhaven in samenwerking met derde landen, met als doel om de duurzame visserij te stimuleren en waarbij het milieu gerespecteerd wordt, evenals sociale en economische aspecten. São Tomé zal jaarlijks 682 500 euro ontvangen waarvan 227 500 bestemd is om het sectorale visserijbeleid te ondersteunen. Door deze overeenkomst zullen 28 tonijnvissers met vaartuigen voor de zegenvisserij en 12 schepen voor de visserij met de drijvende beug toestemming krijgen om te vissen. Ik wil benadrukken dat niet alle mogelijkheden van de vorige overeenkomst benut werden en dat in dit nieuwe protocol de vismogelijkheden voor de beugvissers zijn beperkt.</p>
    </intervention>
    <intervention id="4-308-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ik stem vóór deze ontwerpwetgevingsresolutie van het Parlement over het ontwerpbesluit van de Raad betreffende de sluiting van een protocol tot vaststelling van de vangstmogelijkheden en de financiële tegenprestatie waarin is voorzien bij de Partnerschapsovereenkomst inzake visserij tussen de Europese Unie en de Democratische Republiek São Tomé en Príncipe. Het ontwerpbesluit is erop gericht de rol van de EU in de tonijnvisserij in de Atlantische Oceaan te versterken door middel van juridische regelgeving voor de visserijactiviteiten van de EU-vloot. Rekening houdend met het belang van de tonijnindustrie voor de EU en Italië, is het van het grootste belang om het operationele kader van de EU-vloot in de Golf van Guinee te versterken. Op basis van deze overwegingen, heb ik besloten vóór deze ontwerpwetgevingsresolutie te stemmen.</p>
    </intervention>
    <intervention id="4-309-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="nl">Ik heb vóór het verslag van de heer Capoulas Santos gestemd. Het sluiten van partnerschapsovereenkomsten inzake visserij heeft namelijk tot doel de visserijactiviteiten van de EU-vloot in stand te houden en te beschermen. In het bijzonder kan het verlengen van deze Partnerschapsovereenkomst bijdragen aan de levensvatbaarheid van de EU-sector van de tonijnvisserij in de Atlantische Oceaan, door een stabiel juridisch kader te definiëren. In deze overeenkomst, die gesteund moet worden, is de bepaling opgenomen dat de communautaire schepen, waarvan er veertig actief zullen zijn in deze geografische regio, ten minste 20 procent van hun bemanningsleden zullen moeten aantrekken uit São Tomé en Príncipe of een ander ACS-land (een land in Afrika, het Caribisch gebied of de Stille Oceaan). De overeenkomst maakt tevens de aanwezigheid aan boord mogelijk van een door het ministerie van Visserij van São Tomé en Príncipe benoemde waarnemer. Deze Partnerschapsovereenkomst maakt het dus mogelijk samen te werken met de lokale autoriteiten, waardoor belangrijke arbeidsplaatsen worden gecreëerd, en stelt de EU in staat aanwezig te zijn in gebieden die anders voor haar gesloten zouden blijven, zodat zij duurzame visserij tot stand kan brengen en de mogelijkheid heeft de aanwezigheid en omvang van de betreffende visbestanden te monitoren.</p>
    </intervention>
    <intervention id="4-309-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik ben tevreden over deze vernieuwing van het protocol bij de partnerschapsovereenkomst tussen de EU en São Tomé en Príncipe, aangezien die overeenkomst zowel voor de visserijbelangen van de EU als die van São Tomé gunstig is. De visserijovereenkomst met São Tomé en Príncipe kan bijdragen tot de levensvatbaarheid van de EU-sector van de tonijnvisserij in de Atlantische Oceaan, en vaartuigen en visserijsectoren van de Europese Unie die van dat protocol afhankelijk zijn een stabiel juridisch kader op middellange termijn bieden. Ze zal verder bijdragen tot de handhaving van de continuïteit van de visserijzones die worden bestreken door overeenkomsten in de Golf van Guinee.</p>
    </intervention>
    <intervention id="4-309-500" speaker_id="photo_generic" name="Lena Ek, Marit Paulsen, Olle Schmidt en Cecilia Wikström" is_mep="True" mode="written">
      <p sl="sv">Wij stemden tegen deze visserijovereenkomsten omdat er geen plafond is voor de vangstquota en omdat uit studies blijkt dat de visbestanden in de wereldzeeën afnemen. In een aantal van de betrokken landen heerst wijdverbreide corruptie, met als gevolg dat het geld van de overeenkomsten niet ten goede komt aan de lokale bevolking. Bovendien wordt de naleving van de overeenkomsten vaak niet gecontroleerd.</p>
      <p sl="sv">De onderhandelingspositie van de Commissie was gebaseerd op, onder andere, de resultaten van een ex-postevaluatie van de huidige protocollen door externe deskundigen. Die evaluaties werden door de Commissie als geheim bestempeld en wij vinden dat ze zo snel mogelijk ter beschikking van het Europees Parlement moeten worden gesteld.</p>
    </intervention>
    <intervention id="4-309-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb mijn stem uitgebracht vóór dit verslag over de vaststelling van de vangstmogelijkheden en de financiële tegenprestatie waarin is voorzien bij de Partnerschapsovereenkomst inzake visserij tussen de Europese Unie en de Democratische Republiek São Tomé en Príncipe, omdat het de mogelijkheid biedt het nieuwe protocol voorlopig toe te passen, zodat de activiteiten van Europese schepen niet hoeven te worden onderbroken. Ik vind het een goede zaak dat in het protocol een opschortingsclausule is opgenomen die in geval van mensenrechtenschendingen kan worden geactiveerd.</p>
    </intervention>
    <intervention id="4-309-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Dit ontwerpbesluit van de Raad betreft de sluiting van een nieuw protocol bij de partnerschapsovereenkomst inzake visserij tussen de Europese Gemeenschap en de Democratische Republiek São Tomé en Príncipe. Het nieuwe protocol wordt gezien als gunstig voor beide partijen. Het kan in de eerste plaats bijdragen tot de stabiliteit van de tonijnsector in Europa. Ik hoop dat de inwoners van São Tomé, een land dat historische banden met Portugal heeft en waar ook Portugees gesproken wordt, zichtbaar baat zullen ondervinden bij de juiste toepassing van deze partnerschapsovereenkomst, zodat ze hun activiteiten kunnen diversifiëren om vooruitgang en ontwikkeling te realiseren. Ik hoop verder dat de gemengde commissie vaker bijeen zal komen, om beide partijen in de gelegenheid te stellen de toepassing van de overeenkomst te volgen. Tot slot wil ik de rapporteur bedanken voor zijn werk.</p>
    </intervention>
    <intervention id="4-309-937" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het verslag van onze collega Capoulas dos Santos behelst een aanbeveling voor een ontwerpbesluit van de Raad betreffende de sluiting van een protocol tot vaststelling van de vangstmogelijkheden en de financiële tegenprestatie waarin is voorzien bij de Partnerschapsovereenkomst inzake visserij tussen de Europese Unie en de Democratische Republiek São Tomé en Príncipe. De Europese Raad heeft op 23 juli 2007 zijn goedkeuring gehecht aan de Verordening (EG) nr. 894/2007 betreffende de sluiting van een Partnerschapsovereenkomst inzake visserij tussen de Democratische Republiek São Tomé en Príncipe en de Europese Gemeenschap. Die overeenkomst bevatte een protocol tot vaststelling van de vangstmogelijkheden en de financiële tegenprestatie, waarvan de looptijd op 31 mei 2010 is verstreken. De Europese Commissie heeft onderkend dat hernieuwing van dit protocol van groot belang was en heeft vervolgens in opdracht van de Raad onderhandeld over een nieuw protocol, dat op 15 juli 2010 is geparafeerd en dat nu, overeenkomstig het Verdrag betreffende de werking van de EU, door het Europees Parlement goedgekeurd moet worden. Ik geloof dat dit protocol de belangen van beide partijen dient en dat het een verantwoordelijke en duurzame visserij bevordert. Ik heb daarom vóór dit voorstel voor een aanbeveling gestemd.</p>
    </intervention>
    <intervention id="4-310-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Dit visserijprotocol garandeert diverse vloten van de lidstaten vangstmogelijkheden rond de eilanden São Tomé en Príncipe, en wel tot 12 mei 2014. Portugal krijgt op basis van deze overeenkomst een vismachtiging voor drie vaartuigen voor de visserij met de drijvende beug. Dat is minder dan bij de vorige overeenkomst.</p>
      <p sl="pt">De visserijsector maakt thans een crisis door. Wij vinden het daarom belangrijk dat de visrechten ten laste van de scheepseigenaren niet zijn gewijzigd in vergelijking met de vorige overeenkomst: 35 euro per ton (en dat terwijl de referentievangsten vrij sterk zijn gestegen: met 25 ton voor de tonijnvisserij met de zegen en 10 ton voor vaartuigen met drijvende beug). Een tijdens de loopduur van de vorige overeenkomst uitgevoerde evaluatie heeft echter uitgewezen dat de gemiddelde jaarlijkse vangsten (uitgedrukt in tonnen) lager uitvielen dan het referentietonnage. Volgens deze evaluatie (die de tendens van de afgelopen jaren aangeeft) is het referentietonnage afgenomen. Verder is vastgesteld dat de vangsten van de vaartuigen met drijvende beug achterbleven bij de vangstmogelijkheden, wat geleid heeft tot een verlaging van die mogelijkheden in dit verslag. Net als in andere gevallen blijven er ook hier twijfels bestaan met betrekking tot de doeltreffendheid van de doelstellingen op het gebied van samenwerking en ontwikkeling …</p>
      <a text="(Verklaring ingekort overeenkomstig artikel 170, lid 1, van het Reglement)"/>
    </intervention>
    <intervention id="4-311-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit visserijprotocol garandeert diverse vloten van de lidstaten vangstmogelijkheden rond de eilanden São Tomé en Príncipe, en wel tot 12 mei 2014. Portugal krijgt op basis van deze overeenkomst een vismachtiging voor drie vaartuigen voor de visserij met de drijvende beug. Dat is minder dan bij de vorige overeenkomst.</p>
      <p sl="pt">Wij vinden het een goede zaak dat de te betalen visrechten ten laste van de scheepseigenaren niet zijn gewijzigd in vergelijking met de vorige overeenkomst: ze blijven liggen op 35 euro per ton (terwijl de referentievangsten vrij sterk zijn gestegen). Een tijdens de loopduur van de vorige overeenkomst uitgevoerde evaluatie heeft overigens uitgewezen dat de gemiddelde jaarlijkse vangsten (uitgedrukt in tonnen) lager uitvielen dan het referentietonnage. Volgens deze evaluatie (die de tendens van de afgelopen jaren aangeeft) is het referentietonnage afgenomen. Verder is vastgesteld dat de vangsten van de vaartuigen met drijvende beug achterbleven bij de vangstmogelijkheden, wat geleid heeft tot een verlaging van die mogelijkheden in dit verslag.</p>
    </intervention>
    <intervention id="4-312-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">De onderhandelingen over en de sluiting van partnerschapsovereenkomsten inzake de visserij sluiten aan bij de algemene doelstelling om de visserijactiviteiten van de vloot van de Europese Unie (EU), inclusief de verre vloot, in stand te houden en te beschermen en de betrekkingen in het kader van partnerschap en samenwerking te ontwikkelen om de duurzame exploitatie van de visbestanden buiten de EU-wateren te stimuleren, rekening houdend met ecologische, sociale en economische aspecten. Met dat doel voor ogen heeft de Europese Raad in juli 2007 zijn goedkeuring gehecht aan een verordening betreffende de sluiting van een Partnerschapsovereenkomst inzake visserij tussen de Democratische Republiek São Tomé en Príncipe en de Europese Gemeenschap (EG). De visserijovereenkomst met São Tomé en Príncipe speelt niet alleen in op de behoeften van de Europese vloot maar kan ook bijdragen tot de levensvatbaarheid van de EU-sector van de tonijnvisserij in de Atlantische Oceaan. De visserij van São Tomé en Príncipe is geconcentreerd in de kustwateren en rond de 15 procent van de bevolking is voor haar bestaan afhankelijk van de visserij. Het voorstel dient in grote lijnen het belang van beide partijen en het is dan ook goed om het aan te nemen.</p>
    </intervention>
    <intervention id="4-312-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">In de ex ante evaluatie wordt geconcludeerd dat, voor zover het overeenkomt met de criteria van de Europese vloot, de visserijovereenkomst met São Tomé en Príncipe de aanwezigheid van de tonijnschepen van de Europese Unie in de Atlantische Oceaan kan vergroten door de schepen en de communautaire regio’s die ervan afhankelijk zijn op de middellange termijn een stabiel kader te bieden en bij te dragen aan de continuïteit in de visserijzones van de Golf van Guinee. Volgens de ex post evaluatie is er aanzienlijke vooruitgang geboekt met betrekking tot de monitoring van en het toezicht op de visserij (de eerste stappen zijn gemaakt in de richting van een satellietsysteem voor de monitoring van schepen met een nieuwe rechtsgrondslag voor het opzetten van een databank voor schepen). Er is nu een grotere deelname en zichtbaarheid van São Tomé en Príncipe in regionale en subregionale organen, zoals de Internationale Commissie voor de instandhouding van Atlantische tonijnen (ICCAT) en het Regionaal Comité voor de visserij in de Golf van Guinee (COREP). In de evaluatie staat ook dat 50 procent van de financiële bijdrage van de Europese Unie is toegewezen aan de administratieve begroting van de visserijsector van het land. Dat is in overeenstemming met de afspraak die de nationale autoriteiten krachtens het oude protocol hebben gemaakt. Ik heb dit verslag gesteund, omdat duidelijk uit de geleverde evaluaties blijkt dat dit voorstel in overeenstemming is met de fundamentele belangen van beide partijen.</p>
    </intervention>
    <intervention id="4-313-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">De nieuwe visserijovereenkomst tussen de Europese Unie en de Democratische Republiek São Tomé en Príncipe zal drie jaar geldig zijn en zal de duurzame exploitatie van de visbestanden buiten de EU-wateren stimuleren, rekening houdend met ecologische, sociale en economische aspecten.</p>
      <p sl="it">Wij staan achter het feit dat het nieuwe protocol opnieuw een exclusiviteitsclausule bevat, alsmede een betere aanduiding van de inhoud van de clausules inzake opschorting en herziening van de betaling van de financiële tegenprestatie en van de opschorting van de toepassing van het protocol in bepaalde omstandigheden.</p>
      <p sl="it">Daarom zijn wij van mening dat de Commissie het Parlement de conclusies moet doen toekomen van de vergaderingen en de werkzaamheden van de gemengde commissie, het sectorale programma voor de visserij waarvan sprake is in het protocol en de resultaten van de respectievelijke jaarlijkse evaluaties. Ook moet zij het Parlement en de Raad vóór het openen van de onderhandelingen met het oog op de verlenging van de overeenkomst, een volledig verslag over de uitvoering ervan voorleggen, en de deelneming van vertegenwoordigers van het Parlement als waarnemers op de bijeenkomsten van de gemengde commissie vergemakkelijken. Ten slotte dienen de Commissie en de Raad het Parlement binnen de grenzen van hun bevoegdheden te informeren over alle fasen van de procedures betreffende het protocol en de eventuele verlenging ervan.</p>
    </intervention>
    <intervention id="4-313-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">De onderhandelingen over en de sluiting van partnerschapsovereenkomsten met derde landen inzake de visserij sluiten aan bij de algemene doelstelling om de visserijactiviteiten van de vloot van de Europese Unie (EU), inclusief de verre vloot, in stand te houden en te beschermen en de betrekkingen in het kader van partnerschap en samenwerking te ontwikkelen om de duurzame exploitatie van de visbestanden buiten de EU-wateren te stimuleren, rekening houdend met ecologische, sociale en economische aspecten. Met dat doel voor ogen heeft de Europese Raad op 23 juli 2007 zijn goedkeuring gehecht aan de Verordening (EG) nr. 894/2007 betreffende de sluiting van een Partnerschapsovereenkomst inzake visserij tussen de Democratische Republiek São Tomé en Príncipe en de Europese Gemeenschap (EG). Deze overeenkomst, die geldt voor perioden van vier jaar die stilzwijgend worden verlengd, tenzij een van de partijen de overeenkomst opzegt, komt in de plaats van de eerste, nu afgelopen visserijovereenkomst, die in 1984 tussen de EG en São Tomé en Príncipe is gesloten. Het nieuwe protocol is op 13 mei 2011 ondertekend en dezelfde dag nog heeft de Raad het verzoek om goedkeuring toegezonden aan het Parlement. Ik ben het volledig eens met de rapporteur.</p>
    </intervention>
    <intervention id="4-313-375" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">Het nieuwe protocol heeft ongetwijfeld voor beide partijen voordelen, doordat het het partnerschap en de samenwerking in de visserijsector versterkt, zodat er door schepen verantwoord en duurzaam zal worden gevist. Bovenal zal het zorgen voor meer vangstmogelijkheden. Vaartuigen van de EU zullen de mogelijkheid blijven behouden om te vissen in de visserijzones van de Golf van Guinee. Dit zal een positief effect hebben op de levensvatbaarheid en het concurrentievermogen van de EU-tonijnvloot in de Atlantische Oceaan. Daarnaast is het zeer belangrijk ervoor te zorgen dat visserijactiviteiten voldoen aan dezelfde duurzaamheidscriteria als visserijactiviteiten in EU-wateren. Opgemerkt moet worden dat de Democratische Republiek São Tome en Príncipe een van de minst ontwikkelde landen is en een hoge schuldenlast heeft. Uit hoofde van de bepalingen van de overeenkomst zal meer financiële steun worden toegekend aan het sectorale visserijbeleid van dit land, wat de ontwikkeling van deze sector zal vergemakkelijken. Gelet op de bijzonder moeilijke positie van het land kunnen we dankzij deze overeenkomst althans een minimale bijdrage leveren aan het economisch welzijn van het land en bijdragen aan het scheppen van nieuwe banen, aan ecologische en sociale duurzaamheid en aan het behoud en herstel van de visstand.</p>
    </intervention>
    <intervention id="4-313-500" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Het protocol betreffende de Partnerschapsovereenkomst inzake visserij tussen de Europese Unie en São Tomé en Príncipe is op 31 mei 2010 verstreken. Op 13 mei 2011 is het nieuwe protocol ondertekend en dezelfde dag nog heeft de Raad het verzoek om goedkeuring toegezonden aan het Parlement. Partnerschapovereenkomsten inzake visserij hebben tot doel de visserijactiviteiten van de EU-vloot in stand te houden en te beschermen en de betrekkingen met derde landen te ontwikkelen om de duurzame exploitatie van de visbestanden buiten de EU-wateren te stimuleren. Ik heb gestemd vóór de aanbeveling aan de Raad waarmee het Parlement zijn goedkeuring hecht aan de sluiting van de betreffende overeenkomst.</p>
    </intervention>
    <intervention id="4-314-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De onderhandelingen over en de sluiting van partnerschapsovereenkomsten met derde landen inzake de visserij sluiten aan bij de algemene doelstelling om de visserijactiviteiten van de vloot van de Europese Unie (EU), inclusief de verre vloot, in stand te houden en te beschermen. Voor de verwezenlijking van de doelstellingen van de externe aspecten van het gemeenschappelijk visserijbeleid is de ondertekening van dit document dan ook van fundamentele betekenis.</p>
      <p sl="pt">Deze overeenkomst dient de belangen van beide partijen. Het Europees Parlement wijst in deze aanbeveling wel op een aantal aspecten van de interinstitutionele communicatie die beter kunnen. Van belang is vooral dat de Europese Commissie de conclusies van de vergaderingen en de werkzaamheden van de gemengde commissie die is voorzien in de overeenkomst, het sectorale programma voor de visserij waarvan sprake is in het protocol en de resultaten van de respectievelijke jaarlijkse evaluaties aan het Parlement doet toekomen.</p>
      <p sl="pt">Het Parlement zou ook graag een volledig verslag over de toepassing van de overeenkomst ontvangen. Het wil verder bij eventuele heronderhandelingen over deze overeenkomst op de hoogte worden gehouden, zodat de afgevaardigden op tijd een positieve bijdrage aan de onderhandelingen kunnen leveren.</p>
      <p sl="pt">Deze aanbeveling kan op mijn steun rekenen.</p>
    </intervention>
    <intervention id="4-315-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Deze aanbeveling heeft betrekking op het sluiten van een nieuw protocol bij de Partnerschapsovereenkomst tussen de EU en São Tomé en Príncipe. Het hoofddoel daarvan is het bepalen van de vangstmogelijkheden, die op basis van het beschikbare surplus geboden worden aan de vaartuigen van de EU, en van de financiële tegenprestatie, die bestaat uit een bedrag voor het recht op toegang en een bedrag ter ondersteuning van het sectorale visserijbeleid. 28 vaartuigen voor de tonijnvisserij met de zegen en 12 vaartuigen voor de visserij met de drijvende beug zullen een vismachtiging krijgen. De vangstmogelijkheden kunnen naar boven of naar beneden worden bijgesteld naar aanleiding van de jaarlijkse evaluatie van de toestand van de visbestanden, hetgeen tot een overeenkomstige herziening van de financiële tegenprestatie leidt. De jaarlijkse financiële tegenprestatie bedraagt 682 500 euro. Indien de vaartuigen van de EU in totaal meer dan 7 000 ton per jaar vangen, wordt het totale bedrag van de jaarlijkse financiële tegenprestatie met 65 euro per extra ton verhoogd. De overeenkomst is drie jaar geldig. Om bovenstaande redenen en opdat er een bijdrage kan worden geleverd aan de levensvatbaarheid van de EU-sector van de tonijnvisserij, heb ik vóór deze aanbeveling gestemd.</p>
    </intervention>
    <intervention id="4-316-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">De onderhandelingen over en de sluiting van partnerschapsovereenkomsten met derde landen inzake de visserij sluiten aan bij de algemene doelstelling om de visserijactiviteiten van de vloot van de Europese Unie (EU), inclusief de verre vloot, in stand te houden en te beschermen en de betrekkingen in het kader van partnerschap en samenwerking te ontwikkelen om de duurzame exploitatie van de visbestanden buiten de EU-wateren te stimuleren, rekening houdend met ecologische, sociale en economische aspecten. Met dat doel voor ogen heeft de Europese Raad op 23 juli 2007 zijn goedkeuring gehecht aan de Verordening (EG) nr. 894/2007 betreffende de sluiting van een Partnerschapsovereenkomst inzake visserij tussen de Democratische Republiek São Tomé en Príncipe en de Europese Gemeenschap (EG). Deze overeenkomst, die geldt voor perioden van vier jaar die stilzwijgend worden verlengd, tenzij een van de partijen de overeenkomst opzegt, komt in de plaats van de eerste, nu afgelopen visserijovereenkomst, die in 1984 tussen de EG en São Tomé en Príncipe is gesloten. Onze fractie is echter altijd tegen die procedure geweest, zowel vanwege de vorm als vanwege de inhoud.</p>
    </intervention>
    <intervention id="4-317-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb vóór deze aanbeveling gestemd, omdat ik vind dat het voorstel in grote lijnen het belang van beide partijen dient. Deze Partnerschapsovereenkomst kan namelijk bijdragen tot de levensvatbaarheid van de EU-sector van de tonijnvisserij in de Atlantische Oceaan, en tevens de vaartuigen en visserijsectoren van de Europese Unie die van deze overeenkomst afhankelijk zijn, een stabiel juridisch kader op middellange termijn bieden en bijdragen tot de handhaving van de continuïteit van de visserijzones die worden bestreken door alle overeenkomsten in de Golf van Guinee. Het is echter wenselijk dat de gemengde commissie in de toekomst vaker bijeen zal komen en dat vertegenwoordigers van het Parlement als waarnemers worden toegelaten tot de bijeenkomsten van de gemengde commissie.</p>
    </intervention>
    <intervention id="4-317-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="nl">De onderhandelingen over en de sluiting van partnerschapsovereenkomsten met derde landen inzake de visserij sluiten aan bij de algemene doelstelling om de visserijactiviteiten van de vloot van de Europese Unie (EU), inclusief de verre vloot, in stand te houden en te beschermen. Ik heb voor de aanneming van het protocol bij de partnerschapsovereenkomst inzake visserij tussen de Europese Unie en de Democratische Republiek São Tomé en Príncipe gestemd, omdat het protocol gericht is op de ontwikkeling van betrekkingen met een derde land in een geest van samenwerking en partnerschap, om de duurzame exploitatie van visbestanden buiten de wateren van de Europese Unie te versterken, maar er tegelijkertijd rekening gehouden wordt met economische, sociale een milieufactoren. Het nieuwe protocol voorziet in een financiële tegenprestatie voor de toegang tot de exclusieve economische zone (EEZ) van São Tomé en Príncipe overeenkomstig vangstmogelijkheden ter waarde van 2 047 500 euro voor een periode van drie jaar. 28 vaartuigen voor de tonijnvisserij met zegen en 12 vaartuigen voor de visserij met de drijvende beug zullen de toelating krijgen om te vissen. Deze vastgelegde vangstmogelijkheden kunnen worden herzien.</p>
    </intervention>
    <intervention id="4-318-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Ik heb voor dit verslag gestemd, omdat ik bijzonder tevreden ben over de bepaling van de overeenkomst die tot doel heeft ervoor te zorgen dat de handel tussen de twee partijen vlot verloopt met een hoge mate van douaneveiligheid, en dat het een reeks bepalingen bevat die garanderen dat de regeling kan meegroeien met het acquis communautaire.</p>
    </intervention>
    <intervention id="4-319-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="nl">Ik heb voorgestemd omdat deze overeenkomst bedoeld is om te garanderen dat de handel plaatsvindt op een hoog niveau van douaneveiligheid en dat een geheel van normen wordt toegepast dat dicht in de buurt komt van het EU-acquis.</p>
    </intervention>
    <intervention id="4-320-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="nl">Ik heb gestemd vóór deze maatregel, die erop is gericht de reeds bestaande overeenkomst tussen de Europese Unie en het Vorstendom Andorra uit te breiden tot douaneveiligheidsmaatregelen. De behoefte aan deze maatregel is in de loop van de afgelopen jaren steeds groter geworden, aangezien het Vorstendom Andorra inmiddels de rol van knooppunt op zich heeft genomen binnen de illegale handel in producten, met name sigaretten, die vervolgens in de EU-lidstaten in de handel terechtkomen. Het is daarom van essentieel belang dat de EU en het Vorstendom Andorra een samenwerkingskader vaststellen op het gebied van douaneveiligheid. Aangezien het veiligstellen van de grensbewaking altijd al een kernpunt is geweest van de politieke ideologie van Lega Nord, moet ik deze maatregel wel goedkeuren.</p>
    </intervention>
    <intervention id="4-320-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Ik heb voor het protocol gestemd waarbij de overeenkomst in de vorm van een briefwisseling tussen de Europese Economische Gemeenschap en het Vorstendom Andorra wordt uitgebreid tot douaneveiligheidsmaatregelen, omdat de overeenkomst tot doel heeft ervoor te zorgen dat de handel tussen de twee partijen vlot verloopt met een hoge mate van douaneveiligheid, en dat het een reeks bepalingen bevat die garanderen dat de regeling kan meegroeien met het acquis communautaire.</p>
    </intervention>
    <intervention id="4-320-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="nl">Het Vorstendom Andorra is historisch verbonden aan de Europese Unie en heeft banden met de Unie op de meest uiteenlopende gebieden. De Douane-unie die in 1990 werd ingesteld, heeft die natuurlijke banden, die reeds erg sterk waren, verder aangehaald. Dit voorstel sluit aan bij de amendementen op het communautair douanewetboek en op de uitvoeringsbepalingen ervan betreffende douaneveiligheidsmaatregelen voor goederen die worden uitgevoerd naar of ingevoerd uit landen die geen lid zijn van de EU. Het voorstel zorgt voor een speciale regeling tussen de EU en Andorra om de handel tussen de twee partijen vlot te laten verlopen en tegelijk een hoog veiligheidsniveau te handhaven. Daartoe moeten beide in hun respectieve douanegebieden eenzelfde veiligheidsniveau handhaven. Ik hoop dat de handelsbetrekkingen tussen de Europese Unie en Andorra hun vruchten zullen afwerpen en dat dit voorstel daar aanzienlijk toe zal bijdragen. Tot slot wil ik de rapporteur feliciteren met het werk dat hij geleverd heeft.</p>
    </intervention>
    <intervention id="4-320-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="nl">Vital Moreira heeft ons een ontwerpaanbeveling voorgelegd over het ontwerpbesluit van de Raad betreffende de sluiting van het protocol waarbij de Overeenkomst in de vorm van een briefwisseling tussen de Europese Economische Gemeenschap en het Vorstendom Andorra, die afgesloten werd tussen de twee partners op 28 juni 1990, wordt uitgebreid tot douaneveiligheidsmaatregelen. Het is de bedoeling om een nieuwe titel II bis aan de overeenkomst toe te voegen, die van toepassing is op landbouwproducten. Overwegende dat het hier gaat om een bijkomende positieve stap in de al erg uitgebreide betrekkingen tussen de EU en het Vorstendom Andorra in de richting van de mogelijke verdergaande integratie van Andorra in de interne markt, die niet alleen bepalingen omvat om te garanderen dat de overeenkomst in overeenstemming blijft met de ontwikkeling van het betreffende EU-acquis, maar er ook op gericht is om de douaneveiligheid en normale handelsbetrekkingen tussen beide partijen te garanderen, ben ik verheugd over deze aanbeveling, waar ik voor gestemd heb.</p>
    </intervention>
    <intervention id="4-321-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="nl">Dit protocol heeft tot doel de vastgestelde overeenkomst tussen de Europese Unie en het Vorstendom Andorra uit te breiden tot douaneveiligheidsmaatregelen. De overeenkomst tussen de EU en Andorra is reeds van kracht sinds 1990. Er wordt echter nu pas besloten om de overeenkomst, in het kader van de huidige regeling betreffende douaneveiligheidsmaatregelen, ook van toepassing te laten zijn op landbouwproducten.</p>
      <p sl="nl">Op die manier zorgt het voorstel ervoor dat de handel tussen de twee partijen vlot verloopt en dat men tegelijk een hoog veiligheidsniveau kan handhaven. Het voorziet ook in de afschaffing van de verplichting tot voorafgaande aangifte van goederen op voorwaarde dat de EU en Andorra in hun respectieve douanegebieden eenzelfde veiligheidsniveau handhaven, zoals voorzien in het betreffende acquis. Ondanks het feit dat wij voor dit voorstel gestemd hebben, zijn we wel van mening dat de belangen van het verkeer van kapitaal niet bevorderd mogen worden ten nadele van het vrijwaren van de rechten van de bevolking en de werknemers.</p>
    </intervention>
    <intervention id="4-322-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="nl">Dit protocol heeft tot doel de vastgestelde overeenkomst tussen de Europese Unie en het Vorstendom Andorra uit te breiden tot douaneveiligheidsmaatregelen. De overeenkomst tussen de EU en Andorra is reeds van kracht sinds 1990. Er wordt echter nu pas besloten om de overeenkomst, in het kader van de huidige regeling betreffende douaneveiligheidsmaatregelen, ook van toepassing te laten zijn op landbouwproducten. Met de overeenkomst wil men ervoor zorgen dat de handel tussen de twee partijen vlot verloopt en dat men tegelijk een hoog veiligheidsniveau kan handhaven. Het voorziet ook in de afschaffing van de verplichting tot voorafgaande aangifte van goederen op voorwaarde dat de EU en Andorra in hun respectieve douanegebieden eenzelfde veiligheidsniveau handhaven, zoals voorzien in het betreffende acquis.</p>
      <p sl="nl">Bij de herziening van deze overeenkomst, willen wij er nogmaals op wijzen dat de belangen van het verkeer van kapitaal niet bevorderd mogen worden ten nadele van het vrijwaren van de rechten van de bevolking en de werknemers.</p>
    </intervention>
    <intervention id="4-323-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">Het besluit van de Raad dat in het kader van de goedkeuringsprocedure bij het Europees Parlement is ingediend, vormt het rechtsinstrument voor de sluiting van het protocol tussen de Europese Unie en het Vorstendom Andorra waarbij het toepassingsgebied van de Overeenkomst tussen de Europese Economische Gemeenschap en het Vorstendom Andorra wordt uitgebreid tot douaneveiligheidsmaatregelen. De overeenkomst vormde de basis voor de douane-unie tussen beide partijen. Het douaneboek is in principe van toepassing op de handel met alle landen buiten de Unie, en bevat afwijkende regels waar internationale overeenkomsten in speciale veiligheidsregelingen voorzien. Het protocol moet ervoor zorgen dat de handel tussen de twee partijen vlot verloopt met een hoge mate van douaneveiligheid, en het moet een reeks bepalingen omvatten die garanderen dat de regeling kan meegroeien met het acquis communautaire. Ik denk dan ook dat het Parlement moet instemmen met deze overeenkomst. Tegelijkertijd is het echter een feit is dat de betrekkingen tussen de Europese Unie en het Vorstendom weliswaar uitgebreid maar ook gefragmenteerd zijn, waarbij grote delen van het acquis met betrekking tot de interne markt niet zijn opgenomen in de wetgeving van Andorra en derhalve niet van toepassing zijn. Daarom moet er op zo kort mogelijke termijn een analyse worden uitgevoerd van de mogelijkheden en voorwaarden van de eventuele verdergaande integratie van Andorra in de interne markt.</p>
    </intervention>
    <intervention id="4-323-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik verwelkom dit document, omdat het voorstel aansluit bij de amendementen op het communautair douanewetboek en op de uitvoeringsbepalingen daarvan betreffende douaneveiligheidsmaatregelen voor goederen die worden uitgevoerd naar of ingevoerd uit landen die geen lid zijn van de EU. De belangrijkste wijziging was de invoering van een bepaling dat marktdeelnemers een aantal gegevens moeten verstrekken voorafgaand aan de invoer dan wel de uitvoer van goederen.</p>
    </intervention>
    <intervention id="4-324-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Wij zijn van mening dat de sluiting van dit protocol tussen de EU en het Vorstendom Andorra, waarmee de douaneveiligheidsmaatregelen worden uitgebreid, ervoor zal zorgen dat de handel tussen de twee partijen vlot verloopt met een hoge mate van douaneveiligheid, en een reeks bepalingen zal opleveren die garanderen dat de overeenkomst kan meegroeien met het acquis communautaire. Wij hebben daarom gestemd vóór goedkeuring van het Parlement. Wij blijven echter van mening dat de Commissie het Parlement de conclusies van de vergaderingen en werkzaamheden van het Gemengd Comité en de resultaten van de periodieke evaluatie moet mededelen en dat zij tevens een evaluatie van de uitvoering van de overeenkomst moet voorleggen aan het Parlement.</p>
      <p sl="it">Aangezien de betrekkingen tussen de EU en het Vorstendom Andorra uitgebreid, maar gefragmenteerd zijn, raden wij aan dat er op zo kort mogelijke termijn een analyse wordt gemaakt van de mogelijkheden en voorwaarden van de mogelijke verdergaande integratie van Andorra in de interne markt. Dat zal nodig zijn om de handel tussen de twee partijen vlot te laten verlopen en tegelijk een hoog veiligheidsniveau te handhaven. Ten slotte houden wij er rekening mee dat de verplichting tot voorafgaande aangifte van goederen wordt afgeschaft op voorwaarde dat de EU en Andorra in hun respectieve douanegebieden eenzelfde veiligheidsniveau handhaven, zoals voorzien in het betreffende acquis.</p>
    </intervention>
    <intervention id="4-324-312" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Het is bekend dat de overeenkomst tot doel heeft ervoor te zorgen dat de handel tussen de twee partijen vlot verloopt met een hoge mate van douaneveiligheid, en dat het een reeks bepalingen bevat die garanderen dat de regeling kan meegroeien met het acquis communautaire. Het is derhalve een belangrijk initiatief.</p>
    </intervention>
    <intervention id="4-324-468" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">De betrekkingen tussen de EU en het Vorstendom Andorra moeten effectief en consistent verder ontwikkeld worden. We moeten daarvoor de juiste voorwaarden scheppen. Om de handel tussen de EU en Andorra te vergemakkelijken is het bovenal belangrijk de douaneveiligheidsmaatregelen correct uit te voeren wat betreft de aangifte van goederen voordat ze dit douanegebied binnenkomen of verlaten, de geautoriseerde marktdeelnemers alsook de douaneveiligheidscontroles en het veiligheidsrisicobeheer. Bovendien is het noodzakelijk een verdere uitbreiding van de interne markt buiten de EU te bevorderen op basis van gemeenschappelijke regelgevende normen. Dit zal burgers en bedrijven in de EU en Andorra tot wederzijds voordeel strekken. Opgemerkt moet worden dat het protocol voorziet in een speciale regeling tussen de EU en Andorra om te zorgen dat de handel tussen de twee partijen vlot verloopt met een hoge mate van douaneveiligheid. Ik verwelkom het voorstel dat het protocol een bepaling moet bevatten dat marktdeelnemers een aantal gegevens moeten verstrekken voorafgaand aan de invoer dan wel de uitvoer van goederen, zodat de douaneveiligheidsmaatregelen correct worden uitgevoerd. Ik acht het raadzaam om de eis te laten vervallen dat van tevoren aangifte van goederen moet worden gedaan op voorwaarde dat de EU en Andorra in hun respectieve douanegebieden eenzelfde veiligheidsniveau handhaven, zoals voorzien in het betreffende acquis.</p>
    </intervention>
    <intervention id="4-324-625" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Als we de soevereiniteit van onze Unie wensen te behouden en wederzijdse samenwerking tot ontwikkeling willen brengen, moeten we zorgen voor veilige gemeenschappelijke grenzen met buurlanden van de EU. Effectieve controle van de grens tussen de EU en Andorra, een vorstendom gelegen tussen twee grote EU-lidstaten, Frankrijk en Spanje, zal in de toekomst tot vruchtbaarder en vriendschappelijker betrekkingen leiden. Ik heb vóór dit protocol gestemd omdat het de informatie-uitwisseling met Andorra over veiligheidsrisicobeheer en controles alsook de standaardisatie van EU-douaneveiligheidsmaatregelen en het veilig verkeer van goederen tussen Andorra en EU-lidstaten stimuleert. Meer bilaterale handel tussen Andorra en de EU in een veiliger, gestandaardiseerd klimaat zal heel Europa ten goede komen.</p>
    </intervention>
    <intervention id="4-324-687" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor het verslag van de heer Moreira over de douaneveiligheidsmaatregelen, omdat ik duidelijke regels voor de handel met Andorra belangrijk vind. Hoewel geen lid van de Europese Unie, is Andorra daar wel een enclave in, en het land is dus perfect in onze handel geïntegreerd. Het doel van dit protocol is het versterken van de douaneveiligheidsmaatregelen voor de invoer van goederen uit en de uitvoer van goederen naar derde landen. Het protocol vereist dat deze landen daarbij specifieke informatie verstrekken, zonder dat daarbij het juiste evenwicht tussen de snelheid en de veiligheid van handel wordt verstoord.</p>
    </intervention>
    <intervention id="4-324-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="nl">Ik heb gestemd voor dit verslag over het ontwerpbesluit van de Raad betreffende de sluiting van het protocol waarbij de Overeenkomst in de vorm van een briefwisseling tussen de Europese Economische Gemeenschap en het Vorstendom Andorra wordt uitgebreid tot douaneveiligheidsmaatregelen. Zowel de Commissie internationale handel als de Commissie interne markt en consumentenbescherming bevelen de afsluiting van dit protocol aan. De afsluiting van deze nieuwe overeenkomst is een bijkomende stap in de richting van meer samenwerking tussen het Vorstendom Andorra en de EU. Het is voor beide partijen belangrijk om te garanderen dat de overeenkomst in overeenstemming blijft met de ontwikkeling van het betreffende EU-acquis. Deze zorg wordt ook in de overeenkomst geuit. Ik wil er, net zoals de rapporteur, op wijzen dat het noodzakelijk is dat de Commissie en het Vorstendom Andorra verdere gesprekken voeren zodat er rekening kan worden gehouden met bilaterale overeenkomsten en zodat ze, indien nodig, kunnen worden aangepast aan de lopende uitvoering van het gemoderniseerd douanewetboek, die ten laatste over twee jaar in de EU moet zijn afgerond.</p>
    </intervention>
    <intervention id="4-325-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Met de sluiting van dit protocol wordt de Overeenkomst tussen de Europese Economische Gemeenschap en het Vorstendom Andorra, die op 28 juni 1990 in de vorm van een briefwisseling werd gesloten, uitgebreid tot douaneveiligheidsmaatregelen. De overeenkomst vormde de basis voor de douane-unie tussen beide partijen. De huidige regeling betreffende douaneveiligheidsmaatregelen zal worden toegevoegd aan de overeenkomst van 1990 in de vorm van een nieuwe titel II bis en zal, anders dan de douane-unie, van toepassing zijn op landbouwproducten. Het douanewetboek is in principe van toepassing op de handel met alle landen buiten de Unie, en bevat afwijkende regels waar internationale overeenkomsten in speciale veiligheidsregelingen voorzien. Rekening houdend met de wijzigingen in het relevante douane-acquis van de EU, zorgt het voorstel voor een speciale regeling tussen de EU en Andorra om de handel tussen de twee partijen vlot te laten verlopen en tegelijk een hoog veiligheidsniveau te handhaven. Om deze redenen, en om de handel tussen de EU en het Vorstendom Andorra te intensiveren, stem ik voor de nieuwe douaneveiligheidsmaatregelen.</p>
    </intervention>
    <intervention id="4-326-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. De verwijzing van het besluit van de Raad naar het Europees Parlement voor de goedkeuringsprocedure vormt het rechtsinstrument voor de sluiting van het protocol tussen de Europese Unie en het Vorstendom Andorra waarbij het toepassingsgebied van de Overeenkomst tussen de Europese Economische Gemeenschap en het Vorstendom Andorra van 28 juni 1990 wordt uitgebreid tot douaneveiligheidsmaatregelen. De overeenkomst vormde de basis voor de douane-unie tussen beide partijen. De huidige regeling betreffende douaneveiligheidsmaatregelen zal worden toegevoegd aan de overeenkomst van 1990 in de vorm van een nieuwe titel II bis en zal, anders dan de douane-unie, van toepassing zijn op landbouwproducten (artikel 12 ter, lid 2, van het protocol).</p>
    </intervention>
    <intervention id="4-327-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Tussen het Vorstendom Andorra en de Europese Unie bestaat al sinds 1990 een douane-unie die gebaseerd is op de overeenkomst in de vorm van een briefwisseling. Het onderhavige voorstel voorziet in toezicht op de uitvoering van het protocol door het Gemengd Comité. Voorafgaande aangifte van goederen wordt afgeschaft op voorwaarde dat de EU en Andorra in hun respectieve douanegebieden eenzelfde veiligheidsniveau handhaven. De burgers en bedrijven van zowel de EU als Andorra zijn evenveel gebaat bij de uitbreiding van de in de interne markt gehanteerde norm.</p>
    </intervention>
    <intervention id="4-328-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Ik sluit me aan bij het voorstel dat het Parlement de sluiting van de overeenkomst aanneemt. Europese en Canadese bedrijven zullen jaarlijks miljoenen euro's besparen dankzij kortere en eenvoudigere, dus goedkopere, goedkeuringsprocedures voor producten en de wederzijdse erkenning van certificeringsbevindingen. De overeenkomst levert ook een nettovoordeel op voor de Unie aangezien certificeringsbevindingen op alle gebieden van luchtwaardigheid door alle lidstaten wederzijds zullen worden erkend. De Canadese en Europese markten zullen door de overeenkomst niet enkel concurrerender worden, ze zullen ook veiliger worden, aangezien regelgevende en handhavingsinstanties meer zullen samenwerken op het gebied van certificering, controles en handhaving, teneinde te zorgen voor een zo groot mogelijke veiligheidsgarantie voor passagiers- en vrachtvluchten.</p>
    </intervention>
    <intervention id="4-328-750" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Canada is een van ’s werelds belangrijkste producenten van vliegtuigen en luchtvaartapparatuur. Slechts zes lidstaten hebben momenteel bilaterale overeenkomsten betreffende productcertificering voor luchtvaartdiensten. De voorgestelde overeenkomst inzake de veiligheid van de burgerluchtvaart zal, net zoals de vergelijkbare overeenkomst met de Verenigde Staten, de samenwerking tussen de Unie en Canada verbeteren en deze kwestie in alle Europese lidstaten regelen. De overeenkomst laat toe om de certificeringsystemen te uniformiseren. Op basis van het wederzijds vertrouwen in deze systemen en een vergelijking van de verschillen in regelgeving zullen dubbele testen en controles kunnen worden beperkt. De overeenkomst voorziet in gemeenschappelijke inspecties en onderzoeken en de uitwisseling van veiligheidsinformatie. De wederzijdse erkenning van certificeringsbevindingen zal Europese en Canadese luchtvaartbedrijven aanzienlijke besparingen opleveren. Enerzijds zal de concurrentiekracht van de luchtvaartmarkten door de overeenkomst worden verhoogd, en anderzijds zullen ze ook veiliger worden aangezien de regelgevende instanties meer zullen samenwerken. Daarom ga ik akkoord met het sluiten van de overeenkomst.</p>
    </intervention>
    <intervention id="4-329-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="nl">Ik heb voorgestemd omdat Europese en Canadese bedrijven voordeel zullen hebben van deze overeenkomst, evenals de luchtvaartmaatschappijen en de passagiers. Er zullen miljoenen euro's bespaard worden door de procedures voor de goedkeuring van producten en het wederzijds aanvaarden van kortere, eenvoudiger en goedkopere certificeringsbevindingen. De overeenkomst voorziet ook in het gebruik en de erkenning van elkaars reparatie- en onderhoudsfaciliteiten. Dit alles zal de markt veiliger en meer concurrerend maken.</p>
    </intervention>
    <intervention id="4-330-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ik heb voor het verslag van mevrouw Ţicău gestemd, omdat Canada terecht wordt beschouwd als prioritaire partner voor een dergelijke overeenkomst, aangezien Europa en Canada beide beschikken over producenten van vliegtuigen die behoren tot de wereldtop. Met de overeenkomst kunnen veel dubbele procedures worden vermeden en kunnen beide partijen vertrouwen op elkaars certificeringssystemen. De aanzienlijke besparingen en bureaucratische vereenvoudigingen die hieruit voortkomen zullen een positief effect hebben op onze ondernemingen.</p>
    </intervention>
    <intervention id="4-330-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="nl">Ik heb voor dit verslag gestemd, omdat naar mijn mening de bilaterale overeenkomst inzake de veiligheid van de burgerluchtvaart tussen de EU en Canada die het tot doel heeft, de Europeanen tot voordeel zal strekken doordat de handel tussen beide partijen erdoor wordt vergemakkelijkt. Met de overeenkomst wordt beoogd dubbele beoordelingen, testen en controles te beperken en zowel de EU als Canada in staat te stellen op de certificeringssystemen van elkaars luchtvaartproducten te vertrouwen. Door de twee reeksen vereisten en regelgevende processen op elkaar af te stemmen kan de importerende autoriteit haar eigen certificaat voor het luchtvaartproduct, het luchtvaartonderdeel of de luchtvaarttoepassing afgeven zonder alle beoordelingen te moeten herhalen die reeds door de exporterende autoriteit zijn uitgevoerd. Europese en Canadese bedrijven zullen jaarlijks miljoenen euro's besparen dankzij kortere en eenvoudigere, dus goedkopere, goedkeuringsprocedures voor producten. Luchtvaartmaatschappijen zullen er ook van profiteren en de Canadese en de Europese luchtvaartmarkten zullen nog veiliger worden.</p>
    </intervention>
    <intervention id="4-331-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="nl">Europese en Canadese bedrijven zullen enorme economische voordelen kunnen genieten dankzij kortere en eenvoudigere, dus goedkopere, goedkeuringsprocedures voor producten en de wederzijdse erkenning van certificeringsbevindingen.</p>
      <p sl="nl">Ik steun deze overeenkomst omdat ik van mening ben dat de overeenkomst behalve de economische voordelen die zij met zich meebrengt, het ook mogelijk zal maken dat certificeringsbevindingen op alle gebieden van luchtwaardigheid door alle lidstaten wederzijds zullen worden erkend. De overeenkomst is dus gebaseerd op de wederzijdse erkenning van het systeem van de ander en omvat verplichtingen en samenwerkingsmethoden zodat de importerende autoriteit haar eigen certificaat voor het luchtvaartproduct, het luchtvaartonderdeel of de luchtvaarttoepassing kan afgeven zonder alle beoordelingen te moeten herhalen die reeds door de exporterende autoriteit zijn uitgevoerd. Luchtvaartmaatschappijen zullen er ook voordeel uit halen aangezien de overeenkomst voorziet in het gebruik van elkaars goedgekeurde herstel- en onderhoudsfaciliteiten.</p>
      <p sl="nl">De markten zullen door deze overeenkomst niet enkel concurrerender worden, ze zullen ook veiliger worden, aangezien regelgevende en handhavingsinstanties meer zullen samenwerken op het gebied van certificering, controles en handhaving, teneinde te zorgen voor een zo groot mogelijke veiligheidsgarantie voor passagiers- en vrachtvluchten.</p>
    </intervention>
    <intervention id="4-331-250" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Ik heb ingestemd met het verslag van mevrouw Ţicău, waarmee het Europees Parlement het groene licht geeft aan de sluiting van een overeenkomst inzake de veiligheid van de burgerluchtvaart tussen de Europese Gemeenschap en Canada. Deze overeenkomst maakt een wederzijdse erkenning mogelijk van certificeringssystemen voor een luchtvaartproduct, -onderdeel of -toepassing op het gebied van luchtwaardigheid en onderhoud. Hiermee moet worden voorkomen dat ondernemingen waarvan de producten in het ene land zijn gecertificeerd alle certificeringsprocedures opnieuw moeten doorlopen in het andere land. Deze vereenvoudiging is welkom voor de handel tussen beide regio´s, die zo´n vijftig miljard euro waard is.</p>
    </intervention>
    <intervention id="4-331-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Ik heb voor deze aanbeveling gestemd omdat ik het eens ben met de sluiting van een overeenkomst die enerzijds de Europese en Canadese bedrijven ten goede zal komen, aangezien zij jaarlijks miljoenen euro’s zullen besparen dankzij kortere en eenvoudigere, dus goedkopere, goedkeuringsprocedures voor producten en de wederzijdse erkenning van certificeringsbevindingen, en anderzijds omdat deze overeenkomst zorgt voor een zo groot mogelijke veiligheidsgarantie voor de passagiers.</p>
    </intervention>
    <intervention id="4-331-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="nl">Het garanderen van de veiligheid in de luchtvaart en geharmoniseerde voorschriften voor de verscheidene marktdeelnemers vormt de centrale doelstelling van deze overeenkomst inzake de veiligheid van de burgerluchtvaart tussen de Europese Gemeenschap en Canada (hierna ‘de overeenkomst’ genoemd).</p>
      <p sl="nl">De overeenkomst is even belangrijk als de luchtvaartsector in deze twee ruimten, want de goedkeuring van gemeenschappelijke voorschriften zal het mogelijk maken om dubbele beoordelingen, testen en controles te voorkomen. Voorts wil ik erop wijzen dat de regel van wederzijdse erkenning en gezamenlijke inspecties en onderzoeken en de uitwisseling van veiligheidsinformatie alle betrokkenen in staat zal stellen om doeltreffender te werken.</p>
      <p sl="nl">Als laatste, maar daarom niet minder belangrijk, zal niet alleen de luchtvaartsector aanzienlijk kunnen besparen, luchtvaartmaatschappijen zullen er ook voordeel uit halen, aangezien de overeenkomst voorziet in het gebruik van elkaars goedgekeurde herstel- en onderhoudsfaciliteiten.</p>
    </intervention>
    <intervention id="4-331-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="nl">De economische en politieke betrekkingen tussen de Europese Unie en Canada bestaan al erg lang en hebben aanleiding gegeven tot verschillende bilaterale overeenkomsten op die twee gebieden. Op 6 mei 2009 werd de overeenkomst inzake veiligheid in de luchtvaart tussen de Europese Unie – de (toenmalige) Europese Gemeenschap – en Canada ondertekend, die vergelijkbaar is met de overeenkomst met de VS, die gericht is op de versterking van de samenwerking tussen beide partijen en de beperking van dubbele testen en controles. Ik heb voor deze aanbeveling gestemd en ik ben verheugd over deze versterking van de banden tussen beide partijen. De Canadese en Europese markten zullen door de overeenkomst niet enkel concurrerender worden, ze zullen ook veiliger worden, want deze overeenkomst betekent een belangrijke stap vooruit op het gebied van het vaststellen van internationale normen voor de veiligheid van de burgerluchtvaart. Luchtvaartmaatschappijen zullen er ook voordeel uit halen aangezien de overeenkomst voorziet in het gebruik van elkaars goedgekeurde herstel- en onderhoudsfaciliteiten.</p>
    </intervention>
    <intervention id="4-332-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="nl">De overeenkomst die het onderwerp is van dit verslag heeft betrekking op bepaalde aspecten van de veiligheid van de burgerluchtvaart en zal de zes bestaande bilaterale overeenkomsten van de lidstaten met Canada betreffende productcertificering vervangen. Zoals de rapporteur uitdrukkelijk stelt, valt de bedoeling om een volledig open luchtvaartruimte tussen de EU en Canada tot stand te brengen – een thema waar wij, zoals eerder aangegeven, terughoudend tegenover staan – niet binnen de werkingssfeer van deze overeenkomst, en moet zij dus in een afzonderlijke aanbeveling worden besproken.</p>
      <p sl="nl">De belangrijkste doelstellingen van deze overeenkomst zijn de beperking van dubbele beoordelingen, testen en controles en het in staat stellen van zowel de EU als Canada om te vertrouwen op de certificeringssystemen van de ander. Daartoe is het noodzakelijk dat de twee reeksen vereisten en regelgevende processen geleidelijk op elkaar worden afgestemd.</p>
      <p sl="nl">Dankzij deze overeenkomst zullen Europese en Canadese bedrijven jaarlijks miljoenen euro's besparen dankzij kortere en eenvoudigere, dus goedkopere, goedkeuringsprocedures voor producten en de wederzijdse erkenning van certificeringsbevindingen.</p>
    </intervention>
    <intervention id="4-333-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="nl">Deze overeenkomst heeft betrekking op bepaalde aspecten van de veiligheid van de burgerluchtvaart, maar er wordt niet ingegaan op de bedoeling om een volledig open luchtvaartruimte tussen de EU en Canada tot stand te brengen, een thema dat volgens de rapporteur in een afzonderlijke aanbeveling moet worden besproken. De belangrijkste doelstellingen van deze overeenkomst zijn de beperking van dubbele beoordelingen, testen en controles (tenzij het gaat om belangrijke reguleringsverschillen) en het in staat stellen van zowel de EU als Canada om te vertrouwen op de certificeringssystemen van de ander.</p>
      <p sl="nl">Dankzij deze overeenkomst zullen Europese en Canadese bedrijven jaarlijks miljoenen euro's besparen dankzij kortere en eenvoudigere, dus goedkopere, goedkeuringsprocedures voor producten en de wederzijdse erkenning van certificeringsbevindingen. Volgens de rapporteur zou de overeenkomst voorts ook de veiligheid kunnen verhogen, aangezien regelgevende en handhavingsinstanties meer zullen samenwerken op het gebied van certificering, controles en handhaving, teneinde te zorgen voor een zo groot mogelijke veiligheidsgarantie voor passagiers- en vrachtvluchten.</p>
    </intervention>
    <intervention id="4-334-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">De aanbeveling heeft betrekking op de overeenkomst inzake luchtveiligheid die in mei 2009 namens de (toenmalige) Europese Gemeenschap werd ondertekend. Het is met recht dat Canada als prioriteit werd beschouwd voor de overeenkomst inzake luchtveiligheid, als aanvulling op de overeenkomst inzake luchtvervoer, aangezien Europa en Canada beide beschikken over producenten van vliegtuigen, motoren en vliegtuigelektronica die behoren tot de wereldtop. Net zoals bij vergelijkbare overeenkomsten inzake luchtveiligheid met de Verenigde Staten, zijn de belangrijkste doelstellingen ook hier de beperking van dubbele beoordelingen, testen en controles, en het in staat stellen van zowel de Europese Unie als Canada om te vertrouwen op de certificeringssystemen van de ander. De overeenkomst volgt in grote lijnen de structuur van de bestaande bilaterale overeenkomsten inzake veiligheid van de luchtvaart tussen de lidstaten en Canada. Hij omvat verplichtingen en samenwerkingsmethoden en is gebaseerd op het wederzijds vertrouwen in het systeem van de ander en op de vergelijking van reguleringsverschillen. Europese en Canadese bedrijven zullen jaarlijks miljoenen euro’s besparen dankzij kortere, meer eenvoudige en dus goedkopere goedkeuringsprocedures voor producten en de wederzijdse erkenning van certificeringsbevindingen. Ook de luchtvaartmaatschappijen zullen hierbij gebaat zijn, daar de overeenkomst een belangrijke stap vooruit betekent op het gebied van het vaststellen van internationale normen voor de veiligheid van de burgerluchtvaart. Daarom ben ik van mening dat het Parlement de sluiting van de overeenkomst moet ondersteunen, daar zowel de Canadese als de Europese markt hierdoor concurrerender en tegelijkertijd veiliger zullen worden.</p>
    </intervention>
    <intervention id="4-335-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">De aanbeveling waarover wij vandaag hebben gestemd heeft betrekking op de overeenkomst inzake veiligheid die op 6 mei 2009 werd ondertekend. Vanwege de hoge mate van samenwerking waarin de overeenkomst voorziet, heb ik mijn steun gegeven.</p>
    </intervention>
    <intervention id="4-335-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik verwelkom dit document, omdat de belangrijkste in de onderhandelingsrichtsnoeren gestelde doelstellingen zijn de beperking van dubbele beoordelingen, testen en controles (tenzij het gaat om belangrijke reguleringsverschillen) en het in staat stellen van zowel de EU als Canada om te vertrouwen op de certificeringssystemen van de ander. Daartoe is het noodzakelijk dat de twee reeksen vereisten en regelgevende processen geleidelijk op elkaar worden afgestemd, dat de partijen regelmatig overleggen om de permanente geschiktheid en bekwaamheid te controleren van de regelgevende instanties die betrokken zijn bij de tenuitvoerlegging van de overeenkomst, en dat een gemengd comité wordt opgericht dat oplossingen aanbiedt voor problemen in verband met de tenuitvoerlegging van de overeenkomst. Teneinde het vertrouwen in elkaars systemen te bestendigen, voorziet de overeenkomst in gezamenlijke inspecties en onderzoeken, de uitwisseling van veiligheidsinformatie (controle van vliegtuigen en gegevens in verband met ongevallen), versterkte regelgevende samenwerking en bespreking op technisch niveau om problemen op te lossen voor ze geschillen worden. De overeenkomst voorziet in de oprichting van een gemengd comité en subcomités op het gebied van certificering van luchtwaardigheid en onderhoud. Voorts zijn er sterke vrijwaringsmaatregelen die beide partijen in staat stellen op termijn de erkenning van de bevindingen van de andere bevoegde autoriteit op te schorten of de overeenkomst volledig of gedeeltelijk te beëindigen. Het gehele systeem van overleg, comités en subcomités heeft echter als doel ervoor te zorgen dat problemen worden opgelost voor dit punt wordt bereikt.</p>
    </intervention>
    <intervention id="4-336-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">De overeenkomst inzake luchtvervoer tussen de EU en Canada is een eerste stap richting een volledig open luchtvaartruimte tussen de EU en Canada. Teneinde het vertrouwen in elkaars systemen te bestendigen, voorziet de overeenkomst in gezamenlijke inspecties, de uitwisseling van veiligheidsinformatie, versterkte regelgevende samenwerking en bespreking op technisch niveau om problemen op te lossen voor ze ‘geschillen’ worden.</p>
      <p sl="it">Daarnaast zal de oprichting van een gemengd comité en van subcomités Europese en Canadese bedrijven in staat stellen jaarlijks miljoenen euro’s te besparen dankzij de wederzijdse erkenning van certificeringsbevindingen. De importerende autoriteit kan zo haar eigen certificaat voor het luchtvaartproduct, het luchtvaartonderdeel of de luchtvaarttoepassing afgeven zonder alle beoordelingen te moeten herhalen die reeds door de exporterende autoriteit zijn uitgevoerd.</p>
      <p sl="it">Luchtvaartmaatschappijen zullen er ook voordeel uit halen aangezien de overeenkomst voorziet in het gebruik van elkaars goedgekeurde herstel- en onderhoudsfaciliteiten. Niet alleen zullen de Canadese en Europese markten door de overeenkomst concurrerender worden, ook zal de mondiale veiligheid toenemen.</p>
      <p sl="it">Tot slot zijn we van mening dat de overeenkomst belangrijk is op het gebied van het vaststellen van internationale normen voor de veiligheid van de burgerluchtvaart en als uitgangspunt moet dienen voor toekomstige onderhandelingen met andere voorname producenten van vliegtuigen.</p>
    </intervention>
    <intervention id="4-336-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Deze overeenkomst is de meest ambitieuze overeenkomst inzake luchtvervoer tussen de EU en een belangrijke mondiale partner. De Canadese en Europese markten zullen door de overeenkomst niet enkel concurrerender worden, ze zullen ook veiliger worden, aangezien regelgevende en handhavingsinstanties meer zullen samenwerken op het gebied van certificering, controles en handhaving, teneinde te zorgen voor een zo groot mogelijke veiligheidsgarantie voor passagiers- en vrachtvluchten. De overeenkomst betekent een belangrijke stap vooruit op het gebied van het vaststellen van internationale normen voor de veiligheid van de burgerluchtvaart en moet als uitgangspunt dienen voor toekomstige onderhandelingen met andere voorname producenten van vliegtuigen en luchtvaartapparatuur. Ik steun Silvia-Adriana Ţicău.</p>
    </intervention>
    <intervention id="4-337-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De overeenkomst inzake de veiligheid van de burgerluchtvaart tussen de Europese Gemeenschap en Canada, die een aanvulling is op de overeenkomst inzake luchtvervoer met Canada, heeft ten doel technische handelsbelemmeringen uit de weg te ruimen. In wezen is het de bedoeling om dubbele beoordelingen, testen en controles in de mate van het mogelijke te beperken en uniforme certificering mogelijk te maken. Er wordt een gemengd comité opgericht dat oplossingen voorstelt voor problemen in verband met de tenuitvoerlegging van de overeenkomst. De gebieden die onder de samenwerking en wederzijdse erkenning van certificeringsbevindingen vallen, zijn luchtwaardigheid en onderhoud. In de toekomst bestaat de mogelijkheid om tot volledige wederzijdse erkenning te komen. Naast het Gemengd Comité, dat zich over praktische problemen moet buigen en disputen moet voorkomen, zijn er ook plannen voor gezamenlijke inspecties en onderzoeken en de uitwisseling van veiligheidsgegevens. Het is positief dat sterke vrijwaringsmaatregelen beide partijen indien nodig in staat stellen om de erkenning van de bevindingen van de andere bevoegde autoriteit op te schorten of de overeenkomst volledig of gedeeltelijk te beëindigen.</p>
      <p sl="de">Ik sta achter deze overeenkomst op voorwaarde dat de procedures voor toelating van producten korter en eenvoudiger worden zonder dat de veiligheidsnormen hieronder lijden.</p>
    </intervention>
    <intervention id="4-337-125" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Deze aanbeveling heeft betrekking op de overeenkomst inzake veiligheid die op 6 mei 2009 namens de (toenmalige) Europese Gemeenschap werd ondertekend. Slechts zes lidstaten hebben momenteel bilaterale overeenkomsten met Canada betreffende productcertificering. Deze zullen vervallen bij de inwerkingtreding van de overeenkomst tussen de Europese Unie en Canada inzake de veiligheid van de burgerluchtvaart. Dankzij de sterke vrijwaringsmaatregelen is het mogelijk om de erkenning van de bevindingen van de andere bevoegde autoriteit op te schorten of de overeenkomst volledig of gedeeltelijk te beëindigen wanneer dat wenselijk zou zijn. Ik sta achter deze overeenkomst op voorwaarde dat de procedures voor toelating van producten korter en eenvoudiger worden zonder dat de veiligheidsnormen hieronder lijden.</p>
    </intervention>
    <intervention id="4-337-187" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">Een overeenkomst inzake de veiligheid van de burgerluchtvaart tussen de Europese Gemeenschap en Canada heeft onmiskenbare voordelen voor beide partijen. Opgemerkt moet worden dat de belangrijkste luchtvaarttechnologiefabrikanten zijn gevestigd in de EU en Canada. Voor beide partijen is het niveau van de handel en export op dit gebied enorm. Om op het gebied van luchtvaartveiligheid tot een effectieve samenwerking te komen, is het zeer belangrijk ervoor te zorgen dat de certificeringssystemen aan de eisen van beide partijen voldoen. Ik ben verheugd dat tijdens de onderhandelingen een akkoord is bereikt over de beperking van dubbele beoordelingen, testen en controles. Ik acht het raadzaam de importerende autoriteit het recht te geven haar eigen certificering af te geven van het luchtvaartproduct om zo dubbele beoordelingen door de exporterende autoriteit te voorkomen. Wederzijdse erkenning op het gebied van luchtwaardigheid, onderhoud en onderhoudsvergunningen is een bewijs van het vertrouwen dat beide partijen in elkaars systemen hebben. Deze overeenkomst zal een betere samenwerking tussen de regelgevende instanties van beide partijen mogelijk maken op alle terreinen van certificering, inspectie, handhaving en overleg. Het uitvoeren van gezamenlijke inspecties en onderzoeken en de uitwisseling van veiligheidsinformatie zal zorgen voor een zo groot mogelijke veiligheidsgarantie voor passagiers- en vrachtvluchten. Opgemerkt moet worden dat wanneer deze overeenkomst in werking treedt, de goedkeuringsprocedures voor producten en de vergunningsprocedures flexibeler, korter en goedkoper zullen worden. Dit zal de kosten voor de bedrijven in deze sector verlagen.</p>
    </intervention>
    <intervention id="4-337-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor de sluiting van een overeenkomst inzake de veiligheid van de burgerluchtvaart tussen de Europese Gemeenschap en Canada. Naar mijn mening zal de overeenkomst een nettovoordeel opleveren voor de Unie aangezien certificeringsbevindingen op alle gebieden van luchtwaardigheid door alle lidstaten wederzijds zullen worden erkend. De overeenkomst voorziet in gezamenlijke inspecties en onderzoeken, de uitwisseling van veiligheidsinformatie, versterkte samenwerking en bespreking op technisch niveau. Vertrouwen op de certificeringssystemen van de ander betekent het verbeteren van de veiligheid van het eigen systeem, het voorkomen van tijdsverlies door alle beoordelingen te moeten herhalen die reeds door de exporterende autoriteit zijn uitgevoerd en voordeel halen uit het gebruik van elkaars goedgekeurde herstel- en onderhoudsfaciliteiten. De Canadese en Europese markten zullen zo concurrerender en veiliger worden.</p>
    </intervention>
    <intervention id="4-337-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="nl">Ik heb voor dit verslag betreffende het ontwerpbesluit van de Raad inzake de sluiting van een overeenkomst inzake de veiligheid van de burgerluchtvaart tussen de Europese Gemeenschap en Canada gestemd. De belangrijkste in de onderhandelingsrichtsnoeren gestelde doelstellingen zijn, net zoals bij de vergelijkbare overeenkomst inzake luchtveiligheid met de Verenigde Staten, de beperking van dubbele beoordelingen, testen en controles en het in staat stellen van zowel de EU als Canada om te vertrouwen op de certificeringssystemen van de ander. Daartoe is het noodzakelijk dat de twee reeksen vereisten en regelgevende processen geleidelijk op elkaar worden afgestemd en dat de partijen regelmatig overleggen om de permanente geschiktheid en bekwaamheid te controleren van de regelgevende instanties die betrokken zijn bij de tenuitvoerlegging van de overeenkomst. Europese en Canadese bedrijven zullen jaarlijks miljoenen euro's besparen dankzij kortere en eenvoudigere, dus goedkopere, goedkeuringsprocedures voor producten en de wederzijdse erkenning van certificeringsbevindingen. De wederzijdse erkenning van de certificeringsbevindingen levert ook een nettovoordeel op voor de Unie aangezien certificeringsbevindingen op alle gebieden van luchtwaardigheid door alle lidstaten wederzijds zullen worden erkend.</p>
    </intervention>
    <intervention id="4-338-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Het belangrijkste doel van de overeenkomst is Europa en Canada in staat stellen te kunnen vertrouwen op elkaars certificeringssystemen. Daartoe is het noodzakelijk dat de twee reeksen vereisten en regelgevende processen geleidelijk op elkaar worden afgestemd, dat de partijen regelmatig overleggen om de permanente geschiktheid en bekwaamheid te controleren van de regelgevende instanties die betrokken zijn bij de tenuitvoerlegging van de overeenkomst, en dat een gemengd comité wordt opgericht dat oplossingen aanbiedt voor problemen in verband met de tenuitvoerlegging van de overeenkomst. De overeenkomst volgt in grote lijnen de structuur van de bestaande bilaterale overeenkomsten inzake veiligheid van de luchtvaart tussen de lidstaten en Canada. De overeenkomst is gebaseerd op de wederzijdse erkenning van het systeem van de ander en op de vergelijking van reguleringsverschillen. De overeenkomst omvat verplichtingen en samenwerkingsmethoden zodat de importerende autoriteit haar eigen certificaat voor het luchtvaartproduct, het luchtvaartonderdeel of de luchtvaarttoepassing kan afgeven zonder alle beoordelingen te moeten herhalen die reeds door de exporterende autoriteit zijn uitgevoerd. Ik stem voor dit voorstel, zodat de Europese en Canadese markten concurrerender en veiliger kunnen worden, en kortere en eenvoudigere, dus goedkopere, goedkeuringsprocedures voor producten mogelijk worden.</p>
    </intervention>
    <intervention id="4-339-000" speaker_id="28352" name="Zuzana ROITHOVÁ" is_mep="True" mode="written" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Ik heb geen ernstige bezwaren tegen de overeenkomst tussen de EU en Canada betreffende de veiligheid van de burgerluchtvaart. Toch heb ik me van stemming onthouden. De reden hiervoor is de onopgeloste kwestie in de betrekkingen tussen de EU, de Tsjechische Republiek en Canada rond het opheffen van de eenzijdige visumplicht voor Tsjechische burgers. Ik heb er herhaaldelijk op gewezen dat het parlement van de Tsjechische Republiek om dezelfde redenen de ratificatie van het zusterverdrag betreffende het luchtverkeer zal blokkeren. Ik verzoek de Europese Commissie om dit probleem nu eindelijk eens serieus aan te pakken. Door de lauwe houding van commissaris Malmström is deze kwestie na twee jaar nog niet opgelost, wat bijgedragen heeft aan de verslechtering van de betrekkingen tussen de Tsjechische Republiek en Canada.</p>
    </intervention>
    <intervention id="4-340-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb vóór gestemd. Deze aanbeveling heeft betrekking op de overeenkomst inzake veiligheid die op 6 mei 2009 namens de (toenmalige) Europese Gemeenschap werd ondertekend. De overeenkomst inzake luchtvervoer tussen de EU en Canada, die op 17 en 18 december 2009 werd ondertekend en die op termijn een volledig open luchtvaartruimte tussen de EU en Canada tot stand zal brengen, zal in een afzonderlijke aanbeveling worden behandeld. Slechts zes lidstaten hebben momenteel bilaterale overeenkomsten met Canada betreffende productcertificering. Deze zullen vervallen bij de inwerkingtreding van de overeenkomst tussen de Europese Unie en Canada inzake de veiligheid van de burgerluchtvaart ("de overeenkomst"). Aangezien het wegnemen van technische belemmeringen bij de handel in goederen tot de exclusieve bevoegdheid van de Unie behoort, kan de overeenkomst bij een besluit van de Raad worden gesloten. De overeenkomst inzake veiligheid wordt, in tegenstelling tot de overeenkomst inzake luchtvervoer, niet voorlopig toegepast en moet niet door de lidstaten worden bekrachtigd. Het is met recht dat Canada als prioriteit werd beschouwd voor een overeenkomst inzake luchtveiligheid, als aanvulling bij de overeenkomst inzake luchtvervoer, aangezien Europa en Canada beide beschikken over producenten van vliegtuigen, motoren en vliegtuigelektronica die behoren tot de wereldtop. De gecombineerde uitvoer van burgerluchtvaarttechnologie bedraagt meer dan 50 miljard euro, terwijl de Europese en Canadese totale handel in vliegtuigen, ruimtevaartuigen en luchtvaartonderdelen in 2008 meer dan 49 miljard euro waard was.</p>
    </intervention>
    <intervention id="4-340-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="nl">Deze overeenkomst inzake de veiligheid van de burgerluchtvaart tussen de Europese Gemeenschap en Canada vloeit voort uit een horizontale overeenkomst die reeds in maart 2011 door het Europees Parlement werd aangenomen. Canada is een land dat op dit vlak van strategisch belang is voor de Europese lidstaten, aangezien beide partijen over de beste fabrieken voor vliegtuigen, motoren en ruimte-elektronica ter wereld beschikken. Het land is momenteel ook de elfde belangrijkste handelspartner van de EU. De doelstellingen van deze overeenkomst zijn gericht op het vergemakkelijken van de handel in goederen en diensten, door handelsbelemmeringen weg te nemen, de beperking van dubbele beoordelingen, testen en controles van de luchtwaardigheid via de toepassing van het beginsel van wederzijdse erkenning. De totstandbrenging van een open luchtruim zal economische voordelen met zich meebrengen voor beide partijen. Dankzij een verdere vereenvoudiging en vermindering van de administratieve kosten voor Europese en Canadese bedrijven, zullen die bedrijven niet enkel concurrerender worden, ze zullen ook veiliger worden voor de passagiers. Als plaatsvervangend lid in de Commissie vervoer en toerisme heb ik voor dit verslag gestemd, maar ik wil opnieuw benadrukken dat het Europees Parlement de nieuwe bevoegdheden die het in het Verdrag van Lissabon heeft gekregen, op zich moet nemen en dat het bij internationale overeenkomsten gedurende het hele onderhandelingsproces op de hoogte gehouden moet worden.</p>
    </intervention>
    <intervention id="4-341-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">De overeenkomst heeft ten doel om dubbele beoordelingen, testen en controles tot een minimum te beperken doordat het de partijen in staat stelt om gebruik te maken van het certificeringssysteem van de andere. Dit wederzijds vertrouwen in het systeem van de andere overeenkomstsluitende partij is erop gebaseerd dat de twee reeksen vereisten en regelgevende processen geleidelijk op elkaar worden afgestemd, dat de partijen regelmatig overleggen en dat een gemengd comité wordt opgericht. Bedrijven die in deze sector actief zijn, zullen jaarlijks miljoenen euro's besparen dankzij kortere goedkopere goedkeuringsprocedures voor producten en zullen concurrerender kunnen worden. Dankzij deze overeenkomst zal de markt niet enkel concurrerender, maar ook veiliger worden, aangezien handhavingsinstanties verplicht zullen zijn om op grotere schaal samen te werken.</p>
    </intervention>
    <intervention id="4-342-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">In dit verslag wordt er gewezen op het belang van financiële discipline en transparantie bij de toewijzing van middelen als essentiële voorwaarden voor het verwezenlijken van de algemene doelstellingen van het cohesiebeleid, wat bijdraagt tot een grotere verantwoordingsplicht over de strategische doelstellingen. Er moet iets extra's worden gedaan om buitensporige vertragingen te vermijden en de uitvoeringsprestaties te verbeteren.</p>
      <p sl="nl">Ik wil wijzen op de behoefte om meer synergieën tot stand te brengen met andere beleidsinstrumenten. Het cohesiebeleid moet de armste regio’s blijven helpen om de achterstand in te halen en moet ook doelstellingen behelzen die aangepast zijn aan de bestaande en toekomstige uitdagingen, via een slimme, duurzame en inclusieve groei, zoals vastgelegd in de Europa 2020-strategie.</p>
    </intervention>
    <intervention id="4-342-750" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Het potentieel van het cohesiebeleid is nu groter dan ooit voor de minder ontwikkelde gebieden, die te kampen hebben met permanente geografische of natuurlijke handicaps. Het ongebruikt laten of verspillen van de beschikbare middelen zou zeer ernstig zijn, en we zouden er dus goed aan doen om snel over te gaan op een resultaatgerichte aanpak, door duidelijke en meetbare doelen en resultaatindicatoren vast te stellen. Waar we als eerste naar toe moeten, en dat geldt eigenlijk voor alle Europese middelen, zijn vereenvoudigde procedures en een flexibelere toewijzing van de middelen, door te zorgen voor een vermindering van excessieve administratieve kosten en andere obstakels die de beleidsdoelstellingen inzake de toegang tot werk en armoedebestrijding in de weg staan. We mogen ook niet vergeten dat cohesiebeleid een langetermijnmechanisme is. Een solide basis voor het werk, het vaststellen van duidelijke doelen en het toekennen van duidelijke bevoegdheden aan de respectieve bestuursniveaus zijn allemaal factoren die bijdragen aan de vooruitgang, maar de resultaten daarvan zullen dus pas in het tweede gedeelte van de programmeringsperiode zichtbaar worden.</p>
    </intervention>
    <intervention id="4-343-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Sociale, economische en territoriale cohesie realiseren is één van de belangrijke doelstellingen van het Europese project. Dit is een doel waarnaar alle lidstaten streven in het kader van het Europese integratieproces. En dit is exact de reden waarom ik denk dat het proces voor het financieren van cohesieprojecten gebaseerd moet worden op strenge financiële discipline, tenuitvoerlegging op strategische gebieden en, niet in de laatste plaats, op het beginsel van goed bestuur. Het doel is verschillen tussen de Europese regio's te verkleinen. De hele procedure voor het ten uitvoer leggen van dit beleid moet echter worden vereenvoudigd om dit gewenste doel te bereiken. De fondsen moeten worden gebruikt en ik ben van mening dat we de grootste vijand waardoor dergelijke projecten worden opgehouden of tot stilstand komen moeten bestrijden: overmatige Europese bureaucratie. We mogen bureaucratie niet verwarren met transparantie, want niet alles wat op papier geregistreerd wordt en niet elke goedkeuring die wordt vastgelegd in een dossier draagt bij tot het transparant maken van cohesieprojecten.</p>
      <p sl="ro">De verschillen tussen Europese regio's hebben zich gedurende lange perioden ontwikkeld. Ik steun het voorstel van het verslag dat we, om deze ongelijkheden te verminderen en het Europese integratieproces voor alle lidstaten te stroomlijnen, de vereiste periode voor het goedkeuren van middelen moeten inkorten en bureaucratie en alle daarmee gepaard gaande regels en procedures die het cohesiebeleid van de Europese Unie nodeloos hinderen in plaats van het te ondersteunen, moeten verminderen.</p>
    </intervention>
    <intervention id="4-343-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">In het uitvoeringsverslag dat is opgesteld door mijn collega Miroslav Mikolášik, wordt een uitstekende balans opgemaakt van de resultaten van het cohesiebeleid over de financiële periode 2007-2013. Er wordt gewezen op de doelmatigheid van dit beleid, dat een onbetwistbare bijdrage levert aan de verwezenlijking van de doelstelling van economische, sociale en territoriale cohesie in de Europese Unie. Tot slot wil ik benadrukken dat de aanneming van dit verslag op een ideaal moment komt, want daardoor krijgt het debat over de toekomst van het cohesiebeleid (2014-2020) een extra impuls. De Europese Commissie zal namelijk binnenkort haar voorstellen met betrekking tot een actualisering en daarmee een verbetering van dit beleid presenteren.</p>
    </intervention>
    <intervention id="4-343-500" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">De stemming over het cohesiepakket geeft een duidelijke boodschap met betrekking tot onze wil om een solidair, doeltreffend en ambitieus cohesiebeleid te hebben, aangezien dit een van de belangrijkste Europese beleidsterreinen blijft. Terwijl de internationale crisis de sociaaleconomische situatie van veel regio´s namelijk heeft verslechterd en wij al debatteren over de toekomst van het cohesiebeleid, was het voor het Europees Parlement van essentieel belang om te benadrukken dat het gekant is tegen iedere poging om het cohesiebeleid te nationaliseren of meer sectorspecifiek te maken. In het bijzonder in dit verslag, dat gericht is op de evaluatie van de tenuitvoerlegging van de programma´s, heeft het Europees Parlement een balans opgemaakt en de successen, de moeilijkheden en de eventuele oplossingen benadrukt. Dat zal goed van pas komen in de komende maanden wanneer de Europese Unie een nieuw cohesiebeleid voor de periode vanaf 2013 zal opstellen, waarin de onvolkomenheden van het huidige beleid zullen moeten worden verbeterd. Het zal met name belangrijk zijn om de allocatieprocessen te vereenvoudigen en te versnellen, met name voor de kleine en middelgrote ondernemingen, en financiering uit verschillende fondsen en kruisfinanciering te bevorderen. Ik heb daarom voor dit verslag gestemd, evenals voor de andere drie verslagen, om te tonen dat ik hecht aan dit essentiële beleidsterrein, terwijl ik tegelijkertijd oproep tot bepaalde aanpassingen die onmisbaar zijn om nieuwe uitdagingen het hoofd te bieden.</p>
    </intervention>
    <intervention id="4-344-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">De lidstaten maken, zoals blijkt uit de feiten in de nationale verslagen, vorderingen bij de verwezenlijking van de cohesiebeleidsdoelstellingen, zij het met een zekere inherente heterogeniteit tussen de diverse landen en regio’s. Ik wil u er ook aan herinneren dat cohesiebeleid een langetermijnmechanisme is en de meeste resultaten pas later in de programmeringsperiode zichtbaar worden. Naar mijn mening zijn financiële discipline en vooral transparantie bij de toewijzing van middelen essentiële voorwaarden voor het verwezenlijken van de algemene doelstellingen. De architectuur van het cohesiebeleid voor het tijdvak 2014-2020 zal een van de kernpunten vormen van het politieke debat in de komende jaren. Voor wat betreft de onderhandelingen over de volgende programmeringsperiode, ben ik van mening dat een sterk en goed gefinancierd Europees regionaal beleid bij de voortdurende territoriale onevenwichtigheden en een aanhoudende crisis een conditio sine qua non vormt voor de verwezenlijking van sociale, economische en territoriale cohesie in de Europese Unie, en dat de begroting voor cohesiebeleid in de volgende programmeringsperiode dus absoluut niet omlaag mag. Daarnaast is vereenvoudiging van het beheer en de uitvoering van het cohesiebeleid noodzakelijk, om te voorkomen dat middelen onbenut blijven als gevolg van overbodige bureaucratie, lastige regels en procedures.</p>
    </intervention>
    <intervention id="4-345-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Deze ontwerpresolutie van het Europees Parlement over het verslag 2010 betreffende de uitvoering van de cohesiebeleidsprogramma’s voor de periode 2007-2013 bevat punten die ons beleid tegenspreken, en kan derhalve niet worden ondersteund. In het voorstel wordt met name de hoop geuit dat de diensten voor de Roma-gemeenschappen, die in het voorstel "gemarginaliseerd" worden genoemd, uitgebreid en verbeterd worden. De Lega Nord heeft altijd al benadrukt dat de Roma-minderheid niet als slachtoffer van eender welke sociale "marginalisering" mag worden gezien, aangezien de minderheid zelf weigert om in onze maatschappij te integreren. Derhalve vind ik dat dit voorstel, waarin de Roma als slachtoffers van marginalisering worden neergezet en waarin voor een voorkeursbehandeling wordt gepleit uitsluitend op basis van deze vermeende marginalisering, niet kan worden aangenomen. Ik stem daarom tegen.</p>
    </intervention>
    <intervention id="4-345-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="nl">Ik heb voor dit verslag gestemd, omdat het belang van cohesiebeleid steeds duidelijker wordt, aangezien het in aanzienlijke mate bijdraagt tot de verbetering van het sociaaleconomisch klimaat. Bovendien heeft het cohesiebeleid tot doel ongelijkheden tussen ontwikkelingsniveaus van de Europese regio's weg te werken, helpt het bij het streven naar modernisering en duurzame groei en brengt het de Europese solidariteit tot uiting. Als zodanig is het van wezenlijk belang gebleken voor de vooruitgang in het Europese integratieproces, aangezien het sterke synergetische effecten tussen alle Europese beleidsvormen teweegbrengt. Het is duidelijk dat de Europese regio's nog steeds kampen met ernstige ongelijkheden op economisch, sociaal en milieugebied, deels als gevolg van de laatste twee uitbreidingen, en ook als een rechtstreeks gevolg van de wereldwijde financiële en economische crisis. De lidstaten hebben positief gereageerd op de nieuwe vereisten en maken, zoals blijkt uit de feiten en cijfers in de nationale verslagen, vorderingen bij de uitvoering van de cohesiebeleidsdoelstellingen, zij het met een zekere inherente heterogeniteit tussen de diverse landen en regio's. Indachtig het feit dat het Europees Sociaal Fonds (ESF) een fundamenteel instrument is voor het bestrijden van armoede, sociale uitsluiting, werkeloosheid, genderongelijkheden, sociale discriminatie (van mensen met een handicap, migranten, ouderen, enz.) middels insluiting in de beroepswereld, verzoekt het Europees Parlement de Commissie het potentieel en de financiële autonomie van het ESF te versterken. Verder moeten we het projectbeheer vereenvoudigen en de procedures en controles harmoniseren en verbeteren, en zorgen voor een effectievere follow-up van de lopende projecten.</p>
    </intervention>
    <intervention id="4-346-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Het cohesiebeleid vormt één van de doelstellingen van de Europa 2020-strategie en om deze reden moet er meer aandacht worden geschonken aan de coördinatie van de activiteiten tussen de Europese Unie en de lidstaten die van deze sector afhankelijk zijn. Daarom heb ik voor dit document gestemd. De economische crisis, evenals de hervorming die in het beleid is aangebracht voor de periode 2007-2013, hebben geleid tot een vertraging van de Europese activiteiten. Om optimaal te kunnen profiteren van de mogelijkheden die het cohesiebeleid biedt, zoals de rapporteur duidelijk heeft geïllustreerd, is het noodzakelijk om meer vastbesloten aan het werk te gaan, om de kloof tussen de minder en de meer ontwikkelde EU-regio’s te verkleinen. Het nastreven van dit doel is, naar mijn mening, mogelijk via een verhoging van de fondsen bestemd voor het cohesiebeleid, en een betere controle van de goedkeuring van projecten en van de investeringsmethoden van de fondsen.</p>
    </intervention>
    <intervention id="4-347-000" speaker_id="4540" name="Philip BRADBOURN" is_mep="True" mode="written" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">Wat de verslagen van de heer Pieper, mevrouw Sanchez-Schmid, de heer Stavrakakis, de heer Vlasak en de heer Mikolasik betreft: de conservatieve Parlementsleden hebben ervoor gekozen deze verslagen over het toekomstige cohesiebeleid, afgezien van het verslag-Vlasak, waarover wij ons van stemming hebben onthouden, af te wijzen op basis van een aantal fundamentele argumenten: wij zijn van mening dat het in een tijd van begrotingsconsolidatie in alle lidstaten volstrekt onaanvaardbaar is dat de omvangrijke cohesiebegroting van de EU hierbij buiten schot blijft. Over het geheel genomen komen deze verslagen niet tegemoet aan de bezorgdheid van de conservatieven over de wijze waarop de EU het cohesiebeleid beheert. Ze verwerpen alle stappen die rijkere lidstaten in staat stellen hun eigen regionale ontwikkeling te financieren en staan de totstandkoming van een kleiner en efficiënter cohesiebeleid dat meer gericht is op de armste regio’s van Europa, in de weg. In plaats hiervan worden er nieuwe bureaucratische middelen zoals de macroregionale entiteiten voorgesteld en wordt de natiestaat opnieuw ondermijnd door een vastberaden verschuiving in de richting van regionalisme. Deze tijden van bezuinigingen bieden de EU een kans om minder geld aan oude en verkwistende prioriteiten te besteden. Deze verslagen slaan de plank volkomen mis.</p>
    </intervention>
    <intervention id="4-347-002" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">Dossiers waarin de doeltreffendheid van de omzetting van EU-wetgeving binnen lidstaten wordt geanalyseerd, zijn van cruciaal belang. Ik herhaal de conclusies van de rapporteur, met name het belang van KMO’s voor de Europese economieën en de noodzaak om de toegang van KMO’s tot financiering te vergemakkelijken en hen aan te moedigen meer te innoveren om hun concurrentiekracht te vergroten. Onder andere om deze redenen heb ik besloten om vóór dit dossier te stemmen.</p>
    </intervention>
    <intervention id="4-347-005" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">In de crisissituatie waarin de Europese Unie zich momenteel bevindt vormt het onlangs ingestelde cohesiebeleid een van de doeltreffende middelen om de gemeenschappelijke economische machine weer op gang te krijgen. Het verslag-Mikolášik over de uitvoering van de cohesiebeleidsprogramma´s 2007-2013, dat ik heb gesteund, is in dat opzicht een nuttige bijdrage voor een herformulering van de doelstellingen van een dergelijk beleid. Door op te roepen tot vereenvoudiging, versterking en transparantie van de toekenning van de steun in het kader van de strategie Europa 2020, wordt in dit verslag voorgesteld om de Europese cohesieprogramma´s te stimuleren om de bureaucratische druk te verlichten, die de oorzaak is van de huidige blokkering van het merendeel van de toegekende middelen.</p>
    </intervention>
    <intervention id="4-347-003" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Ik heb voor dit verslag over de uitvoering van de cohesiebeleidsprogramma's 2007-2013 gestemd omdat ik van mening ben dat het noodzakelijk is om het cohesiebeleid aan te passen aan de uitdagingen waarmee de Europese regio’s geconfronteerd worden, door een slimme, duurzame en inclusieve groei te stimuleren.</p>
    </intervention>
    <intervention id="4-347-004" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="nl">Het cohesiebeleid blijft een van de belangrijkste pijlers van het beleid van de Europese Unie, aangezien het van fundamenteel belang is voor de verwezenlijking van de doelstellingen van de Europa 2020-strategie. Het cohesiebeleid moet daarom alle Europese regio’s blijven ondersteunen en zo bijdragen aan een slimme, duurzame en inclusieve groei.</p>
      <p sl="nl">Nu Europa een ongekende economische, financiële en sociale crisis doormaakt, die vooral een aantal regio’s treft die al kwetsbaar waren, is het van fundamenteel belang voor de toekomst dat het cohesiebeleid zijn fundamentele rol in een evenwichtige en duurzame ontwikkeling blijft vervullen.</p>
    </intervention>
    <intervention id="4-347-006" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="nl">Het document van rapporteur Miroslav Mikolášik dat hier besproken wordt, is opgesteld naar aanleiding van de mededeling van de Commissie met de titel ‘Cohesiebeleid: strategisch verslag 2010 over de uitvoering van de programma's 2007-2013’, dat een eerste grondige evaluatie inhoudt van de tenuitvoerlegging van de ongeveer 450 operationele programma’s die door de Europese Commissie werden goedgekeurd. Het cohesiebeleid van de Europese Unie (EU) wordt binnen een Europees solidariteitskader dat de 27 lidstaten en hun 271 regio’s behelst en gericht is op het wegwerken van de bestaande economische en sociale ongelijkheden binnen de EU.</p>
      <p sl="nl">Gezien de economische en financiële crisis die Europa doormaakt, wordt dit verslag nog belangrijker, omdat het een instrument moet zijn om de middelen uit het cohesiebeleid opnieuw toe te kennen en ten volle te benutten. Het is, gezien de lage uitvoeringsgraden, noodzakelijk om mechanismen uit te werken die de lidstaten met de grootste moeilijkheden in staat zullen stellen om de middelen die hen worden toegekend, aan te wenden. Indien zij dat niet doen, zullen zij verplicht worden om die middelen terug te geven aan de EU, die de middelen daarna opnieuw zal toekennen aan rijkere landen. Ik ben verheugd over de aanname van dit verslag, waaraan ik mijn steun gehecht had, niet enkel omdat er correctieve maatregelen worden voorgesteld, maar ook vanwege de structuur van het toekomstige cohesiebeleid die erin wordt voorgesteld.</p>
    </intervention>
    <intervention id="4-348-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="nl">In dit verslag worden de bestaande problemen van het cohesiebeleid erkend, zoals de late afronding van de onderhandelingen over het meerjarig financieel kader en het wetgevingspakket voor het beleid, waardoor de nationale strategieën en operationele programma's vertraging oplopen. Daarbij komt het feit dat de bedragen voor de periode 2007-2013 niet volstaan, in het bijzonder gezien de uitbreiding van de Europese Unie, het feit dat slechts 27,1 procent van de beschikbare middelen voor de huidige periode besteed werden en het feit dat de cofinanciering door de lidstaten en de bureaucratische rompslomp behouden blijven. Deze situatie legt enkele van de fouten en de tekortkomingen van het cohesiebeleid die wij steeds hebben aangekaart, bloot.</p>
      <p sl="nl">Landen als Portugal zijn steeds verder verwijderd van de beloofde economische en sociale ontwikkeling die hen dichter bij het Europese gemiddelde zou moeten brengen. De cofinanciering door de lidstaten blijft een factor die de toegang tot middelen bemoeilijkt, in het bijzonder voor landen met zwakkere economieën, die nog steeds vele miljoenen euro’s zien terugvloeien naar de landen die het meest begunstigd worden door de belangrijkste beleidslijnen van de EU, met name de Economische en Monetaire Unie en de interne markt. Dit scherpt de ongelijkheden tussen landen aan in plaats van ze te verkleinen.</p>
    </intervention>
    <intervention id="4-349-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="nl">In het verslag worden de bestaande problemen van het cohesiebeleid erkend, zoals de late afronding van de onderhandelingen over het meerjarig financieel kader en het wetgevingspakket voor het beleid, waardoor de nationale strategieën en operationele programma's vertraging oplopen, het feit dat de bedragen voor de periode 2007-2013 niet volstaan, in het bijzonder gezien de uitbreiding van de Europese Unie, het feit dat slechts 27,1 procent van de beschikbare middelen voor de huidige periode besteed werden en het feit dat de cofinanciering door de lidstaten en de bureaucratische rompslomp behouden blijven. Zo worden enkele van de fouten en de tekortkomingen van het cohesiebeleid die wij steeds hebben aangekaart, blootgelegd.</p>
      <p sl="nl">Landen als Portugal zijn steeds verder verwijderd van de beloofde economische en sociale ontwikkeling die hen dichter bij het Europese gemiddelde zou moeten brengen. Dat alles wordt aangescherpt door de belangrijkste beleidslijnen van de EU, zoals de Economische en Monetaire Unie, de mededinging op de interne markt en de liberalisering van de internationale handel.</p>
    </intervention>
    <intervention id="4-350-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">Uitvoeringsverslagen analyseren de tenuitvoerlegging van de EU-wetgeving in nationaal recht en handhaving van die wetgeving in de lidstaten. In het geval van het cohesiebeleid wordt het rechtskader gevormd door rechtstreeks toepasselijke verordeningen. In het verslag van de Commissie "Cohesiebeleid: Strategisch verslag 2010 over de uitvoering van de programma's 2007-2013" wordt dus geanalyseerd of de wetgeving door de lidstaten naar behoren is toegepast en hoe de lidstaten de communautaire strategische richtsnoeren hebben geïnterpreteerd en opgevolgd bij de tenuitvoerlegging van hun nationale strategische kaders en operationele programma's. Het belang van cohesiebeleid wordt steeds duidelijker, aangezien het in aanzienlijke mate bijdraagt tot de verbetering van het sociaal economisch klimaat. De lidstaten maken vorderingen om de doelstellingen van dat beleid te verwezenlijken, zoals blijkt uit de feiten en cijfers in de nationale verslagen. Natuurlijk zijn financiële discipline en transparantie bij de toewijzing van middelen essentiële voorwaarden voor het verwezenlijken van de algemene doelstellingen. Het nieuwe instrument van de strategische verslagen kan in deze zin bijdragen tot meer verantwoordingsplicht met betrekking tot de verwezenlijking van beleidsdoelstellingen. Stappen die leiden tot vereenvoudiging van het beheer en de uitvoering van het cohesiebeleid zijn nog steeds uiterst wenselijk en verantwoord als het erom gaat de doelstellingen van dit beleid te verwezenlijken en op die manier bij te dragen tot de solidariteit in Europa.</p>
    </intervention>
    <intervention id="4-351-000" speaker_id="28379" name="Adam GIEREK" is_mep="True" mode="written" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ik heb voorgestemd omdat het huidige cohesiebeleid ondanks de problemen bij de benutting van het geld uit het Cohesiefonds met het oog op zijn langetermijndoel consequent moet worden voortgezet. De cohesie van de Unie berust op doeltreffend gebruik van het potentieel van regio's met een economische achterstand en groei op basis van het schaaleffect in de hele Unie. Vandaar dat we ons moeten concentreren op investeringen in communicatie-infrastructuur, die de werking van de gemeenschappelijke markt vergemakkelijken, en ook op ecologie. In de nieuwe financiële vooruitzichten mogen deze fondsen niet worden verspild aan sectorale projecten.</p>
      <p sl="pl">Het is ook nodig om de cohesie binnen de lidstaten te verbeteren en de financiële middelen voor infrastructurele investeringen in verband met de klimaatveranderingen, zoals bijvoorbeeld hydrotechnische constructies, beter te benutten. In Polen wordt het geld uit het Cohesiefonds bijvoorbeeld slecht benut voor projecten rond openbaar vervoer en communicatie, zoals spoorwegen, trams en internet. Er moet aandacht worden besteed aan een doeltreffender gebruik van hulpbronnen door recycling. Er wordt ook een te klein aandeel van de Europese middelen gebruikt voor isolatie van gebouwen, in het bijzonder in Midden- en Oost-Europa. Het is in het belang van de Unie dat de scheiding tussen het belangrijke centrum en de minder ontwikkelde perifere gebieden verdwijnt, zodat die perifere regio’s niet enkel een afzetmarkt en reservoir voor arbeidskrachten blijven.</p>
    </intervention>
    <intervention id="4-352-000" speaker_id="28124" name="Gunnar HÖKMARK" is_mep="True" mode="written" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="sv">De Zweedse conservatieven delen het enthousiasme van het verslag met betrekking tot het gebruik van de structuurfondsen in het cohesiebeleid niet. Wij staan kritisch tegenover de huidige vorm en reikwijdte van het stelsel, maar de manier waarop de fondsen worden gebruikt is niettemin belangrijk. In dit initiatiefverslag wordt niet gepleit voor bijkomende middelen voor de fondsen en staat bovendien dat bij het toewijzen van middelen de prioriteit moet liggen op onderzoek en ontwikkeling. Bijgevolg konden wij dit verslag steunen.</p>
    </intervention>
    <intervention id="4-352-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik verwelkom dit document, omdat er snel herstelmaatregelen moeten worden genomen om zwakke prestaties op bepaalde prioritaire gebieden te verbeteren Het document komt met de aanbeveling een grondige analyse te verrichten van de uitvoeringsproblemen op gebieden waar zich specifieke vertragingen hebben voorgedaan bij de projectselectie. In dit verband roept het de lidstaten op hun inspanningen op te voeren om de selectie van projecten op gebieden waar sprake is van vertraging te verbeteren en vaart te zetten achter de tenuitvoerlegging van alle geselecteerde projecten, teneinde te voorkomen dat de overeengekomen doelstellingen niet gerealiseerd worden. Het verslag onderstreept de belangrijke rol van KMO's als innoverende krachten in de economie en het is daarom noodzakelijk om deze sector te ontwikkelen, onder meer door de uitvoering van de Small Business Act, hun toegang tot financiering en ondernemingskapitaal te vergemakkelijken en hen aan te moedigen aan innovatieve projecten mee te werken om hun concurrentiekracht te vergroten en meer banen te scheppen. Naar mijn mening wordt de effectieve selectie en tenuitvoerlegging van projecten op sommige gebieden gehinderd doordat aan bepaalde belangrijke voorwaarden daarvoor niet is voldaan, zoals eenvoudigere aanvraagprocedures op nationaal niveau, de vaststelling van duidelijke nationale prioriteiten voor bepaalde interventieterreinen, tijdige omzetting van EU-wetgeving en geconsolideerde institutionele en administratieve capaciteit, en door buitensporige nationale bureaucratie. Derhalve worden in het document de lidstaten en regio's verzocht de beleidsuitvoering te vergemakkelijken door deze uitdagingen op te pakken en met name door het juridische kader op het gebied van staatssteun, openbare aanbesteding en milieuregels te verbeteren en institutionele hervormingen na te streven.</p>
    </intervention>
    <intervention id="4-352-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Het cohesiebeleid is altijd al een hoeksteen geweest van het Europees economisch herstelplan van de EU, waardoor de rol van de structuurfondsen voor iedereen helder is geworden. Met name voor het kleinbedrijf, dat wordt beschouwd als de lokale ontwikkelingsactor op nationaal niveau, zijn er cohesiebeleidsmaatregelen gestimuleerd die erop gericht zijn om de arbeidsmarkten op regionaal niveau te ondersteunen door het verminderen van genderspecifieke segregatie en ongelijkheid, om het inter-institutionele dialoog te bevorderen, en om de infrastructuur en diensten voor kwetsbare microregio’s met een grote concentratie van sociaal gemarginaliseerde groepen te verbeteren. Deze interventies, die slechts een aantal zijn van de vele, zijn specifiek en noodzakelijk voor het behoud van het onmisbaar territoriaal evenwicht. Mijn steun voor dit verslag is een erkenning van het uitstekende werk dat de heer Mikolášik heeft verricht en een uiting van de hoop dat ook in de volgende programmeringsperiode het cohesiebeleid zijn koers van aggregatie en van ontwikkeling van de grondgebieden en de Europese economie zal vervolgen.</p>
    </intervention>
    <intervention id="4-353-000" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">De uitvoering van het cohesiebeleid in de jaren 2007-2013 verdient de aandacht van het Parlement vanwege een aantal belangrijke redenen, namelijk: systematische versterking van de cohesie is van strategisch belang voor de toekomst van de Unie; het Cohesiefonds biedt een kans aan nieuwe lidstaten en regio’s waar zeer zwakke ontwikkelingsomstandigheden heersen; de voorbehouden met betrekking tot de uitvoering van het beleid, die de Commissie begrotingscontrole in de afgelopen jaren gemaakt heeft vanwege het te hoge foutenpercentage. Het verslag-Mikolášik verdient steun.</p>
    </intervention>
    <intervention id="4-354-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Dit strategisch verslag vormt een nieuw facet van het cohesiebeleid. Het toont op het juiste moment de vorderingen aan die in de EU-27 zijn geboekt en verbetert de transparantie van de maatregelen door middel van de integratie met de communautaire prioriteiten.</p>
      <p sl="it">De vooruitgang die door de lidstaten is geboekt, kan redelijk worden geacht tegen de achtergrond van de ernstige verslechtering van de sociaaleconomische situatie als gevolg van de wereldwijde crisis, maar ook gezien de hervorming die in het beleid is aangebracht voor de periode 2007-2013. Er bestaat op vele punten nog steeds een duidelijke kloof tussen de minder en de meer ontwikkelde EU-regio’s en de vooruitgang verschilt sterk van land tot land en van thema tot thema: op bepaalde strategische gebieden doet zich bijzonder veel vertraging voor bij de projectselectie.</p>
      <p sl="it">De belangrijkste zorgpunten die een grondige analyse van de oorzaken vergen, zijn: de spoorwegsector, bepaalde investeringen in energie- en milieuprojecten, de digitale economie, sociale integratie, bestuur en capaciteitsopbouw. Daarom moet er iets extra’s worden gedaan om buitensporige vertragingen te vermijden, de uitvoeringsprestaties te verbeteren en meer financiële discipline te waarborgen.</p>
      <p sl="it">Het belang van cohesiebeleid wordt steeds duidelijker, aangezien het in aanzienlijke mate bijdraagt tot de verbetering van het sociaaleconomisch klimaat. Natuurlijk zijn financiële discipline en transparantie bij de toewijzing van middelen essentiële voorwaarden voor het verwezenlijken van de algemene doelstellingen van het cohesiebeleid.</p>
    </intervention>
    <intervention id="4-354-250" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">Het cohesiebeleid vormt een garantie voor de verbetering van ons sociaaleconomische klimaat; het helpt ongelijkheden tussen ontwikkelingsniveaus van de Europese regio's weg te werken en is een hulp bij het streven naar modernisering en duurzame groei. Het is een doeltreffend en doelmatig middel om een antwoord te vinden op de sociaaleconomische uitdagingen die zijn ontstaan door de financiële crisis. Om de verschillen tussen de minder ontwikkelde en hoogontwikkelde EU-regio's te verminderen, moeten de lidstaten worden aangemoedigd de absorptiecapaciteit van de structuurfondsen en het Cohesiefonds te verbeteren. De lidstaten moeten actiever deelnemen aan de uitvoering van de programma's van het cohesiebeleid. Voor de uitvoering van deze doelstellingen is het belangrijk ervoor te zorgen dat de projecten zonder vertraging worden geselecteerd en correct worden uitgevoerd. Daarom moet er voor een efficiënt mechanisme voor controle en monitoring worden gezorgd en voor een vermindering van de bureaucratie en de administratieve lasten. Opgemerkt moet worden dat bijzondere aandacht moet worden geschonken aan en gelden beschikbaar moeten worden gesteld voor vervoer, dat een cruciale factor is voor de verwezenlijking van territoriale, economische en sociale cohesie. Ik betreur het dat de investeringen in de spoorwegsector onder het niveau van de investeringen in het wegvervoer liggen. Bovendien brengt het achterblijven van investeringen in de spoorwegsector enorme schade toe aan de uitvoering van het TEN-T-netwerk. Opgemerkt moet worden dat voor kleine bedrijven de structuurfondsen een essentieel instrument vormen voor economische stimulering. Het is essentieel dat de mogelijkheden die deze fondsen bieden worden gebruikt om een gunstig ondernemingsklimaat te scheppen voor kleine en middelgrote ondernemingen, en zo de financieringsmogelijkheden te verbeteren en de deelname aan diverse innovatieve projecten en de samenwerking op lokaal en regionaal niveau te bevorderen.</p>
    </intervention>
    <intervention id="4-354-500" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Het cohesiebeleid is een steunpilaar van de sociaaleconomische ontwikkeling. De lidstaten hebben positief gereageerd op de nieuwe vereisten en hebben snel gehoor gegeven aan de aanwijzingen van de EU, door een aanzienlijke vooruitgang te boeken bij de verwezenlijking van de cohesiebeleidsdoelstellingen, zoals naar voren komt uit het rapport over het verslag 2010. In de hoop dat zij deze weg zullen vervolgen, heb ik voor het verslag gestemd over de uitvoering van de cohesiebeleidsprogramma’s 2007 - 2013. Bovendien formuleert het verslag voorstellen en aanbevelingen voor meer transparantie en flexibiliteit bij de toewijzing en het gebruik van Europese subsidies.</p>
    </intervention>
    <intervention id="4-355-000" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Cohesiebeleid is cruciaal voor de verbetering van het sociaaleconomische milieu in Europa en vormt een praktische uitdrukking van solidariteit tussen de lidstaten. In het verslag wordt echter terecht gewezen op de vertragingen bij de voltooiing van strategische en operationele programma's ten gevolge van moeilijke onderhandelingsprocedures; er wordt echter ook vermeld, en dat is belangrijk voor Griekenland, dat de EU manieren moet vinden om deze vertragingen aan te pakken wanneer zij ontstaan wegens gebrek aan publieke middelen voor het cofinancieren van projecten. Tegelijkertijd is het belangrijk om bij elke gelegenheid te benadrukken dat de fundamentele voorwaarde voor een volledige realisatie van de doelstellingen van het cohesiebeleid goed financieel beheer, verantwoording en transparantie bij de toewijzing van de middelen is. Dit kan worden bereikt door regelmatig voortgangsrapporten uit te brengen en de doelmatigheid van het openbaar bestuur te vergroten.</p>
    </intervention>
    <intervention id="4-355-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="nl">Het cohesiebeleid is een fundamentele pijler van het EU-beleid en een van de motoren van de ontwikkeling van een Europa met één snelheid, aangezien het in aanzienlijke mate bijdraagt tot de verbetering van het sociaaleconomisch klimaat. De lidstaten maken, zoals blijkt uit de nationale verslagen, vorderingen bij de verwezenlijking van de cohesiebeleidsdoelstellingen, zij het met een zekere inherente heterogeniteit tussen de diverse landen en regio's. Maar cohesiebeleid is een langetermijnmechanisme en de meeste resultaten worden pas later in de programmeringsperiode zichtbaar. Het beeld voor het tijdvak 2007-2013 zal pas in 2015, twee jaar na het tweede strategische verslag volledig zijn, want bepaalde landen hebben na 2013 nog twee jaar om alle vastgelegde kredieten te gebruiken. Ik heb voor dit verslag gestemd, waarin er onder andere gewezen wordt op het feit dat effectieve selectie en uitvoering van projecten op sommige gebieden belemmerd wordt door een groot aantal factoren, zoals de late afronding van de onderhandelingen over het meerjarig financieel kader en het wetgevingspakket voor het beleid, waardoor de nationale strategieën en operationele programma's vertraging oplopen, en de schaarse overheidsmiddelen die in de lidstaten voor cofinanciering beschikbaar zijn. Daar met spoed iets aan worden gedaan om de doelstellingen van het proces volledig te kunnen verwezenlijken.</p>
    </intervention>
    <intervention id="4-356-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">In dit verslag wordt geanalyseerd of de wetgeving door de lidstaten naar behoren is toegepast en hoe de lidstaten de communautaire strategische richtsnoeren hebben geïnterpreteerd en opgevolgd bij de tenuitvoerlegging van hun nationale strategische kaders en operationele programma’s. Het verslag is hoofdzakelijk gebaseerd op de volgende twee documenten: Mededeling van de Commissie aan het Europees Parlement, de Raad en de Rekenkamer getiteld "Cohesiebeleid: strategisch verslag 2010 over de uitvoering van de programma's 2007-2013" en het begeleidende werkdocument van de diensten van de commissie. Het kernoordeel betrof de uitvoering van de programma’s, waarbij er bij het opmaken van een vergelijkende analyse rekening is gehouden met een verschil van diverse maanden, aangezien het van invloed zou kunnen zijn op de omvang van de toewijzingen aan een bepaalde sector. Het kernoordeel had ook betrekking op de strategische verslagen die tijdig de vorderingen aantoonden die in heel Europa zijn geboekt, en bieden daarmee een basis voor een debat op hoog niveau, peer review en beleidsleren, alsook een stimulans voor het verbeteren van de kwaliteit van de prestaties, hoewel er enkele belangrijke beperkingen in deze verslagen zijn gesignaleerd. In de hoop meer publiciteit te genereren rondom de presentatie van de resultaten, stem ik voor het voorstel.</p>
    </intervention>
    <intervention id="4-356-500" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Het is belangrijk dat de EU zich blijft richten op kwetsbare regio’s om te voorkomen dat ze nog zwaarder gebukt gaan onder de huidige economische crisis. Hulp aan armere regio’s komt ook de welvarender regio’s ten goede doordat de koopkracht op naburige markten stijgt en dat is een van de zaken waar de interne markt voor bedoeld is. Structurele financiering is van immens belang bij het aanpakken van de problemen in deze regio’s en we moeten ervoor zorgen dat de interne markt effectief blijft functioneren en zorgen voor duurzame en inclusieve groei. In dit verslag werd ingegaan op de vertragingen bij de projectselectie voor terreinen als de spoorwegsector, energie, het milieu, de digitale economie, sociale integratie, bestuur en capaciteitsopbouw. Deze zaken zijn bepalend voor het concurrentievermogen en dus voor de economische groei. De EU moet buitensporige vertragingen bij de toewijzing van middelen zien te voorkomen.</p>
    </intervention>
    <intervention id="4-357-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb vóór gestemd. Het ontwerpverslag was vrij zwak, maar had aanzienlijk kunnen worden verbeterd met behulp van 22 compromisamendementen en een aantal sterkere alinea’s vanuit een ander standpunt, bijvoorbeeld op het gebied van sociale cohesie (alinea’s 7 en 19), gendermainstreaming (alinea 9), het koolstofvrij maken van het vervoer (alinea 11), energie-efficiëntie (alinea 14) en milieubescherming en klimaat (alinea 15). Onze formulering over de synergieën tussen de fondsen ("dat elk fonds zijn eigen regels nodig heeft ", alinea 28) kon worden opgenomen en dat geldt ook voor onze oproep tot meer kruisfinanciering (alinea 29) en versterking van het partnerschap (alinea 33) en transparantie (alinea 3). We hebben ook een goede tekst over de afstemming van programma’s op duurzame ontwikkeling (alinea 35). Maar het gejubel over de Lissabon-earmarking (alinea’s 5 en 20) en een oproep tot betere financiering van TEN-T-projecten (alinea 12) hebben we niet kunnen voorkomen. Meer nadruk op groene maatregelen ter bestrijding van de crisis was ook niet haalbaar (alinea 27).</p>
    </intervention>
    <intervention id="4-357-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="nl">In artikel 174 van het Verdrag betreffende de werking van de Europese Unie wordt bepaald dat de Unie haar optreden gericht op de versterking van de economische, sociale en territoriale samenhang ontwikkelt en vervolgt, waarvoor communautaire middelen werden vrijgemaakt voor de periode 2007-2013 ter waarde van 347 miljard euro, wat overeenkomst met 35,7 procent van de totale begroting van de EU. Ik heb voor dit verslag gestemd, omdat er een waarheidsgetrouwe analyse wordt gemaakt van de huidige stand van zaken van de communautaire middelen, waarvoor de gebieden waarin tot nu toe projecten ter waarde van 93,4 miljard euro geselecteerd werden, worden aangeduid, omdat er aanbevelingen gedaan worden en verbeteringen voorgesteld worden, omdat het bijdraagt tot een oplossing voor de economische en financiële crisis en omdat het goede praktijken en het leren van elkaar op regionaal niveau bevordert.</p>
      <p sl="nl">Ik wil erop wijzen dat de besteding van communautaire middelen erg ongelijk verloopt in de verschillende lidstaten. Het is daarom belangrijk dat de EU begrijpt welke moeilijkheden bepaalde landen hebben gehad bij het uitwerken van correctieve maatregelen om zo actief bij te dragen tot een betere besteding van de communautaire middelen in overeenstemming met de Europa 2020-strategie. Tot slot wil ik de lidstaten feliciteren met het geleverde werk voor de uitwerking van de eerste nationale strategische verslagen, die actief hebben bijgedragen tot meer transparantie, flexibiliteit, doeltreffendheid en verantwoordingsplicht voor de middelen uit het cohesiebeleid.</p>
    </intervention>
    <intervention id="4-357-750" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb voor het verslag over de uitvoering van de cohesiebeleidsprogramma's voor 2007-2013 gestemd, omdat cohesiebeleid van essentieel belang is voor het realiseren van de Europa 2020-doelstellingen, met name op de gebieden van werkgelegenheid en sociale zaken. Ik betreur de vertragingen die zich hebben voorgedaan bij de projectselectie voor strategische terreinen als vervoer, bepaalde investeringen in energie- en milieuprojecten, de digitale economie, sociale integratie, bestuur en het versterken van administratieve capaciteiten. Effectieve selectie en tenuitvoerlegging van projecten op sommige gebieden worden gehinderd doordat aan bepaalde belangrijke voorwaarden daarvoor niet is voldaan, zoals eenvoudigere aanvraagprocedures op nationaal niveau, de vaststelling van duidelijke nationale prioriteiten voor bepaalde interventieterreinen, tijdige omzetting van EU-wetgeving, geconsolideerde institutionele en administratieve capaciteit, en door buitensporige nationale bureaucratie.</p>
      <p sl="ro">Ik denk dat het tot stand brengen van een intermodaal Europees vervoerssysteem, op basis van het TEN-T-netwerk, en de onderlinge verbindingen ervan met de nationale projecten voor wegen, spoorwegen en binnenlandse waterwegen, van essentieel belang is voor territoriale, economische en sociale cohesie.</p>
      <p sl="ro">Ik betreur het feit dat er te weinig wordt geïnvesteerd in projecten ter bevordering van energie-efficiëntie en hernieuwbare energie op het vlak van huisvesting en van huisvestingsprojecten gericht op gemarginaliseerde gemeenschappen. In de toekomst dient Europa aanzienlijke investeringen te doen in innovatie, onderwijs en nieuwe technologieën.</p>
    </intervention>
    <intervention id="4-358-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Het strategische verslag over de uitvoering van de operationele programma's die in het kader van het cohesiebeleid worden medegefinancierd, is een nieuw instrument dat essentieel zal zijn voor transparantie en het publiek in de toekomst zal helpen om deze complexe kwestie te begrijpen. De Rekenkamer stelt elk jaar enorme onregelmatigheden vast met betrekking tot de betaalde subsidies. Als het correct wordt gebruikt, zou dit instrument essentieel kunnen zijn om daar een einde aan te helpen maken. Daarom ben ik voor de verbetering die de rapporteur heeft voorgesteld, met name de verbeteringen die verband houden met de kwaliteit van de door de lidstaten opgestelde verslagen, waardoor in de toekomst effectieve controle wordt verzekerd.</p>
    </intervention>
    <intervention id="4-359-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Ik heb voor dit verslag gestemd, omdat de behoeften van stedelijke gebieden erin geanalyseerd worden, waarbij in het bijzonder gewezen wordt op twee assen: basisinfrastructuur en slimme investeringen in infrastructuur en diensten die gebaseerd zijn op moderne technologie. Voorts ben ik het eens met het pleidooi voor de beginselen van de geïntegreerde strategische planning en de behoefte aan een flexibelere kruisfinanciering tussen het Europees Fonds voor Regionale Ontwikkeling (EFRO) en het Europees Sociaal Fonds (ESF).</p>
    </intervention>
    <intervention id="4-360-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Europese stedelijke diversiteit moet voornamelijk worden ondersteund door een flexibel mechanisme voor het uitvoeren van cohesiebeleid en door projecten voor stedelijke ontwikkeling af te stemmen op en aan te passen aan de hand van de ontwikkelingsbehoeften en strategische richtlijnen van elke stad op zich. Er wordt gesproken over slimme stadsontwikkeling en over de noodzaak dat steden hun infrastructuur en de diensten die ze aanbieden verbeteren en moderniseren. Om zeker te stellen dat dit geen leeg concept is, denk ik dat wij ons vertrouwen moeten stellen in de lokale autoriteiten en gekozen vertegenwoordigers van die steden. We moeten luisteren naar wat gemeenschappen willen, eventuele bouw initiëren op basis van hun prioriteitenlijst en erin geloven dat burgemeesters het beste weten wat de prioriteiten voor hun steden zijn of zouden moeten zijn. Daarom ben ik er samen met de rapporteur geheel van overtuigd dat het aanbod aan fondsen van de EU moet aansluiten bij de plaatselijke vraag en de beginselen van de geïntegreerde strategische planning op EU-niveau. Daarom moet de Europese stedelijke agenda bijdragen aan de verkleining van verschillen op de strategische gebieden waaraan elke moderne Europese stad behoefte heeft, namelijk infrastructuur, onderzoek en innovatie, vervoer, milieubescherming, onderwijs, gezondheid en cultuur, omdat het vaststellen van een geïntegreerde benadering voor cohesiebeleid de enige manier is waarop wij de huidige steden zullen helpen zich op een organische, duurzame en milieuvriendelijke manier te ontwikkelen.</p>
    </intervention>
    <intervention id="4-361-000" speaker_id="97228" name="Pino ARLACCHI" is_mep="True" mode="written" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Mijnheer de Voorzitter, in het verslag "over een Europese stedelijke agenda en de toekomst van deze agenda in het cohesiebeleid" wordt benadrukt dat er naast de belangrijke bijdrage door de interventies van het cohesiebeleid aan de stedelijke ontwikkeling een groot aantal andere beleidsvormen (zoals het milieu, vervoer en energie) en programma's van de EU zijn, die grote gevolgen hebben voor de stedelijke ontwikkeling. Daarom zou de Commissie een territoriale evaluatie moeten verrichten van de gevolgen van sectorale beleidsvormen, om een doeltreffende stedelijke EU-agenda te bevorderen. In het verslag wordt tevens herhaald dat één van de zwakke punten van de Lissabon-strategie het gebrek aan goed functionerend meerlagig bestuur was en het feit dat regionale en lokale autoriteiten en het maatschappelijk middenveld onvoldoende betrokken waren bij de ontwerp-, uitvoerings-, communicatie- en evaluatiefasen van de strategie. Met dit gebrek in het achterhoofd is het van het grootste belang het bestuurssysteem voor de EU 2020-strategie te verbeteren met een grotere mate van integratie van alle belanghebbenden in alle fasen.</p>
    </intervention>
    <intervention id="4-361-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Als ondervoorzitter van de werkgroep van het Europees Parlement voor stedelijke vraagstukken, hecht ik groot belang aan wat het cohesiebeleid van de Europese Unie kan betekenen in onze steden, met name in probleemwijken. Ik heb voor dit verslag gestemd, want daarin bepleit mijn collega Oldřich Vlasák een belangrijke rol voor de stedelijke gebieden en hij heeft een knap compromis gevonden tussen lokale, nationale en Europese verantwoordelijkheden. Tot slot wil ik toevoegen dat ik van plan ben te blijven werken aan de verbindingen die ontwikkeld moeten worden tussen stedelijke gebieden en plattelandsgebieden, die te vaak vergeten worden bij het beleid voor ruimtelijke ordening.</p>
    </intervention>
    <intervention id="4-361-500" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Terwijl het grote merendeel van de Europese bevolking in steden woont, die geconfronteerd worden met nieuwe uitdagingen, bleef de stedelijke agenda in het cohesiebeleid relatief onbekend, ongeregeld en daarmee ontoereikend. De stemming van vandaag was een gelegenheid om te benadrukken dat het noodzakelijk is om de samenwerking tussen steden en voorsteden te versterken en meer rekening te houden met specifieke stedelijke uitdagingen. Als afgevaardigde uit het district Zuid-Oost heb ik extra aandacht voor vraagstukken met betrekking tot steden, in het bijzonder omdat Marseille de tweede Franse stad is qua bevolkingsaantal. Deze stad heeft, zoals veel andere steden, te maken met talrijke uitdagingen, zoals het openbaar vervoer, werkgelegenheid, huisvesting en de bestrijding van sociale uitsluiting, en de Europese Unie kan onder andere door het cohesiebeleid bijdragen aan de oplossing daarvan. Dit verslag gaat met name over drie doelstellingen: de ontwikkeling van een fysieke infrastructuur, de modernisering van economische en sociale structuren en het milieubeleid van steden, en een slimmere stedelijke ontwikkeling. Zonder de plattelandsgebieden te vergeten, gaat het erom de rol van stedelijke gebieden in de Europese regio's te benadrukken en eraan te herinneren dat zij niet vergeten moeten worden als we een evenwichtige regionale ontwikkeling wensen.</p>
    </intervention>
    <intervention id="4-361-625" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="nl">Ik heb voor dit verslag gestemd, omdat het hoofddoel van de versterkte stedelijke agenda moet zijn bij te dragen aan de ontwikkeling en kwalitatieve aanpassing van de infrastructuur en diensten in de Europese steden. De toekomstige maatregelen moeten nauw verband houden met algemene EU-prioriteiten om een bijdrage uit de EU-begroting te rechtvaardigen. In Europa vormen de steden de centra van economische activiteit, innovatie en werkgelegenheid, en toch worden ze met allerlei uitdagingen geconfronteerd. Complexe problemen, zoals de trend om in de voorsteden te gaan wonen, de concentratie van armoede en werkeloosheid in wijken in het centrum en de toenemende verkeerscongestie, vergen een geïntegreerde aanpak wat betreft vervoer, huisvesting en programma's voor opleiding en werkgelegenheid, die toegesneden moet zijn op wat er ter plaatse nodig is. Deze problemen moeten worden aangepakt in de context van het regionaal beleid en cohesiebeleid van Europa. Bovendien moet de Europese Commissie werken aan de best mogelijke harmonisatie van regels voor bepaalde EU-fondsen en -programma's uit hoofde waarvan stedelijke en lokale ontwikkelingsprojecten in aanmerking komen voor cofinanciering, teneinde de bureaucratische lasten tot het minimum te beperken en potentiële fouten bij de uitvoering te voorkomen. De Commissie moet een onderzoek verrichten om de bestaande praktijken van de lidstaten op het vlak van geïntegreerde strategische planning met elkaar te vergelijken en om, op basis van de uitkomsten van het onderzoek, specifieke EU-richtsnoeren voor de gebruikte methodes voor de planning van de geïntegreerde stadsontwikkeling op te stellen, die efficiënte, juridisch gereglementeerde partnerschappen, waaronder grensoverschrijdende stedelijke partnerschappen, bevorderen.</p>
    </intervention>
    <intervention id="4-361-750" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">Dit verslag betreft een aantal kwesties in verband met de stedelijke dimensie van cohesiebeleid die de Commissie regionale ontwikkeling heeft aangeduid als uitdagingen bij uitstek voor het toekomstige cohesiebeleid. De bezuinigingsmaatregelen overal in Europa hebben de druk op alle soorten van overheidsbestedingen verhoogd, en daarom is nu een betere coördinatie van de beschikbare middelen nodig zodat deze zo doeltreffend mogelijk worden ingezet en verdeeld. Er moet ook worden gezorgd voor een doeltreffende stroom van middelen van de EU naar de subnationale niveaus. Ik ben het met de rapporteur eens over dit soort zaken en heb daarom besloten vóór dit dossier te stemmen.</p>
    </intervention>
    <intervention id="4-362-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="nl">Het is belangrijk een Europees stedelijk beleid te definiëren dat kan bijdragen tot de duurzame ontwikkeling van stedelijke gebieden overeenkomstig het subsidiariteitsbeginsel. De Europese stedelijke agenda omvat niet alleen de stedelijke dimensie van het EU-beleid, in het bijzonder het cohesiebeleid, maar ook de intergouvernementele benadering tot de inspanningen op Europees niveau, om het stedelijke beleid van de lidstaten, dat toegepast wordt via informele ministerraden, te coördineren.</p>
      <p sl="nl">Het is belangrijk om stedelijke dimensie binnen het cohesiebeleid en de bevordering van duurzame stadsontwikkeling en geïntegreerde benaderingen door versterking en ontwikkeling van de instrumenten voor de uitvoering van het Handvest van Leipzig op alle niveaus te versterken. Tegelijkertijd moet de dynamiek van stedelijke gebieden bevorderd worden door werkelijke synergieën tussen de verschillende Europese financieringsinstrumenten tot stand te brengen, met name op het vlak van onderzoek en innovatie.</p>
      <p sl="nl">Er moet daarom gegarandeerd worden dat de stedelijke gebieden in alle regio’s van de EU, als centra van economische activiteit, innovatie en werkgelegenheid, over de nodige en gepaste middelen kunnen beschikken om de enorme uitdagingen waarmee zij geconfronteerd worden, aan te gaan, zoals de trend om in de voorsteden te gaan wonen, de concentratie van armoede en werkeloosheid in wijken in het centrum, de toenemende opstoppingen en verontreiniging enzovoort.</p>
    </intervention>
    <intervention id="4-362-002" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Steden vormen de kern van het sociale en economische leven en ze bezitten een fundamentele capaciteit voor sociale integratie, omdat ze enerzijds het behoud van de culturele diversiteit garanderen, en anderzijds een permanente relatie onderhouden tussen het centrum en de periferie. Om deze reden stem ik voor het voorstel om de fondsen uit te breiden die zijn bestemd voor urbane gebieden. Ik ben het ook eens met het idee dat nieuwe investeringen niet uitsluitend op economisch gebied en in specifieke sectoren gedaan moeten worden en het lijkt mij eveneens noodzakelijk om projecten uit te voeren die grotendeels gericht zijn op de sociale samenhang en de integratie van de verschillende delen. Hiertoe is het van essentieel belang projecten naar voren te brengen die duurzaam zijn in termen van kosten en middelen, en flexibel, omdat elke stad anders is en om een andere oplossing vraagt die beter aansluit bij de eigen specifieke eisen. De ontwikkelingsdoelstellingen van een Europese agenda moeten derhalve gericht zijn op: het verbeteren van de sociale samenhang in de stedelijke gebieden, via onder andere, maar niet beperkt tot, economische vooruitgang; de tenuitvoerlegging van een goed gecoördineerd beleid op zowel Europees als lokaal niveau, waarbij de plaatselijke overheden betrokken worden in het strategische besluitvormingsproces; het werven van fondsen en het bevorderen van investeringen om nieuwe projecten uit te voeren in plaats van projecten te creëren om geld te ontvangen.</p>
    </intervention>
    <intervention id="4-363-000" speaker_id="96868" name="Karima DELLI" is_mep="True" mode="written" nationality="France" birth_date="04-03-1979" birth_place="Roubaix" m_state="FR">
      <p sl="fr">Ik ben erg blij dat dit verslag is aangenomen, omdat de meeste van onze ideeën (klimaat, sociale cohesie, geïntegreerde en ‘bottom-up ’-aanpak, achterstandswijken, kruisfinanciering, enzovoort) erin opgenomen zijn. Ik vind het echter jammer dat er wat betreft de invulling van de stedelijke dimensie geen duidelijker signaal is ten gunste van een breder gebruik van algemene subsidies voor direct beheer door steden. Verder had er in dit verslag meer aandacht besteed moeten worden aan de ontsluiting van achterstandswijken, de rol van middelgrote steden in de stedelijke agenda, alsook de strijd om het klimaat en gemengd wonen in onze steden.</p>
    </intervention>
    <intervention id="4-363-250" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Hoewel stedelijke gebieden, waar bijna 70 procent van de Europese bevolking woont, bijna vier vijfde van het bbp van de Unie genereren, moeten deze gebieden superconcurrerend worden met een compacte economische structuur en aantrekkelijke kernen voor technologische kwaliteit, en in directe verbinding staan met hun regionale achterban. Door het verslag over de Europese stedelijke agenda en de toekomst van deze agenda in het cohesiebeleid te steunen, wil ik een nieuwe benadering van het stedelijk beleid verdedigen die gebaseerd is op een nauwe samenwerking tussen de spelers op de verschillende niveaus van de besluitvorming (EU, lidstaat, stedelijk gebied, periferie). Het feit dat medeparlementsleden met dergelijke ambities bijna unaniem achter het Europees cohesiebeleid staan, laat zien hoe belangrijk wij het vinden om de ontwikkeling van de verschillende gebieden weer in evenwicht te brengen.</p>
    </intervention>
    <intervention id="4-363-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="nl">Ik heb voor dit verslag over een Europese stedelijke agenda en de toekomst van deze agenda in het cohesiebeleid gestemd, omdat het belang van netwerkactiviteiten van steden, het uitwisselen van beste praktijken en het uitwerken van innovatieve oplossingen, het versterken van de stedelijke dimensie van de doelstelling van territoriale samenwerking in Europa en de zo doeltreffend mogelijke toepassing van het partnerschapsbeginsel in het cohesiebeleid erin wordt benadrukt. Daarmee wil men een duurzamere ontwikkeling van de steden tot stand brengen, in het bijzonder op het vlak van de modernisering van de infrastructuur en de stedelijke vervoersnetwerken.</p>
    </intervention>
    <intervention id="4-363-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="nl">Een van de belangrijkste dimensies van het cohesiebeleid is de dimensie die specifiek gericht is op steden, aangezien het vooral de stedelijke gebieden zijn die het cohesiebeleid uitvoeren en het in die gebieden is dat de grootste uitdagingen voor de verwezenlijking van de Europa 2020-strategie zich voordoen.</p>
      <p sl="nl">Volgens de gegevens die de rapporteur verstrekt, woont 73 procent van de Europese bevolking in stedelijke gebieden, waar zij ongeveer 80 procent van het BBP genereren en ze tot 70 procent van de energie in de Unie verbruiken. Het is ook in de grote stedelijke gebieden dat de we de belangrijkste centra van innovatie, kennis en cultuur terugvinden en waar de meerderheid van de productieactiviteit, die rijkdom genereert en bijdraagt aan de economische groei, zich afspeelt. Bovendien doen de grootste uitdagingen op het vlak van een doeltreffend beheer van de infrastructuur en het vervoer zich voor in de grote steden, en die uitdagingen hebben een rechtstreekse impact op het milieu- en energiebeleid.</p>
    </intervention>
    <intervention id="4-363-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het cohesiebeleid van de Europese Unie maakt deel uit van een Europees kader van solidariteit die de 27 lidstaten en hun 271 regio’s omvat en beoogt een einde te maken aan de binnen de Europese Unie bestaande economische en sociale verschillen. Het doel van dit verslag van de heer Vlasák is om een vervolg te geven aan zijn voorganger "over de stedelijke dimensie van het cohesiebeleid in de nieuwe programmeringsperiode". De rol van de steden, waar bijna tachtig procent van de Europese bevolking woont, als bron van welvaart en sociale en economische ontwikkelingskern staat buiten kijf.</p>
      <p sl="pt">Maar de steden hebben te kampen met enorme problemen, zoals armoede en sociale uitsluiting, werkeloosheid, huisvesting, criminaliteit, drugsgebruik, die dubbel zo veel aandacht vereisen. Ondanks de door de Europese Commissie en de Europese Investeringsbank ontwikkelde financieringsinstrumenten, zoals Jeremie (gezamenlijke Europese middelen voor micro en middelgrote ondernemingen), Jaspers (gezamenlijke bijstand ter ondersteuning van projecten in Europese regio’s) en Jessica (gezamenlijke Europese steun voor duurzame investeringen in stedelijke gebieden), en andere structuurfondsen blijven de verwachte resultaten uit. Daarom ben ik het eens met de aanbevelingen van de rapporteur voor de voorbereiding van een geïntegreerde en alomvattende financiële planning zodat de fondsen naar projecten gaan die gericht zijn op de verwezenlijking van de in de EU 2020-strategie vervatte doelstellingen en niet naar acties die alleen maar bedoeld zijn om deze fondsen aan te spreken.</p>
    </intervention>
    <intervention id="4-364-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">De grote tegenstelling in dit verslag is dat de steden weliswaar voldoende in de verf worden gezet, maar dat de burgers worden vergeten. Er wordt nogal wat nadruk gelegd op de versterking van de Europese stedelijke agenda, op de ontwikkeling van fysieke basisinfrastructuren, op de bijdrage van de steden aan het economische weefsel en op energie- en milieuduurzaamheid door middel van investeringen in moderne technologie, maar de mensen verdwijnen naar de achtergrond.</p>
      <p sl="pt">Steden en stedelijke infrastructuur worden door mensen gebouwd. Het zijn mensen die er wonen en die instaan voor het openbaar onderwijs, openbare gezondheid- en vervoersdiensten, handel en industrie, en culturele activiteiten. Het zijn zij die in eender welk stedelijk beleid centraal moeten staan. Maar het zijn zij die in de beleidsmaatregelen van de EU grotendeels vergeten worden.</p>
      <p sl="pt">Wij vinden dat we in een stedelijke agenda voorrang moeten verlenen aan een betere spreiding van de bevolking in bepaalde landen, zoals Portugal, om de steden te ontlasten door aandacht te besteden aan het platteland en aan landbouw die loont, door de productieactiviteit te spreiden over het grondgebied, door aandacht te besteden aan hoogwaardige openbare diensten op het platteland en in de stad, door de werkeloosheid te bestrijden en banen met rechten te verdedigen, door de lonen en de pensioenen op te waarderen en armoede te bestrijden.</p>
    </intervention>
    <intervention id="4-365-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag gaat over een Europese stedelijke agenda en de toekomst van deze agenda in het cohesiebeleid. Daarin worden de steden voldoende in de verf gezet, maar wordt een fundamenteel onderdeel van deze steden over het hoofd gezien: de burgers. Dat is een duidelijke tegenstelling in dit verslag. De rapporteur pleit voor een versterking van de Europese stedelijke agenda, voor de ontwikkeling van fysieke basisinfrastructuur, voor de bijdrage van de steden aan het economische weefsel, voor energie- en milieuduurzaamheid door middel van investeringen in moderne technologie, maar de burgers verdwijnen naar de achtergrond. Steden en stedelijke infrastructuren worden echter door mensen gebouwd. Daarom moeten zij de kern zijn van eender welk stedelijk beleid. Maar het zijn zij die in de beleidsmaatregelen van de EU grotendeels vergeten worden.</p>
      <p sl="pt">Wij vinden dat we in een stedelijke agenda voorrang moeten verlenen aan een betere spreiding van de bevolking in bepaalde landen, zoals Portugal, om de steden te ontlasten door aandacht te besteden aan het platteland en aan landbouw die loont, door de productieactiviteit te spreiden over het grondgebied, door aandacht te besteden aan hoogwaardige openbare diensten op het platteland en in de stad, door de werkeloosheid te bestrijden en banen met rechten te verdedigen, door de lonen en de pensioenen op te waarderen en armoede te bestrijden. Maar daarover vinden we niets terug in dit verslag.</p>
    </intervention>
    <intervention id="4-366-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">Het verslag heeft betrekking op diverse aspecten van de stedelijke dimensie van het cohesiebeleid die volgens de Commissie regionale ontwikkeling cruciaal of een uitdaging zijn voor het toekomstige cohesiebeleid, dat tot een volwaardig en doeltreffend beleid ten aanzien van de steden in de EU moet uitgroeien. Europa kan worden gekenschetst door territoriale diversiteit en polycentrische ontwikkeling, en het relatief dichte stedelijke netwerk telt weinig zeer grote steden. Een versterkte stedelijke agenda vereist de ontwikkeling en kwalitatieve modernisering van de infrastructuur en diensten in de Europese steden. Toekomstige maatregelen moeten nauw verband houden met algemene EU-prioriteiten. Ook al zijn de steden in Europa centra van economische activiteit, innovatie en werkgelegenheid, toch worden ze met allerlei uitdagingen geconfronteerd, en voor het oplossen van die problemen is een individuele benadering nodig die rekening houdt met de lokale behoeften. Het regionaal beleid en het cohesiebeleid van Europa gaan deze uitdagingen aan. De problemen die ontstaan zijn, moeten worden opgelost door middel van een geïntegreerde aanpak op nationaal, regionaal en EU-niveau, en de mogelijkheden voor regionale, nationale en EU-financiering moeten worden gecoördineerd om een heel scala aan specifieke behoeftes te bestrijken.</p>
    </intervention>
    <intervention id="4-366-500" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Ik stem vóór dit verslag omdat het onderstreept hoe belangrijk het is dat de emissiedoelstelling voor broeikasgassen van een beperking van 20 procent wordt bijgesteld naar 30 procent, in verband met het ambitieuze doel van een maximale temperatuurstijging van 2 °C. Dit is alleen haalbaar wanneer wereldwijd wordt deelgenomen aan de ETS, die alleen maar doeltreffend kan zijn als zij voldoende schaalgrootte heeft. De EU-ETS moet echter flexibel blijven met het oog op de economische crisis en daartoe moeten financiële maatregelen worden getroffen die een kostenefficiënte beperking van de emissie van broeikasgassen in Europa bevorderen. Het is meer dan duidelijk dat uitstel van maatregelen onhoudbaar is en er niet alleen toe zal leiden dat het beperken van de emissie duurder wordt, maar ook dat de EU haar voortrekkersrol in groen onderzoek kwijtraakt. Daarom moet er blijven worden geïnvesteerd in innovatie en stimulering van eco-efficiënte ontwikkeling in de lidstaten. Internationale samenwerking bij deze grote klimaatuitdaging zal ervoor zorgen dat de Europese industrie concurrerend kan blijven en nooit economisch wordt benadeeld. De EU, verantwoordelijk voor 10 procent van de emissies op wereldschaal, kan de klimaatverandering niet in haar eentje bestrijden; dit is een wereldwijd probleem waarvoor wereldwijde actie nodig is.</p>
    </intervention>
    <intervention id="4-366-750" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">De stedelijke gebieden, waar 73 procent van de Europese bevolking woont en waar circa 80 procent van het BBP wordt gegenereerd, zijn de belangrijkste centra van innovatie, cultuur en groei van de Europese Unie. Desondanks heeft de stedelijke dimensie tot nu toe onvoldoende erkenning gekregen. Om deze reden is het belangrijk dat het Parlement voorstelt om de Europese stedelijke agenda binnen het kader van het EU-beleid verder uit te breiden, door de bijdrage van het cohesiebeleid aan de stedelijke ontwikkeling te versterken en door de lokale politieke partijen meer te betrekken.</p>
      <p sl="it">De stedelijke dimensie van het cohesiebeleid moet zijn gericht op het ondersteunen van: de ontwikkeling van de belangrijkste fysieke infrastructuur, de modernisering van de economische en sociale structuren alsmede het milieubeleid van steden, de stedelijke renovatie en de bevordering van de sociale innovatie in achterstandswijken. Hiervoor is een directe participatie nodig van de lokale autoriteiten en het maatschappelijk middenveld, alsmede de betrokkenheid van de politieke leiders van de steden bij de strategische planning en bij het definiëren en onderhandelen van de partnerschapsovereenkomsten. Binnen dit kader is het verzoek aan de Commissie om de oprichting van de stedelijke bewindvoering te bevorderen en een Erasmus in te stellen voor lokale en regionale overheden, veelbetekenend.</p>
      <p sl="it">Laten we de verplichting van de Commissie om de belangrijke voorstellen van dit verslag te verwelkomen, goed in te gaten houden, in de overtuiging dat een volledige erkenning van de centrale rol die de stedelijke dimensie in het EU-beleid speelt, een absolute voorwaarde vormt voor het succes ervan.</p>
    </intervention>
    <intervention id="4-367-000" speaker_id="28124" name="Gunnar HÖKMARK" is_mep="True" mode="written" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="sv">De Zweedse conservatieven delen het in het verslag geformuleerde standpunt met betrekking tot een aantal aspecten niet. Wij zijn ertegen gekant om de Europese Investeringsbank bijkomende controlemogelijkheden te geven en de EU een rol te laten spelen in stadsplanning. In het verslag wordt echter niet gepleit voor bijkomende EU-middelen en wordt de rol van steden als groeicentra vermeld. Bijgevolg konden we voor het verslag in zijn geheel stemmen.</p>
    </intervention>
    <intervention id="4-368-000" speaker_id="5565" name="Brice HORTEFEUX" is_mep="True" mode="written" nationality="France" birth_date="11-05-1958" m_state="FR">
      <p sl="fr">Het subsidiariteitsbeginsel houdt in dat het stedelijk beleid onder de bevoegdheid van de lidstaten valt. De ontwikkeling van onze gebieden kan echter niet volledig zijn zonder dat de stedelijke dimensie op Europees niveau daadwerkelijk in aanmerking wordt genomen. Steden zijn namelijk een stuwende kracht in de verwezenlijking van onze doelstellingen op het gebied van werkgelegenheid, opleiding en energie-efficiëntie …</p>
      <p sl="fr">In dit verslag wordt met succes de nadruk gelegd op de toegevoegde waarde van het Europees beleid, met name het cohesiebeleid, wat betreft de ontwikkeling en modernisering van de infrastructuur en diensten in Europese steden.</p>
      <p sl="fr">Daarom ben ik blij dat dit verslag bij grote meerheid is aangenomen. Nationale belangen en lokale behoeften worden succesvol in overeenstemming gebracht met de Europese prioriteiten van de EU 2020-strategie, met inachtneming van de beginselen van meerlagig bestuur en partnerschap.</p>
    </intervention>
    <intervention id="4-368-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik verwelkom dit document, omdat het met de aanbeveling komt dat de stedelijke dimensie van het cohesiebeleid gericht wordt op een drievoudige doelstelling: ten eerste moeten de stedelijke gebieden hulp krijgen om hun belangrijkste fysieke infrastructuur te ontwikkelen, als voorwaarde voor groei, zodat ze hun potentiële bijdrage aan de economische groei in Europa volledig kunnen leveren, de economie op een bredere basis kunnen plaatsen en kunnen bijdragen aan energie- en milieuduurzaamheid met name om de gebiedskwaliteit in de stadscentra te behouden en te verbeteren, zonder enige schade te berokkenen aan de rivieren; ten tweede moeten de stedelijke gebieden hulp krijgen om hun economische en sociale structuren alsmede hun milieubeleid te moderniseren door slim te investeren in infrastructuur en diensten die gebaseerd zijn op moderne technologie, en die terdege rekening houden met regionale, lokale en nationale omstandigheden; ten derde moeten de stedelijke gebieden worden gerenoveerd door besmette industriegebieden en terreinen te saneren, zonder daarbij echter de ontwikkeling van dwarsverbanden tussen stedelijke en plattelandsgebieden uit het oog te verliezen, teneinde de inclusieve groei te bevorderen, overeenkomstig de EU 2020-strategie. Stedelijke gebieden zijn geen op zich staande elementen in hun regio, en hun ontwikkeling moet derhalve goed worden gekoppeld aan de functionele gebieden eromheen en aan het platteland. Ik ben het eens met het advies dat de Europese Commissie moet werken aan de best mogelijke harmonisatie van regels voor bepaalde EU-fondsen en -programma's uit hoofde waarvan stedelijke en lokale ontwikkelingsprojecten in aanmerking komen voor cofinanciering, teneinde de bureaucratische lasten tot het minimum te beperken en potentiële fouten bij de uitvoering te voorkomen.</p>
    </intervention>
    <intervention id="4-368-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb voor dit verslag gestemd dat een belangrijke bijdrage levert aan de communautaire toegevoegde waarde van de kruisfinanciering tussen het EFRO en ESF, met het oog op meer flexibiliteit voor projecten voor sociale insluiting en de plaatselijke programma’s voor geïntegreerde stedelijke ontwikkeling. De aanwezigheid van flexibelere voorwaarden voor deze kruisfinanciering zou naar mijn mening het gebruik van dergelijke plannen of strategieën kunnen optimaliseren, zodat op effectieve en efficiënte wijze gebruik wordt gemaakt van de complementaire synergieën van deze fondsen. Met name in de stedelijke gebieden die bekend staan vanwege problemen met sociale uitsluiting of milieuvervuiling, kan vaak met ESF-financiering steun worden geboden aan gezamenlijke lokale projecten om uitsluiting te voorkomen, die gecoördineerd en gezamenlijk worden uitgevoerd door overheden en particuliere instellingen die als leiders fungeren voor een netwerk van steden. Ik hoop dat de stemming van vandaag leidt tot een betere harmonisatie van regels voor bepaalde EU-fondsen en –programma’s, uit hoofde waarvan stedelijke en lokale ontwikkelingsprojecten in aanmerking komen voor cofinanciering, teneinde de bureaucratie en traagheid bij de uitvoering zo veel mogelijk te beperken.</p>
    </intervention>
    <intervention id="4-369-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Wij vinden dat het hoofddoel van de Europese stedelijke agenda moet zijn om de ontwikkeling en kwalitatieve aanpassing van de infrastructuur en diensten in Europese steden te stimuleren. Alvorens verdere stappen te zetten moet er daarom een behoorlijke evaluatie van het mainstreamingproces worden uitgevoerd, met een lijst van sterke en zwakke punten. Dit moet leiden tot een lijst van aanbevelingen of normen voor een duidelijker geregelde plaatselijke betrokkenheid bij het opstellen en uitvoeren van beleid.</p>
      <p sl="it">De ontwikkeling van de stedelijke agenda moet derhalve geen eenrichtingsverkeer zijn, zij dient ook breed te worden gedragen. Het is daarom cruciaal dat de steden hun stem laten horen en dat daar op EU-niveau goed naar wordt geluisterd. Wij vinden bovendien dat de steden genoeg flexibiliteit moet worden geboden om de fondsen te gebruiken voor de echte prioriteiten. Mogelijkheden voor regionale, nationale en EU-financiering moeten worden gecoördineerd om een heel scala aan specifieke behoeften te bestrijken. Ten slotte geloven wij dat het toekomstige cohesiebeleid een effectief beleid moet worden met een hoge toegevoegde waarde voor de EU-steden.</p>
    </intervention>
    <intervention id="4-369-500" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Stedelijke gebieden zijn een van de belangrijkste factoren in de Europese ontwikkeling. Ze groeien zeer snel en brengen economische kracht, industrie en, bovenal, een zeer groot aantal mensen samen, met een groot aantal sociale en infrastructurele vraagstukken tot gevolg. Bijgevolg spelen steden met name ook in het cohesiebeleid een belangrijke rol. Dat aspect krijgt in het verslag de nodige aandacht en daarom heb ik voorgestemd.</p>
    </intervention>
    <intervention id="4-369-750" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">Steden bevorderen economische groei en ondernemerschap, en dragen bij tot het scheppen van nieuwe duurzame banen. Het uitvoeren van de stedelijke agenda dient vooral de ontwikkeling en kwalitatieve aanpassing van de infrastructuur en diensten in Europese steden ten goede te komen. Om aan het concept van slimme stadsontwikkeling uitvoering te geven, moeten voor de steden de juiste voorwaarden worden geschapen, zodat ze hun infrastructuur goed en effectief kunnen ontwikkelen met behulp van geavanceerde technologieën, met name informatie- en communicatietechnologie (ICT). De toepassing van intelligente systemen zal helpen bij de aanpak van problemen als verkeerscongestie, energie-efficiëntie en de veiligheid in de publieke sector. Gelet op de specifieke behoeften van de individuele regio's, is het noodzakelijk om investeringen in technologische vooruitgang te bevorderen. We moeten sociale innovatie in stedelijke gebieden stimuleren, met name in achterstandswijken, door de mogelijkheden van het cohesiebeleid te benutten. Het is van groot belang stedelijke gebieden te renoveren door industriegebieden en besmette terreinen te saneren, en tegelijk de inclusieve groei van stedelijke en plattelandsgebieden te bevorderen. Om deze doelstelling te verwezenlijken zijn meerlagig bestuur, regionale planning en het partnerschapsprincipe noodzakelijke instrumenten. Opgemerkt moet worden dat op basis van de beste praktijken van de lidstaten op het vlak van strategische planning de Commissie specifieke EU-richtsnoeren dient op te stellen voor geïntegreerde stadsplanning en geïntegreerde stadsplanning bij wet dient voor te schrijven. Bovendien moeten de plaatselijke overheden zich middels initiatieven actief beijveren voor publiek-private partnerschappen en innovatieve strategieën voor de ontwikkeling van de stedelijke infrastructuur toepassen.</p>
    </intervention>
    <intervention id="4-370-000" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Dit verslag heeft als doel om de moderne uitdagingen te identificeren, met name op het vlak van de levensstandaard, waarmee de burgers van de EU die in stedelijke gebieden leven worden geconfronteerd. In dit verband dient erop te worden gewezen dat er in Europa ongeveer 5 000 steden zijn met een bevolking die tussen de 5 000 en 50 000 inwoners ligt en bijna 1 000 steden met een bevolking van boven de 50 000. Hoewel in de EU slechts 7 procent van de bevolking leeft in steden met meer dan 5 miljoen inwoners, tegenover 25 procent in de Verenigde Staten, neemt in vele stedelijke gebieden, waaronder ook Griekse, de bevolking toe. Hoe het ook zij, de steden van Europa vormen centra van economische bedrijvigheid, innovatie en werkgelegenheid en daarom is de ondersteuning ervan belangrijk, vooral in tijden van economische recessie. In het verslag, waar ik voor heb gestemd, wordt de juiste conclusie getrokken dat deze steun verleend moet worden op vier niveaus (communautair, nationaal, regionaal en lokaal) waarbij de corresponderende economische en politieke instrumenten die per geval beschikbaar zijn (communautaire financiering, nationale strategische programma's, regionale operationele programma's en lokale en particuliere middelen) moeten worden gebruikt.</p>
    </intervention>
    <intervention id="4-370-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">We stellen vast dat er sinds 2009, datum van het eerste verslag "over de stedelijke dimensie van het cohesiebeleid in de nieuwe programmeringsperiode", nieuwe bijdragen zijn geleverd aan de ontwikkeling van dit vraagstuk. Het doel van dit verslag is om een vervolg te geven aan zijn voorganger. De rapporteur benadrukt diverse aspecten van de stedelijke dimensie van het cohesiebeleid die volgens de Commissie regionale ontwikkeling cruciaal of een uitdaging zijn voor het toekomstige cohesiebeleid, dat tot een volwaardig en doeltreffend beleid ten aanzien van de steden in de EU moet uitgroeien. Ik heb voor dit verslag gestemd omdat dit onderwerp van cruciaal belang is voor de waardering van kleine en middelgrote steden. Ik ben het eens met de rapporteur wanneer hij ervoor waarschuwt dat we de "projecten voor geld"-benadering zouden moeten vervangen door een "geld voor projecten"-benadering. Projecten moeten niet worden opgezet om beschikbare fondsen aan te spreken, maar om aan strategische doelen te beantwoorden. De ervaring leert dat in veel gevallen ideeën voor projecten ontstaan op grond van de beschikbaarheid van fondsen, in plaats van dat ze gebaseerd zijn op werkelijke behoeften en strategische prioriteiten. De bestrijding van dit fenomeen is een van de voornaamste uitdagingen voor het ontwikkelingsbeleid en ook voor het cohesiebeleid.</p>
    </intervention>
    <intervention id="4-371-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">In Europa zijn de steden de centra van economische activiteit, innovatie en werkgelegenheid, en toch worden ze met allerlei uitdagingen geconfronteerd. Er bestaat een trend om in de voorsteden te gaan wonen, armoede en werkeloosheid zijn geconcentreerd in wijken in het centrum, de opstoppingen nemen toe. Dat zijn ingewikkelde problemen, die een geïntegreerde aanpak vergen. Dat geldt niet alleen voor vervoer en huisvesting, maar ook voor programma's voor opleiding en werkgelegenheid, die gericht moeten zijn op wat er ter plaatse nodig is. Het regionaal beleid en het cohesiebeleid van Europa gaan deze uitdagingen aan. Het hoofddoel van de versterkte stedelijke agenda moet zijn om de ontwikkeling en kwalitatieve aanpassing van de infrastructuur en diensten in Europese steden ten goede te komen. Enerzijds moeten toekomstige maatregelen nauw verband houden met algemene EU-prioriteiten om een bijdrage uit de EU-begroting te rechtvaardigen. De EU 2020-strategie betreft echter voornamelijk toekomstige ontwikkelingen. Van even groot belang is het om verschillen tussen Europese steden te overbruggen. Dit moet naar voren komen in de prioriteiten van het toekomstige cohesiebeleid. De ontwikkeling van de stedelijke agenda moet geen eenrichtingsverkeer zijn, zij dient ook breed te worden gedragen. De ervaringen met de Lissabonstrategie kunnen hierbij tot lering strekken. Ik stem voor dit voorstel, zodat de Europese steden zich altijd zullen kunnen blijven ontwikkelen.</p>
    </intervention>
    <intervention id="4-371-500" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Europa heeft bijna 1 000 steden met een inwonertal van boven 50 000 en een samenstelling die voortdurend verandert. Gezien de recente bevolkingsveranderingen en migratiepatronen is het belangrijk om voortdurend te blijven nadenken over hoe we willen dat de steden van de toekomst zich ontwikkelen. Er moeten antwoorden worden geformuleerd op de uitdagingen die worden gesteld op het vlak van vervoer, huisvesting, het groeiende belang van de voorsteden en groene ruimten. Deze antwoorden moeten worden afgestemd op de plaatselijke behoeften, maar zonder uit het oog te verliezen dat problemen als werkloosheid, armoede en sociale uitsluiting universeel zijn. Het regionale en cohesiebeleid van de EU moet op deze uitdagingen ingaan. De opkomst van steden als de economische motoren van regio's en hele landen betekent dat de stedelijke agenda moet worden gebaseerd op ruimtelijke-ordeningsstrategieën waarin wordt onderkend dat steden niet slechts de plekken zijn waar wordt gewoond en gewerkt, maar die ook diensten verlenen aan hen die in het achterland en daarbuiten wonen.</p>
    </intervention>
    <intervention id="4-372-000" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Europa kan worden gekenschetst door territoriale diversiteit en polycentrische ontwikkeling. In Europa zijn de steden de centra van economische activiteit, innovatie en werkgelegenheid, en toch worden ze met allerlei uitdagingen geconfronteerd. Ik verwelkom het feit dat de rapporteur het definitieprobleem van het begrip ‘stedelijk’, voor wat betreft deze stedelijke agenda, overeenkomstig het subsidiariteitsbeginsel overlaat aan de lidstaten. Zo zal de te ondernemen actie beter kunnen worden aangepast aan de behoeften van alle lidstaten. Om die reden heb ik voor deze maatregelen gestemd.</p>
    </intervention>
    <intervention id="4-373-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb VOORGESTEMD. Dit is een nieuw initiatiefverslag over stedelijke ontwikkeling in Europa waarin nog eens herhaald wordt wat hierover in eerder verslagen al is gezegd. De enige relevante vraag op dit moment is die naar de rol van de stedelijke dimensie in de toekomstige structuur van het cohesiebeleid na 2013 – het verslag laat dit punt echter open en bevat geen duidelijke aanbeveling. Het verslag behelst verscheidene aspecten van de stedelijke dimensie van het cohesiebeleid, zoals meerlagig bestuur, het partnerschapsprincipe, subdelegatie van verantwoordelijkheden, geïntegreerde strategische planning en alomvattende financiële planning. Naast enige IBM-vriendelijke tekst over "slimme stadsontwikkeling" (paragraaf 8) waren wij vooral teleurgesteld dat de schaduwrapporteur van de S&amp;D-Fractie erin is geslaagd de goede formulering inzake het partnerschapsprincipe af te zwakken. Het ontwerpverslag was gebaat bij een aantal compromisamendementen, en onze amendementen zijn tamelijk goed in de eindversie opgenomen. We hebben goede teksten over de kosten van economische groei (paragraaf 4), klimaatbescherming (paragraaf 9), interne cohesie (paragraaf 10), geïntegreerde, breed gedragen aanpak (parafen 21 en 23), achterstandswijken (paragraaf 25) en kruisfinanciering (paragraaf 28).</p>
    </intervention>
    <intervention id="4-374-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Europa kan worden gekenschetst door territoriale diversiteit. In Europa zijn de steden de centra van economische activiteit, innovatie en werkgelegenheid, en toch worden ze met allerlei uitdagingen geconfronteerd Ik deel de mening van de rapporteur, die stelt dat het cohesiebeleid, inclusief de stedelijke agenda, verschillen tussen Europese steden moet overbruggen, door investeringen in stedelijke ontwikkeling (SMART) om de stedelijke infrastructuur en diensten naar een kwalitatief hoger niveau te tillen. De Europese Commissie en de EIB hebben drie financiële instrumenten ontwikkeld, waarvan er één is bedoeld voor gezamenlijke Europese steun voor duurzame investering in stedelijke gebieden (Jessica). Mogelijkheden voor regionale, nationale en EU-financiering moeten worden gecoördineerd om de specifieke territoriale behoeften te bestrijken.</p>
    </intervention>
    <intervention id="4-375-000" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Ik heb gestemd voor het aannemen van het verslag van de heer Oldřich Vlasák inzake de stedelijke agenda en de toekomst ervan in het cohesiebeleid. Ik verwelkom de belangrijkste doelstellingen van dit verslag, die erop gericht zijn om de stedelijke dimensie van het cohesiebeleid tijdens de nieuwe programmeringsperiode te ondersteunen en rekening te houden met de actuele ontwikkeling van de stedelijke agenda in de Europese Unie. Ik wil echter ook ingaan op het onlangs verschenen Witboek van de toekomst van het vervoer tot 2050 dat de route schetst op weg naar de vorming van een gemeenschappelijke Europese vervoersruimte. Naar mijn mening vormt het verschil in niveau van infrastructuur en vervoersdiensten in de verschillende lidstaten een van de belangrijkste obstakels voor het behalen van de ambitieuze doelstellingen van het witboek. Het cohesiebeleid moet daarom als instrument een belangrijke rol blijven spelen om de verschillende niveaus nader tot elkaar te brengen ten behoeve van een duurzaam en veilig Europees vervoerssyteem. Dit geldt zowel voor steden, als voor plattelandsgebieden en dan vooral voor gebieden in grensstreken, waar de welvaart en werkgelegenheid afhangen van de ontwikkeling van de infrastructuur.</p>
    </intervention>
    <intervention id="4-375-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Voor mij staat het belang van de Europese stedelijke agenda buiten kijf aangezien zeventig procent van de Europese bevolking in de stad woont en de stedelijke gebieden bijna tachtig procent van het bruto binnenlands product van de Europese Unie genereren. Van 2007 tot 2013 is 21,1 miljard euro gereserveerd voor stadsontwikkeling om te investeren in het herstel van industriegebieden en het schoonmaken van vervuilde grond, in herstelprojecten in de steden en op het platteland, in schoon vervoer in de stad en in huisvesting. In de Europese stedelijke agenda wordt de nadruk gelegd op de ontwikkeling van stedelijke infrastructuur en diensten. Momenteel hebben de steden te kampen met uiteenlopende en ongelijke problemen. Daarom zijn we verplicht om gedifferentieerde geïntegreerde modellen voor plaatselijke ontwikkeling toe te passen. Zodra het beleid ten aanzien van de steden geïntegreerd is in de doelstellingen van het cohesiebeleid moeten we er gebruik van maken om een brug te slaan naar de plattelandsgebieden teneinde een inclusieve ontwikkeling te stimuleren. Steden moeten hun mening kunnen geven over de oplossing voor hun problemen door middel van meerlagig bestuur en door de toepassing van het partnerschapsbeginsel. Tot slot wil ik benadrukken dat de vaststelling van een geïntegreerde strategische planning gepaard moet gaan met flexibele financiële engineering zodat de nationale, regionale en plaatselijke overheden de vrijheid hebben om hun prioriteiten uit te voeren.</p>
    </intervention>
    <intervention id="4-375-750" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb voor het verslag over een Europese stedelijke agenda en de toekomst van deze agenda in het cohesiebeleid gestemd. Stedelijke gebieden genereren ongeveer 80 procent van het bbp, verbruiken tot 70 procent van de energie in de EU en zijn de belangrijkste centra van innovatie, kennis en cultuur. Van 2007 tot 2013 is ongeveer 21,1 miljard euro gereserveerd voor stadsontwikkeling, hetgeen 6,1 procent van de totale begroting van de EU voor het cohesiebeleid vertegenwoordigt. 3,4 miljard euro daarvan is bedoeld voor het herstel van industriegebieden en het schoonmaken van vervuilde grond, 9,8 miljard voor herstelprojecten in de steden en op het platteland, 7 miljard voor schoon vervoer in de stad en 917 miljoen voor huisvesting.</p>
      <p sl="ro">Slimme steden vereisen een slimme communicatie-, vervoers- en energie-infrastructuur. Ik steun de ontwikkeling van geïntegreerde stedelijke mobiliteitsplannen en ik roep de lokale autoriteiten op het stedelijk openbaar vervoer te moderniseren zodat het milieuvriendelijker en efficiënter wordt. De tenuitvoerlegging van intelligente vervoerssystemen in stedelijke gebieden zal leiden tot meer energie-efficiëntie en veiliger vervoer.</p>
      <p sl="ro">Aangezien 99 procent van het woningbestand in Europa uit oude gebouwen bestaat, roep ik de Commissie en de lidstaten op het percentage van de toegewezen EFRO-gelden dat elke lidstaat voor het verbeteren van de energie-efficiëntie in huizen kan gebruiken in het toekomstige meerjarige financiële kader van 4 procent naar 15 procent te verhogen.</p>
    </intervention>
    <intervention id="4-376-000" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="nl">De rapporteur constateert zeer terecht dat de lidstaten meer inspanningen moeten leveren om ervoor te zorgen dat duurzame stedelijke ontwikkeling een strategische prioriteit wordt. Hoewel bijna zeventig procent van de bevolking van Litouwen in steden en voorstedelijke gebieden woont, ontbreekt het in mijn land aan een duidelijke, geïntegreerde en duurzame aanpak. Dit is het gevolg van verminderde concurrentie.</p>
      <p sl="nl">Het is zeer belangrijk om te zorgen voor een evenwicht tussen de prioriteiten van de EU en de lokale behoeften. De stedelijke agenda van de EU mag geen eenzijdige aangelegenheid zijn; het is van wezenlijk belang dat burgers hun zegje kunnen doen.</p>
      <p sl="nl">Het rapport gaat in op een aantal uitdagingen van de stadsplanning, zoals stedelijke vernieuwing, adequate huisvesting en groen stedelijk vervoer. Helaas is de lijst van maatschappelijke problemen in Litouwse stedelijke gebieden wat langer. Volgens de officiële statistieken van de Litouwse overheid loopt ongeveer achttien procent van de inwoners van de stedelijke gebieden van Litouwen het gevaar onder de armoedegrens te geraken. Litouwen heeft een van de hoogste stedelijke zelfmoordcijfers ter wereld.</p>
      <p sl="nl">Uit EU-statistieken blijkt dat meer dan 25 procent van de jonge Litouwers wordt gedwongen laag betaald werk te verrichten en kortetermijncontracten aan te gaan met onvoldoende socialezekerheidsgaranties. Dit heeft een grote invloed op de onafhankelijkheid van de jonge mensen in de steden en brengt grote demografische problemen met zich mee, omdat in stedelijke gebieden het stichten van een gezin een moeilijke opgaaf aan het worden is.</p>
    </intervention>
    <intervention id="4-377-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ik heb voor het verslag gestemd. Een van de redenen waarom de Lissabonstrategie haar doelstellingen niet kon verwezenlijken, was het feit dat de steden en regio's er niet op een goede manier bij betrokken werden. De rapporteur stelt onder andere een fundamentele wijziging voor in de manier waarop middelen worden toegewezen: "projecten moeten niet worden opgezet om beschikbare fondsen aan te spreken, maar om aan strategische doelen te beantwoorden".</p>
    </intervention>
    <intervention id="4-378-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem voor dit verslag omdat de rapporteur erop wijst dat we concrete besluiten moeten nemen over een aantal essentiële onderdelen van het toekomstige cohesiebeleid, zoals de versterking van doelstelling 3. In dat verband is het belangrijk dat de meest afgelegen en ultraperifere regio's niet buiten de boot vallen.</p>
      <p sl="pt">De doelstelling 'territoriale samenwerking' is essentieel voor de tenuitvoerlegging van het cohesiebeleid. Ik zou de nadruk willen leggen op de Europese groeperingen voor territoriale samenwerking, die door middel van territoriale samenwerkingsprogramma's een aanzienlijke bijdrage leveren aan de samenhang.</p>
    </intervention>
    <intervention id="4-378-750" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">De bevordering van een harmonieuze ontwikkeling van de Unie als geheel is een van de doelstellingen van het cohesiebeleid, dat een onmisbaar instrument is voor het versterken van de economische, sociale en territoriale situatie in Europa. Daarnaast is het essentieel voor de verwezenlijking van de doelstelling van de Europa 2020-strategie voor inclusieve en slimme groei. Ik steun dit verslag, omdat naar mijn mening meer structuurfondsen moeten worden uitgetrokken voor een toereikende ondersteuning van territoriale cohesie. Ik sta dan ook achter het verzoek van de rapporteur om de begroting voor doelstelling 3 te verhogen van de huidige 2,5 procent tot 7 procent van de totale begroting voor cohesiebeleid, aangezien ongeveer 37,5 procent van de Europese bevolking in een grensstreek woont. Extra toegewezen middelen zouden in de eerste plaats worden gebruikt voor investeringen in trans-Europese vervoersnetwerken (TEN-V), die dringend behoefte hebben aan modernisering, en, in de tweede plaats, voor het wegnemen van de fysieke, culturele en bestuursrechtelijke belemmeringen voor samenwerking en territoriale cohesie.</p>
    </intervention>
    <intervention id="4-379-000" speaker_id="97228" name="Pino ARLACCHI" is_mep="True" mode="written" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Mijnheer de Voorzitter, ik heb voor dit verslag gestemd omdat erin wordt benadrukt dat de Europese territoriale samenwerking, met haar belangrijke bijdrage aan het model voor bestuur op meerdere niveaus, een van de pijlers van het cohesiebeleid is. In aanmerking nemende dat de territoriale samenwerking bewezen heeft doeltreffend te zijn voor de harmonieuze ontwikkeling van de Unie als geheel, is het nu van fundamenteel belang dat de begroting ervan procent wordt opgeschroefd van de huidige 2,5 procent tot ten minste de 7 procent procent van het totaal aan voor het cohesiebeleid beschikbare middelen voor de volgende programmeringsperiode.</p>
    </intervention>
    <intervention id="4-379-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Hoewel de regio's die ik vertegenwoordig, Centre, Auvergne en Limousin, niet grenzen aan andere lidstaten van de Europese Unie, ben ik overtuigd van het nut van transnationale samenwerking – en, meer in het algemeen, van territoriale samenwerking – voor de ontwikkeling van het Europese continent en de toenadering tussen de volkeren. Ik ben het volledig eens met de voorstellen van de rapporteur, mijn collega mevrouw Sanchez-Schmid, vooral wat betreft het versterken van de rol van Europese groeperingen voor territoriale samenwerking (EGTS) en de financiering van deze doelstelling.</p>
    </intervention>
    <intervention id="4-379-500" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Doelstelling 3 van het cohesiebeleid is erop gericht alle Europese gebieden, in het bijzonder grensgebieden, dichter bijeen te brengen op economisch, sociaal en milieugebied. Het is daarom belangrijk om de banden tussen deze gebieden aan te halen, vooral wat betreft energie en vervoer. In een tijd van crisis, die een crisis van de Europese gedachte kan worden genoemd, is het goed om de Europese toegevoegde van territoriale samenwerking nog eens te benadrukken. Om ervoor te zorgen dat doelstelling 3 zo goed mogelijk ten uitvoer kan worden gelegd, hebben we daarom gevraagd om een aanmerkelijke verhoging van de structuurfondsen die hiervoor zijn gereserveerd, met name om de transportinfrastructuur te verbeteren en daarmee de mobiliteit van Europeanen binnen en tussen gebieden te vergroten. Als gekozen vertegenwoordiger van een grensgebied had dit onderwerp mijn bijzondere aandacht, en het doet me deugd dat we hebben verzocht om een versterkte samenwerking voor lokale overheden, wat zowel samenwerking tussen overheden als samenwerking met de Europese instellingen betekent. We moeten de dialoog met deze overheden bevorderen om beter te begrijpen welke problemen er spelen, en om de uitdagingen het hoofd te kunnen bieden. Tot slot hebben we, aangezien het nog steeds te ingewikkeld is om de programma's voor territoriale samenwerking ten uitvoer te leggen, verzocht om deze te vereenvoudigen en hebben we de specifieke aard van de programma's in verband met deze doelstelling benadrukt, die door de aard ervan internationale programma's zijn.</p>
    </intervention>
    <intervention id="4-380-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ik stem voor dit verslag, waarin de voordelen van grotere samenwerking tussen naburige gebieden van verschillende lidstaten worden benadrukt. Ik deel de mening van de rapporteur dat territoriale samenwerking een van de pijlers van het cohesiebeleid van de Europese Unie moet worden, zodra het voor het verbeteren van de synergieën tussen naburige gebieden die dezelfde behoeften en problemen hebben, noodzakelijk is om de capaciteiten te verbeteren en de mogelijkheden tot politieke, economische en administratieve uitwisselingen tussen naburige regio's te vergroten. Ik ben ook tevreden met het voorstel van de rapporteur om de financiële bijdrage van de EU aan deze pijler van het cohesiebeleid te vergroten.</p>
    </intervention>
    <intervention id="4-380-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="nl">Ik heb voor dit verslag gestemd, omdat we de territoriale samenwerking moeten versterken die tot doel heeft gebieden en regio's te laten samenwerken bij de aanpak van hun gemeenschappelijke uitdagingen, fysieke, culturele en bestuursrechtelijke belemmeringen voor dergelijke samenwerking weg te nemen en het grenseffect te verminderen. Grensoverschrijdende samenwerkingsprogramma's zijn tevens van belang om doeltreffend te kunnen optreden en resultaten te boeken op het gebied van armoedebestrijding en integratie van kansarme groepen in de reguliere Europese maatschappij. Daarnaast moeten de van oudsher nauwe culturele en linguïstische banden tussen grensregio's van verschillende lidstaten worden benut om grensoverschrijdende samenwerkingsverbanden te bevorderen. Ook dient de onderlinge coördinatie tussen de voor het beheer verantwoordelijke autoriteiten en de reeds bestaande grensoverschrijdende instanties zoals Euroregio's tijdens de uitvoering van de grensoverschrijdende programma's te verbeteren, teneinde voor alle projecten een hoge kwaliteit, transparantie en betrokkenheid van de burgers te waarborgen.</p>
    </intervention>
    <intervention id="4-381-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ik heb gestemd voor het initiatiefverslag over territoriale, grensoverschrijdende, transnationale en interregionale samenwerking. De rapporteur wijst terecht op het belang van intensievere politieke samenwerkingen voor de ontwikkeling en verwezenlijking van ambitieuze projecten, waar alle burgers baat bij hebben. Het is een bekend gegeven dat in de grensstreken de bevolking vaker te kampen heeft met slechte infrastructuur. Daarom zou een grotere deelname van alle betrokken partijen ervoor kunnen zorgen dat aan de behoeften van al deze mensen tegemoet wordt gekomen, ook in de gebieden die het verst van het centrum van Europa af liggen. Om die doelstelling te behalen hebben we dus behoefte aan een meer strategische programmering en samenwerking op bestuursniveau, teneinde het gebruik van bepaalde financieringsprogramma's gemakkelijker te maken. Grotere controle voor meer duidelijkheid en traceerbaarheid van de gebruikte middelen zou ook nuttig zijn. Wat dat betreft vind ik het een goede zaak dat de Commissie al deze instrumenten zichtbaarder maakt. Alleen door deze maatregelen meer publiciteit te geven kunnen de betrokken partijen onder duidelijke omstandigheden te werk gaan.</p>
    </intervention>
    <intervention id="4-381-500" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">De laatste jaren is het des te belangrijker geworden om bestuursrechtelijke en administratieve belemmeringen voor cohesie te verminderen, zodat verschillende regio's beter in staat zijn gedeelde problemen gezamenlijk aan te pakken. Ik ben het eens met de conclusies van de rapporteur en heb besloten voor dit dossier te stemmen.</p>
    </intervention>
    <intervention id="4-381-625" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Territoriale samenwerking is vandaag zonder twijfel een van de belangrijkste onderwerpen voor de Europese Unie. Het wordt steeds noodzakelijker dat de lidstaten dichterbij elkaar komen te staan en het verbond tussen de verschillende volkeren groeit, temeer daar ongeveer 37,5 procent procent van de Europese bevolking in een grensstreek woont. Territoriale samenwerking is dus vanuit verschillende oogpunten van cruciaal belang. Aan de ene kant zou het de verdieping van de interne markt op effectieve wijze bevorderen, door bij te dragen aan het verminderen van de fysieke en culturele belemmeringen die dat proces afremmen; aan de andere kant zou het bijdragen aan de verdere Europese integratie in verschillende beleidssectoren, door de lidstaten te helpen bij het ontwikkelen van gecoördineerde en gedeelde projecten. Ik ben voorstander van het toewijzen van extra middelen ter ondersteuning van het cohesiebeleid, vooral als het gaat om het toekennen van een groter percentage van de totale begroting aan interregionale samenwerking. Een ander sterk punt dat in het verslag wordt uitgelicht, is de oprichting van Europese groeperingen voor territoriale samenwerking (EGTS). Deze groeperingen kunnen naar mijn mening een positief effect hebben, zowel op het gebied van bestuur, aangezien sprake zou zijn van grensoverschrijdend bestuur, waarbij de eigen inbreng in het beleid op regionaal en lokaal niveau wordt gewaarborgd, als op het gebied van sociale cohesie, omdat het de beste mogelijkheden biedt om verschillende culturele en linguïstische gemeenschappen dichter bij elkaar te brengen.</p>
    </intervention>
    <intervention id="4-381-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag gestemd over doelstelling 3: de toekomstige agenda voor grensoverschrijdende, transnationale en interregionale samenwerking, omdat deze onmisbaar is voor een doeltreffend cohesiebeleid. Ik zou het belang willen benadrukken van de oprichting van Europese groeperingen voor territoriale samenwerking als essentieel instrument voor territoriaal bestuur, dat beantwoordt aan de behoefte van structurele samenwerking op het gebied van financiering, juridische status en bestuur op meerdere niveaus.</p>
    </intervention>
    <intervention id="4-381-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Zevenendertig en een half procent van de Europese bevolking woont in een grensgebied. Daardoor is territoriale samenwerking in haar drie dimensies – grensoverschrijdend, transnationaal en interregionaal – een essentiële beleidsvorm van de Europese Unie om gebieden, regio's en landen te helpen beter met elkaar samen te werken bij de verwezenlijking van hun gemeenschappelijke doelstellingen.</p>
    </intervention>
    <intervention id="4-381-937" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag van mevrouw Sanchez-Schmid gaat over doelstelling 3: een uitdaging voor territoriale samenwerking: de toekomstige agenda voor grensoverschrijdende, transnationale en interregionale samenwerking. We kunnen doelstelling 3, Europese territoriale samenwerking, beschouwen als het ondergeschoven kindje van de structuurfondsen. Hoewel er bijna tweehonderd miljoen mensen in de grensgebieden wonen, wordt slechts 2,52 procent van de cohesiefondsen voor deze doelstelling gereserveerd. Aangezien het cohesiebeleid van de Europese Unie kadert in de solidariteit tussen de 27 lidstaten en hun 271 regio's en het beoogt een einde te maken aan de bestaande economische en sociale verschillen, is het essentieel dat we in het volgende meerjarig financieel kader de middelen voor deze doelstelling verhogen. Deze regio's hebben immers te kampen met zware problemen op het gebied van het concurrentievermogen, maar zijn essentieel voor de duurzaamheid van de EU. Daarom ben ik het eens met het voorstel van de rapporteur om de doelstelling 'territoriale samenwerking' te versterken door de 2,5 procent van de totale begroting op te trekken tot 7 procent en door maatregelen te nemen om de uitvoering van de programma's en de oprichting van Europese groeperingen voor territoriale samenwerking (EGTS), die onmisbaar zijn voor een goede werking van grensoverschrijdende bestuurssystemen, te vereenvoudigen.</p>
    </intervention>
    <intervention id="4-382-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">Dankzij de basisverordening betreffende de structuurfondsen en de inwerkingtreding van het Verdrag van Lissabon is het belang van territoriale samenwerking de afgelopen tijd aanzienlijk toegenomen. Het doel is om fysieke, culturele en bestuursrechtelijke belemmeringen weg te nemen en het zogenaamde grenseffect tussen landen en regio's te verminderen, zodat zij gemeenschappelijke uitdagingen gezamenlijk kunnen aanpakken. Het is essentieel om de verhouding tussen de drie basiscomponenten – grensoverschrijdende samenwerking, transnationale samenwerking en interregionale samenwerking – te behouden, want elk van deze componenten heeft zijn eigen bestaansrecht en nut. In onze inspanningen om het principe van territoriale cohesie in de praktijk te brengen moeten wij het doel van territoriale samenwerking en de standaardprocedures beter voor ogen houden. Om succesvol ten uitvoer gelegd en ontwikkeld te kunnen worden, moet de territoriale samenwerking, als belangrijk Europees concept, ook een soort symbolische incarnatie van de EU voor alle burgers zijn.</p>
    </intervention>
    <intervention id="4-382-500" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Ik wil graag zeggen dat ik verheugd ben met de aanneming van dit verslag en benadrukken hoe belangrijk doelstelling 3, over territoriale samenwerking, is in het cohesiebeleid van de Europese Unie. Ons Parlement vraagt om een verhoging van de structuurfondsen die voor deze doelstelling waren bestemd – van de huidige 2,5 procent tot 7 procent – en ik sta volledig achter dat standpunt. Doelstelling 3 moet worden gehandhaafd en, nog belangrijker, verder worden ontwikkeld, zodat we de integratie van het grondgebied van de Gemeenschap over de nationale grenzen heen kunnen voortzetten. Omdat ik als lid van het Europees Parlement een kiesdistrict vertegenwoordig waar grensoverschrijdende kwesties een grote rol spelen, en ik uit de enige regio in Frankrijk kom die grenst aan drie andere Europese lidstaten, hecht ik bijzonder veel waarde aan kwesties en projecten die met grensoverschrijdende samenwerking te maken hebben. Deze gebieden voor territoriale samenwerking zijn, vooral als de samenwerking grensoverschrijdend is, bevoorrechte gebieden voor Europese samenwerking, waar grenzen, belemmeringen en obstakels minder tastbaar zijn. Bovendien, om echte projectgebieden te kunnen worden, is er voor deze samenwerkingsgebieden een doorslaggevende rol weggelegd in het versterken van de banden op lokaal niveau, tussen partners uit verschillende lidstaten en tussen burgers die bijeenkomen om gezamenlijke problemen op te lossen. Territoriale samenwerking moet worden bevorderd.</p>
    </intervention>
    <intervention id="4-383-000" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">In grensregio's is grensoverschrijdende samenwerking essentieel. Daarom moeten de Euregio en de SaarLorLux-regio worden versterkt. Ik ben dan ook blij dat grensoverschrijdende samenwerking het belangrijkste element van het structuurbeleid blijft.</p>
      <p sl="de">Ik ben er met name zeer mee ingenomen dat we er in het verslag enerzijds voor pleiten om ten minste 70 procent procent van de begroting voor territoriale samenwerking te besteden en anderzijds verzoeken om de begroting voor de doelstelling "territoriale samenwerking" voor de volgende programmeringsperiode te verhogen van de huidige 2,5 procent procent tot ten minste 7 procent procent van de totale begroting voor cohesiebeleid.</p>
      <p sl="de">Daarnaast moet de oprichting van Europese groeperingen voor territoriale samenwerking worden bevorderd, want dankzij dit instrument zal het voor lokale besturen en burgers gemakkelijker zijn om toegang te krijgen tot sterkere samenwerking, iets waar veel regio's en met name grensregio's baat bij zullen hebben.</p>
      <p sl="de">In zijn geheel is dit verslag een belangrijke stap om de toekomst van grensoverschrijdend beleid veilig te stellen en dankzij dit verslag kan de Duitstalige gemeenschap in België, als grensgebied, haar partnerschap met de grensregio's nog verder versterken en verbeteren.</p>
      <p sl="de">Wat het cohesiebeleid betreft, doet het me plezier dat de commissie mijn suggestie heeft goedgekeurd om middelen uit de structuurfondsen die voor vervoer worden gebruikt, meer af te stemmen op de algemene EU-oriëntatie van het verkeersbeleid. Ook dat kan in grensgebieden belangrijke projecten versnellen.</p>
    </intervention>
    <intervention id="4-383-500" speaker_id="5565" name="Brice HORTEFEUX" is_mep="True" mode="written" nationality="France" birth_date="11-05-1958" m_state="FR">
      <p sl="fr">Grensgebieden zijn van wezenlijk belang voor de integratie en het nader tot elkaar brengen van de Europese burgers. 37,5 procent van de Europese bevolking woont immers in een grensstreek. Het succes van de territoriale samenwerking is een feit. Deze doelstelling, die is vastgesteld in 2007 en waarvoor een begroting van 8,5 miljard euro is bestemd voor de periode 2007-2013, verdeeld over grensoverschrijdende, transnationale en interregionale programma's, stelt 271 Europese regio's in staat om te profiteren van een aanzienlijke financiering die bedoeld is om gezamenlijke projecten te ontwikkelen en te versterken en om natuurlijke grenzen en belemmeringen, zoals land- en zeegrenzen en administratieve belemmeringen, die het dagelijks leven van onze burgers beïnvloeden te overwinnen.</p>
      <p sl="fr">Ik twijfel er niet aan dat het verslag van mevrouw Sanchez-Schmid, dat bij grote meerderheid is aangenomen, van invloed zal zijn op de werkzaamheden van de Europese Commissie bij de voorbereiding van de wetgevingsvoorstellen die zij in september zal voorleggen. In dit verslag wordt vooral de nadruk gelegd op de noodzaak om het overwicht van de grensoverschrijdende pijler te handhaven en stimulansen te ontwikkelen ter bevordering van grote grensoverschrijdende en transnationale projecten, zoals de trans-Europese vervoersnetwerken (TEN-V). Dit zijn aanbevelingen waar ik het helemaal mee eens ben, en daarom wil ik graag nog een keer de kwaliteit benadrukken van dit verslag, waardoor het een brede steun van alle partijen heeft verkregen.</p>
    </intervention>
    <intervention id="4-383-625" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik verwelkom dit document, omdat het meerjarig financieel kader voor 2007-2013, dat het communautaire Interreg-initiatief vervangt, de doelstelling territoriale samenwerking tot een van de drie pijlers van het cohesiebeleid van de Europese Unie heeft gemaakt. Sindsdien is territoriale samenhang krachtens artikel 174 van het Verdrag een van de drie componenten van het cohesiebeleid geworden, naast economische en sociale samenhang. Territoriale samenhang is hiermee stevig verankerd als een van de voornaamste prioriteiten van de Europese Unie. Territoriale samenwerking moet erop gericht zijn fysieke, administratieve en bestuursrechtelijke belemmeringen voor cohesie weg te nemen en het grenseffect tussen gebieden en regio's te verminderen, zodat deze gebieden en regio's in staat worden gesteld hun gemeenschappelijke uitdagingen gezamenlijk aan te pakken, ongeacht of het hier om uitdagingen van territoriale (diensten, infrastructuur, stadsontwikkeling en ruimtelijke ordening), mondiale (globalisering, klimaatverandering), economische of maatschappelijke aard gaat. Territoriale samenwerking zorgt voor Europese meerwaarde en speelt een belangrijke rol bij de verdieping van de interne markt en de bevordering van verdere Europese integratie in verschillende beleidssectoren, en ik deel de mening dat territoriale samenwerking een van de pijlers van het cohesiebeleid moet blijven.</p>
    </intervention>
    <intervention id="4-383-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Zoals ook in al in de Europa 2020-strategie werd benadrukt, speelt territoriale samenwerking een belangrijke rol bij de verdieping van de interne markt en de bevordering van verdere Europese integratie in verschillende Europese beleidssectoren. Ik heb voor dit verslag gestemd, zodat die doelstellingen in de nabije toekomst gehaald kunnen worden, en zo een harmonieuze groei kunnen stimuleren in de diverse sectoren, maar ook in de Europese gebieden die vaak worden gekenmerkt door een heterogene territoriale ontwikkeling. Daarvoor zijn middelen nodig, die op basis van geharmoniseerde criteria moeten worden toegekend, en een doeltreffende synergie tussen de grensoverschrijdende en transnationale componenten, zodat de locale behoeften kunnen worden gecoördineerd met de behoeften op grotere schaal. Ik ben ervan overtuigd dat het enorme culturele, historische en linguïstische erfgoed van de Europese Unie herkenbaar wordt als de fysieke en territoriale belemmeringen worden overwonnen: deze samenwerking is een uithangbord voor onze visie op democratie en toont aan dat wij in verscheidenheid zijn verenigd.</p>
    </intervention>
    <intervention id="4-384-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Deze resolutie van het Europees Parlement over doelstelling 3 is belangrijk in de zin van het wegnemen van de belemmeringen op bestuurlijk en wetgevingsgebied die er momenteel tussen lidstaten bestaan.</p>
      <p sl="ro">Het in dit verslag geopperde doel van territoriale samenwerking is lidstaten te laten samenwerken op het gebied van diensten en infrastructuur, evenals op het gebied van stedelijke, regionale, economische en sociale planning. Deze samenwerking kan ertoe leiden dat er een hechter en duurzaam verbond ontstaat tussen EU-lidstaten.</p>
      <p sl="ro">Doelstelling 3 biedt een complex, multidimensioneel model van samenwerking tussen partners in verschillende lidstaten, dat een specifieke, onderscheiden en uniforme benadering en tenuitvoerlegging in lidstaten vereist, hetgeen de cohesie tussen de lidstaten zal verbeteren.</p>
      <p sl="ro">Tenslotte noemt dit verslag één belangrijk feit. Dit is de noodzaak partners uit de private sector aan te trekken, te stimuleren en erbij te betrekken, teneinde deze territoriale samenwerking te realiseren, aangezien veel diensten of infrastructuren door partners in deze sector worden geëxploiteerd of bij hen in bezit zijn.</p>
    </intervention>
    <intervention id="4-385-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">Europese grensoverschrijdende samenwerking is momenteel een van de elementen uit het cohesiebeleid. Enerzijds wordt bijgedragen aan het ontwerpen van transnationale projecten en EU-strategieën, anderzijds is de samenwerking van invloed op het slechten van de barrières tussen gebieden en regio's. Ik ben ervan overtuigd dat een effectieve territoriale samenwerking niet alleen binnen de Gemeenschap van belang is, maar vooral in de gebieden die grenzen aan de lidstaten van de Europese Unie. Bovendien zullen we gedurende het Poolse voorzitterschap van de Raad van de EU de gelegenheid hebben om harmonisatiebeginselen voor de tenuitvoerlegging van grensoverschrijdende samenwerkingsprogramma's aan de binnen- en buitengrenzen van de EU te promoten.</p>
      <p sl="pl">In verband met bovenstaande ben ik van mening dat het verslag van Marie-Thérèse Sanchez-Schmid over een uitdaging voor territoriale samenwerking: de toekomstige agenda voor grensoverschrijdende, transnationale en interregionale samenwerking een wezenlijke bijdrage levert aan het regionale beleid en heb ik voor de aanneming ervan gestemd.</p>
    </intervention>
    <intervention id="4-386-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Het belang van territoriale samenwerking is aanzienlijk toegenomen dankzij de basisverordening betreffende de structuurfondsen en de inwerkingtreding van het Verdrag van Lissabon, waarmee territoriale samenwerking een van de drie pijlers van het cohesiebeleid van de Europese Unie werd. Territoriale samenwerking heeft ten doel fysieke, administratieve en bestuursrechtelijke belemmeringen voor cohesie weg te nemen en het 'grenseffect' tussen gebieden en regio's te verminderen, zodat deze gebieden en regio's in staat worden gesteld hun gemeenschappelijke uitdagingen gezamenlijk aan te pakken, ongeacht of het hier om uitdagingen van territoriale, mondiale, economische of maatschappelijke aard gaat.</p>
      <p sl="it">We pleiten voor coördinatie van de samenwerkingsmaatregelen op alle bestuurlijke niveaus, in overeenstemming met een Europa 2020-strategie die is afgestemd op de behoeften van de gebieden en op de andere bestaande territoriale strategieën. Teneinde het principe van territoriale cohesie daadwerkelijk in praktijk te brengen en de Europese meerwaarde van in het kader van de doelstellingen 'convergentie' en 'concurrentievermogen en werkgelegenheid' toegekende middelen te vergroten, is een grotere complementariteit tussen de doelstelling 'territoriale samenwerking' en het reguliere beleid noodzakelijk.</p>
      <p sl="it">We verwelkomen het voorstel om aan het begin van de programmeringsperiode een 'territoriale' benadering te hanteren om voor 'convergentie' en 'concurrentievermogen en werkgelegenheid' bestemde middelen toe te kennen aan een aantal prioritaire projecten, zoals de trans-Europese vervoersnetwerken, die van tevoren in samenspraak met de programmapartners worden geselecteerd en goedgekeurd, overeenkomstig de beginselen van beheer op meerdere niveaus en Europees partnerschap.</p>
    </intervention>
    <intervention id="4-386-125" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">Er dient meer geld te worden uitgetrokken voor territoriale samenwerking, gezien het belang ervan voor het cohesiebeleid. Wanneer we voor deze programmeringsperiode het budget verhogen, moeten we echter duidelijk de begrotingslijnen van het cohesiebeleid aangeven waarvoor de toegekende middelen zullen worden verminderd, zonder afbreuk te doen aan de uitvoering van de doelstellingen van het cohesiebeleid. Territoriale samenwerking neemt bestuursrechtelijke belemmeringen tussen gebieden en regio's weg en helpt bij de aanpak van problemen met betrekking tot territoriale, economische en sociale cohesie. Bovendien moet samenwerking tussen grensregio's een hogere prioriteit blijven hebben dan samenwerking met andere gebieden. Daarom moet de financiering voor de tenuitvoerlegging ervan worden verhoogd. Naar mijn mening dient er meer flexibiliteit te zijn bij de toepassing van de geografische limiet van 150 km voor kust- en zeegebieden. Er moet met diverse regionale samenwerkingsprogramma's rekening worden gehouden bij de ontwikkeling en uitvoering van grootschalige strategieën. Bovendien moet de Commissie een evaluatie maken van de resultaten van de eerste macroregionale strategieën die ten uitvoer zijn gelegd. Territoriale samenwerking hangt nauw samen met de buitengrenzen van Europa en daarom is het nodig te zorgen voor doeltreffendere synergieën tussen het EFRO en andere regelingen voor samenwerking, gunstiger financieringsmogelijkheden te scheppen en met een nieuw nabuurschapsbeleid te komen. Opgemerkt moet worden dat de tenuitvoerlegging van territoriale samenwerkingsprogramma's momenteel wordt belemmerd door het feit dat hierbij veel verschillende bestuurslagen zijn betrokken. Ook is het nodig de audit- en controleregels te vereenvoudigen.</p>
    </intervention>
    <intervention id="4-386-250" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Verbeterde samenwerking tussen de EU-lidstaten op bilateraal, regionaal en interregionaal niveau is niet alleen een essentieel onderdeel van het mandaat van de Europese Unie, maar, nu we steeds meer problemen aan te pakken hebben, in toenemende mate ook noodzakelijk voor het in stand houden van de communautaire solidariteit. Ik steun deze resolutie, omdat hierin wordt onderkend dat we de uitvoeringsaspecten van deze samenwerkingsniveaus moeten vereenvoudigen en dat we private actoren moeten betrekken bij vooral de samenwerking op het gebied van economische ontwikkeling. De EU-lidstaten zullen in hoge mate blijven profiteren van betere middelen voor samenwerking met andere lidstaten. Samen met de rapporteur verzoek ik de Commissie een diepgravende analyse te maken van de resultaten van de eerste macroregionale strategieën die ten uitvoer zijn gelegd.</p>
    </intervention>
    <intervention id="4-386-500" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">De toekomstige agenda voor grensoverschrijdende, transnationale en interregionale samenwerking is voor iedere territoriale realiteit van strategisch belang bij het vaststellen van doelstellingen, en van de manier waarop die moeten worden behaald. Territoriale samenwerking is een meerwaarde, die ieder gebied een basis verschaft om het eigen potentieel ten volle te benutten en het concurrentievermogen te vergroten. Ik heb voor het verslag gestemd, omdat het belangrijk is doelen te stellen die een juiste verdeling van de middelen voor de samenwerkingsprogramma's garanderen, en de behoeften van alle gebieden te bevredigen door middel van betrokkenheid bij de belangrijkste regionale projecten.</p>
    </intervention>
    <intervention id="4-386-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Na het communautaire Interreg-initiatief is 'territoriale samenwerking' tot een van de drie pijlers van het cohesiebeleid van de Europese Unie gemaakt. Vervolgens is 'territoriale samenhang' krachtens artikel 174 van het Verdrag een van de drie componenten van het cohesiebeleid geworden, naast economische en sociale samenhang. Het is een van de voornaamste prioriteiten van de Europese Unie. Het doel van dit beleid is fysieke, administratieve en bestuursrechtelijke belemmeringen voor cohesie weg te nemen en het 'grenseffect' tussen gebieden en regio's te verminderen, zodat deze gebieden en regio´s in staat worden gesteld hun gemeenschappelijke uitdagingen gezamenlijk aan te pakken, ongeacht of het hier om uitdagingen van territoriale (diensten, infrastructuur, stadsontwikkeling en ruimtelijke ordening), mondiale (globalisering, klimaatverandering), economische of maatschappelijke aard gaat. Ik heb voor het verslag gestemd vanwege de voornaamste programmapijlers in het verslag, in het bijzonder de versterking van de doelstelling 'territoriale samenwerking' door middel van strategische territoriale samenwerking in alle planningsfasen en in overeenstemming met de EU 2020-strategie, de aanneming van een territoriale benadering voor ander EU-beleid, de bevordering van de oprichting van Europese groeperingen voor territoriale samenwerking (EGTS), de vereenvoudiging van de tenuitvoerlegging van dit beleid en de vergroting van de zichtbaarheid van territoriale samenwerking in de EU.</p>
    </intervention>
    <intervention id="4-387-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Gedurende de afgelopen vijf jaar is het belang van territoriale samenwerking aanzienlijk versterkt dankzij wijzigingen van de basisverordening betreffende de structuurfondsen en de inwerkingtreding van het Verdrag van Lissabon. In het meerjarig financieel kader voor 2007-2013, dat het communautaire Interreg-initiatief vervangt, is de doelstelling 'territoriale samenwerking' tot een van de drie pijlers van het cohesiebeleid van de Europese Unie gemaakt. Vervolgens is 'territoriale samenhang' krachtens artikel 174 van het Verdrag een van de drie componenten van het cohesiebeleid geworden, naast economische en sociale samenhang. 'territoriale samenhang' is hiermee stevig verankerd als een van de voornaamste prioriteiten van de Europese Unie. Territoriale samenwerking heeft ten doel fysieke, administratieve en bestuursrechtelijke belemmeringen voor cohesie weg te nemen en het 'grenseffect' tussen gebieden en regio's te verminderen, zodat deze gebieden en regio's in staat worden gesteld hun gemeenschappelijke uitdagingen gezamenlijk aan te pakken, ongeacht of het hier om uitdagingen van territoriale, mondiale, economische of maatschappelijke aard gaat. Doelstelling 3 voorziet in complexe, multidimensionele samenwerking tussen partners uit verschillende lidstaten. Dit vereist een vereenvoudiging van de audit- en controleregels. Ik stem voor dit voorstel, zodat territoriale samenwerking voor alle burgers de symbolische incarnatie van de EU wordt, en beleidsmakers en ambtenaren op alle niveaus zich vertrouwd kunnen maken met de praktische aspecten van territoriale samenwerking die van invloed kunnen zijn op hun werkzaamheden.</p>
    </intervention>
    <intervention id="4-388-000" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Net als de rapporteur hecht ik veel waarde aan 'territoriale samenwerking', die ten doel heeft fysieke, administratieve en bestuursrechtelijke belemmeringen voor cohesie tussen gebieden weg te nemen, het 'grenseffect' tussen regio's te verminderen en harmonieuze ontwikkeling te bevorderen. Deze nieuwe aanpak zal ook voor de berggebieden van belang zijn, die ook een hoofdrol kunnen spelen bij het behalen van de doelstellingen van de Europa 2020-strategie. Om deze doelstellingen te behalen is evenwel een vereenvoudiging nodig van de territoriale samenwerkingsprogramma's en een betere betrokkenheid van het publiek en de plaatselijke autoriteiten, terwijl een grote media- en bewustmakingscampagne moet zorgen voor betere communicatie.</p>
    </intervention>
    <intervention id="4-389-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">VOOR. De ontwerptekst van de rapporteur kwam redelijk overeen met het standpunt van onze fractie met betrekking tot doelstelling 3. Door REGI overgenomen amendementen van onze fractie betreffen: • een pleidooi voor enige flexibiliteit bij de toepassing van de geografische limiet van 150 km die is vastgesteld voor grensoverschrijdende samenwerkingsprogramma´s in kust- en zeegebieden; • de aanbeveling een eerste evaluatie uit te voeren met betrekking tot de bestaande Europese groeperingen voor territoriale samenwerking, teneinde lessen te trekken uit deze initiële ervaringen; • de opvatting dat de van oudsher nauwe culturele en linguïstische banden tussen grensregio's van verschillende lidstaten moeten worden benut om grensoverschrijdende samenwerkingsverbanden te bevorderen.</p>
    </intervention>
    <intervention id="4-390-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Territoriale samenwerking is een van de pijlers van het cohesiebeleid van de Europese Unie, en heeft ten doel fysieke, administratieve en bestuursrechtelijke belemmeringen voor cohesie tussen gebieden weg te nemen en harmonieuze ontwikkeling te bevorderen, zodat de gebieden gemeenschappelijke uitdagingen samen aan kunnen pakken. Volgens de logica van de Europa 2020-strategie is betere toewijzing van de middelen belangrijk voor een adequaat antwoord op de behoeften en de eigenschappen van de Europese gebieden. Om die redenen heb ik voor het verslag gestemd.</p>
    </intervention>
    <intervention id="4-390-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Het cohesiebeleid beoogt sinds 1986 de economische en sociale samenhang tussen de verschillende lidstaten van de Europese Unie te versterken. Maar in het Verdrag van Lissabon en in de nieuwe EU 2020-strategie is daar een derde dimensie aan toegevoegd, de zogenaamde territoriale samenhang, ter bevordering van een functionele en geïntegreerde benadering van de ontwikkeling van de 271 regio's, die beschouwd worden als de ruimte waar de burgers wonen en werken. Ik ben van mening dat territoriale samenhang moet bijdragen aan het wegnemen van de fysieke, administratieve en bestuursrechtelijke belemmeringen tussen de Europese regio's, een harmonische ontwikkeling van de Europese Unie moet bevorderen en de samenwerking moet verbeteren door middel van gezamenlijke projecten tussen verschillende regio's met soortgelijke kenmerken en ontwikkelingsdoelstellingen. Ik zou ook nog willen benadrukken dat er een direct verband moet zijn tussen de territoriale strategieën en de richtsnoeren voor de trans-Europese vervoersnetwerken, de strategieën voor een geïntegreerd maritiem beleid en de EU 2020-strategie voor een slim, duurzaam en inclusief Europa. Tot slot ben ik het volledig eens met het plan om een actieplan voor de ultraperifere regio's vast te stellen waarin multisectorale beginselen worden vastgelegd die gericht zijn op een harmonische ontwikkeling van de ultraperifere regio's en die ertoe bedragen de territoriale verschillen ten opzichte van de andere Europese regio's te verkleinen.</p>
    </intervention>
    <intervention id="4-391-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">De cofinanciering van grensoverschrijdende, transnationale en interregionale projecten is de belichaming van de EU. De rapporteur stelt een aantal verbeteringen voor om tot dusver vastgestelde zwakke punten aan te pakken. Ik heb voor het verslag gestemd.</p>
    </intervention>
    <intervention id="4-392-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ik heb voor de tekst van mevrouw Sanchez-Schmid gestemd. In het verslag wordt de meerwaarde van territoriale samenwerking en het potentieel ervan voor het bevorderen van competitiviteit benadrukt. Hoewel de huidige structuur van doelstelling drie gehandhaafd blijft, wordt in het verslag voorgesteld de middelen te vergroten en gewezen op de specifieke behoeften van bevolkingen in grensstreken. Een strategische aanpak en een gericht antwoord op de behoeften en specifieke eigenschappen van ieder gebied worden gegarandeerd als de verdeling van de financieringen bij ieder territoriaal samenwerkingsprogramma op basis van geharmoniseerde criteria gebeurt.</p>
    </intervention>
    <intervention id="4-393-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik ben er stellig van overtuigd dat een doeltreffend strategisch kader de mogelijkheid biedt een gezamenlijke aanpak te garanderen en te profiteren van synergieën tussen alle maatregelen die bijdragen aan de verwezenlijking van de doelstellingen van het cohesiebeleid die zijn vastgelegd in de Verdragen, om zo de burgers van de EU beter van dienst te zijn en aan hun verwachtingen tegemoet te komen. De rapporteur stuurt aan op het creëren van deze synergievoordelen en daarom keur ik dit verslag goed.</p>
    </intervention>
    <intervention id="4-394-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">De noodzaak van meer flexibiliteit bij het gebruik van de fondsen en een bestuurscultuur waarbij een multidisciplinaire benadering en een vereenvoudiging van het papierwerk worden bevorderd, zijn essentieel voor het opstellen van een gemeenschappelijk strategisch kader voor de structuurfondsen. Op het gebied van synergie tussen de structuurfondsen heeft het Europees Parlement erop aangedrongen dat de hoge concentratie van capaciteit in economische clusters en topregio's binnen de EU wordt vermeden. Ik denk dat een geïntegreerde benadering tussen de verschillende sectorale beleidsmaatregelen nodig voor het realiseren van een optimaal resultaat voor groei en ontwikkeling en voor het verminderen van de verschillen in ontwikkeling tussen regio's, het creëren van banen, het verbeteren van de kwaliteit van leven, het opleiden van werknemers voor nieuwe banen, sociale en territoriale cohesie en het verwezenlijken van het Europees sociaal model dat de cohesie en het concurrentievermogen van de Europese economie ten goede komt. Concentratie op de gezamenlijke activiteiten van de fondsen op regionaal of lokaal niveau verhoogt de toegevoegde waarde en stelt belanghebbenden in staat om specifieke acties nauwkeurig af te stemmen op de werkelijke economische en sociale behoeften en daarmee op de werkgelegenheidssituatie in elke specifieke regio. Daarom heb ik voor dit verslag gestemd.</p>
    </intervention>
    <intervention id="4-394-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Iedereen die met het cohesiebeleid te maken heeft, is het erover eens dat het hebben van meerdere Europese fondsen naast elkaar – het Europees Fonds voor Regionale Ontwikkeling (EFRO), het Europees Sociaal Fonds (ESF), het Cohesiefonds, het Europees Visserijfonds (EVF) en het Europees Landbouwfonds voor Plattelandsontwikkeling (ELFPO) – een optimaal beheer van de financiële middelen van de Europese Unie soms in de weg staat. Ik heb ingestemd met dit verslag, omdat er interessante manieren worden voorgesteld voor het verwezenlijken van de noodzakelijke doelstelling om deze instrumenten beter op elkaar af te stemmen. Ik heb goede hoop dat deze aanpak, die wordt gesteund door de Europese Commissie, zal worden opgenomen in de aanstaande voorstellen van de Commissie betreffende het regelgevingskader dat van toepassing zal zijn op het toekomstige cohesiebeleid (2014-2020).</p>
    </intervention>
    <intervention id="4-394-500" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Hoewel we nu aan het nadenken en debatteren zijn over het komende meerjarenkader, was het belangrijk om nog eens te zeggen dat het cohesiebeleid een essentiële hefboom voor groei blijft en dat de daarvoor bestemde begroting niet verlaagd moet worden. Een van de manieren om verbeteringen door te voeren is om de verschillende instrumenten en beleidsonderdelen beter op elkaar af te stemmen, vooral ten opzichte van de EU 2020-strategie, om tot een betere synergie tussen de verschillende fondsen te komen, zodat wij een meer resultaatgericht regionaal ontwikkelingsbeleid kunnen hanteren. Een van de gevolgen van al die verschillende fondsen is dat ze minder zichtbaar zijn, wat betekent dat burgers en belanghebbenden zich er minder van bewust zijn; een ander gevolg is dat dit kan leiden tot duplicatie en inconsistentie en daarmee tot een verminderde totale impact van dit beleid. Om die reden hebben we in dit verslag onderscheid gemaakt tussen drie hoofddoelstellingen die volgens ons verwezenlijkt moeten worden: het instellen van multifonds-programma's, het verbeteren van de technische ondersteuning en het uitwerken van een Europese gids. Met het verbeteren van de synergieën zullen wij de Europese meerwaarde van het cohesiebeleid kunnen verhogen voor lokale en regionale partners in de hele Europese Unie, waardoor ook de voordelen voor de burgers zullen toenemen.</p>
    </intervention>
    <intervention id="4-395-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Het Europees Parlement heeft in verschillende resoluties aangedrongen op de noodzaak van een synergie en een geïntegreerde benadering tussen de verschillende sectorale beleidsmaatregelen, om zo een optimaal resultaat voor groei en ontwikkeling in Europa te bereiken. Ik ben van mening dat de beweegreden voor een grotere inspanning om te komen tot coördinatie van de activiteiten van EU-fondsen en EU-programma's des te dringender is in deze postcrisisperiode in Europa. Duidelijk is dat de noodzaak tot consolidatie van overheidsfinanciën ons in de komende jaren zal dwingen innovatiever te zijn en meer rendement te zoeken van de beschikbare Europese financiering. Ik denk echter dat de moeilijke periode waarin Europa verkeert ons de gelegenheid biedt om bij de komende onderhandelingen over het volgende meerjarig financieel kader te werken naar meer synergie tussen de EU-fondsen en EU-programma's. De ervaring van de laatste jaren leert dat de EFRO-financiering van economische activiteiten (innovatie, onderzoek, kleine en middelgrote ondernemingen, milieu, enz.) effectiever is wanneer ze strak wordt gecoördineerd en wordt geïntegreerd met de activiteiten van het Europees Sociaal Fonds. Tot slot wil ik hier de Commissie nogmaals verzoeken om zich in te zetten voor de bevordering van een cultuur die is gericht op een vereenvoudiging van het papierwerk met betrekking tot de EU-fondsen.</p>
    </intervention>
    <intervention id="4-396-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ik kan niet anders dan dit verslag steunen. In een periode als deze dwingen de economische en financiële crisis ons tot een zuiniger uitgavenpatroon, meer transparantie en innovatieve en veilige financiën. Hulpbronnen worden steeds schaarser en de sociale behoeften steeds groter. Daarom is onderzoek naar doeltreffend gebruik van de structuurfondsen nu niet slechts een doel, maar ook een morele verplichting voor alle bestuurders en vooral voor dit Europa, dat in de ogen van de Europese bevolking steeds abstracter wordt en steeds verder afstaat van wat de mensen echt nodig hebben.</p>
    </intervention>
    <intervention id="4-396-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="nl">Ik heb voor dit verslag gestemd, omdat de rationalisatie van het uitgavenpatroon een grotere effectiviteit en efficiëntie vergt van het beleid, zowel op EU-niveau als op nationaal, regionaal en lokaal niveau. Bovendien moet het Europees Parlement bij de interinstitutionele onderhandelingen over de nieuwe financiële vooruitzichten van de EU (2014-2020) met concrete voorstellen komen voor een strategisch kader om de uitvoering van de doelstellingen van het cohesiebeleid van de EU en de effectiviteit van de structuurfondsen te waarborgen. Opgemerkt moet worden dat de economische en financiële crisis de behoefte aan maatregelen in sectoren die onder het Europees Sociaal Fonds (ESF) vallen nog dringender heeft gemaakt, met name maatregelen ter ondersteuning van werkgelegenheid, loopbaanheroriëntering, sociale integratie en armoedebestrijding. Verder wil ik graag benadrukken dat het ESF, als instrument ter ondersteuning van levenslang leren, scholing en omscholing, als een essentieel middel moet worden beschouwd – waarvan het potentieel nog niet ten volle is benut voor de bevordering van een zich tot alle terreinen uitstrekkende, effectieve groei en van een Europa dat zijn concurrentiepositie op kennis baseert. Uitgaven op het gebied van cohesiebeleid moeten worden gerationaliseerd door de versnippering van financieringsinstrumenten en -kanalen te verminderen en een grotere complementariteit tussen de verschillende financieringsinstrumenten te bevorderen. Bovendien moeten we rekening houden met het voorstel van de Commissie om betere prioriteiten te stellen voor EU- en nationale middelen en deze te concentreren rond een aantal thematische prioriteiten om een betere onderlinge afstemming tussen de fondsen te waarborgen.</p>
    </intervention>
    <intervention id="4-397-500" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Het is van cruciaal belang de doeltreffendheid van dit fonds en andere Europese fondsen te waarborgen, met het oog op de blijvende steun ervoor vanuit de Europese bevolking.</p>
    </intervention>
    <intervention id="4-398-000" speaker_id="96868" name="Karima DELLI" is_mep="True" mode="written" nationality="France" birth_date="04-03-1979" birth_place="Roubaix" m_state="FR">
      <p sl="fr">Ik verwelkom de ideeën die met de aanneming van dit verslag naar voren zijn gebracht om de synergieën te versterken tussen beleidslijnen die van invloed zijn op gebieden enerzijds, en tussen fondsen anderzijds, met name door het verhogen van de financiering en het opzetten van multiregionale programma's. Toch vind ik het jammer dat betrokkenheid van lokale en regionale overheden bij de besluitvorming niet als prioriteit wordt beschouwd. Het verbeteren van de governance door de betrokkenheid van overheden met gedecentraliseerde beheercapaciteiten te vergroten is de manier om te voorzien in de behoefte aan benutting, effectiviteit en vereenvoudiging, stuk voor stuk wenselijke aspecten bij de tenuitvoerlegging van het cohesiebeleid.</p>
    </intervention>
    <intervention id="4-398-250" speaker_id="1746" name="Luigi Ciriaco DE MITA" is_mep="True" mode="written" nationality="Italy" birth_date="02-02-1928" birth_place="Nusco " p_group="Group of the European People's Party (Christian Democrats)" m_state="IT">
      <p sl="it">Het economische, sociale en territoriale cohesiebeleid is een van de belangrijkste pijlers voor de Europese Unie, die veel waarde hecht aan het bevorderen en verbeteren van kennis door een stimulering van innovatie, maar ook aan het creëren van convergenties en het verminderen van discrepanties van en in de minder ontwikkelde gebieden richting de meer ontwikkelde gebieden. Gemeenschappelijke programmering was het vernieuwendste aspect van de periode 2007-2013, en zette de regio's en de lidstaten aan tot het hanteren van een aanpak die het midden hield tussen territoria en middelen in de strategische en operationele programmering. Het belangrijke resultaat van deze aanpak dreigt echter in veel gevallen ongedaan te worden gemaakt door de sterke autonomie en concurrentie tussen de verschillende bestuurlijke instanties van alle eenfondsprogramma's. Door niet effectief samen te werken vormen ze niet alleen een gevaar voor de waardevolle integratie op het operationele en interventionele vlak die bereikt zou kunnen worden, maar ook voor de mogelijke voordelen en invloed die de ingrepen zouden kunnen hebben. In de volgende programmeringsperiode kan het daarom nuttig zijn terug te gaan naar meerfondsenprogramma's, door de ervaring van de gemeenschappelijke programmering te integreren en een betrokken en verantwoordelijk beheer te bevorderen tussen de betrokkenen die verantwoordelijk zijn voor de territoriale ontwikkeling. Het aangenomen verslag is naar mijn mening een goede ondersteuning van deze doelstellingen.</p>
    </intervention>
    <intervention id="4-398-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag gestemd over het Europees Fonds voor Regionale Ontwikkeling en andere structuurfondsen en de synergievoordelen die kunnen worden bereikt door deze beter op elkaar af te stemmen, omdat ik van mening ben dat de ontwikkeling van een strategisch kader de mogelijkheid biedt een gezamenlijke aanpak te garanderen, te profiteren van synergieën tussen alle maatregelen die bijdragen aan de verwezenlijking van de doelstellingen van het cohesiebeleid die zijn vastgelegd in de Verdragen, en zo tegemoet te komen aan de verwachtingen van de burgers.</p>
    </intervention>
    <intervention id="4-398-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het Parlement heeft aangedrongen op de noodzaak van een synergie tussen het Europees Fonds voor Regionale Ontwikkeling en de overige structuurfondsen en van een geïntegreerde benadering tussen de verschillende sectorale beleidsmaatregelen. We mogen geen middelen verspillen, daar zijn we ons in deze crisistijd des te meer van bewust. Het is dan ook raadzaam om zo veel mogelijk te profiteren van de synergievoordelen tussen de middelen van de structuurfondsen en om geen kansen te verspillen doordat de fondsen te hermetisch zijn. We moeten ons inspannen om de beschikbare middelen zo goed mogelijk aan te wenden. Zo zullen we meer mogelijkheden voor duurzame groei creëren, de verschillen tussen de regio's verkleinen en sociale inclusie en samenhang tussen de regio's bevorderen. Maar daarvoor moeten de Europese Unie en de lidstaten duidelijke prioriteiten vaststellen om te voorkomen dat de middelen worden versnipperd en om die doelstellingen te stimuleren die echt essentieel zijn. De gewenste flexibiliteit moet gepaard gaan met een strenge controle op de uitvoering van de fondsen, zodat dit zo correct en transparant mogelijk gebeurt.</p>
    </intervention>
    <intervention id="4-398-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag van mijnheer Stavrakakis gaat over de bestaande situatie met betrekking tot het Europees Fonds voor Regionale Ontwikkeling en andere structuurfondsen en de synergievoordelen die kunnen worden bereikt door deze beter op elkaar af te stemmen. Twee decennia lang hebben we de middelen uit de structuurfondsen in de meest uiteenlopende regio's van Europa geïnvesteerd en dat heeft beslist bijgedragen aan een verbetering van de levenskwaliteit van miljoenen Europeanen. Ze leken een onuitputtelijke bron, waaruit de meest achtergestelde regio's konden putten om aan hun financieringsbehoeften te voldoen. De recente economische en financiële crisis heeft ons tot rede gebracht en heeft ons laten zien wat de gevolgen zijn van ongebreidelde investeringen in niet-duurzame projecten.</p>
      <p sl="pt">Een betere infrastructuur komt in de praktijk immers niet altijd overeen met een grote ontwikkeling. Het is dus hoog tijd dat we een strenge evaluatie maken van de in uitvoering zijnde projecten en dat we bij de voorbereiding van het volgende meerjarig financieel kader (MFK) de strategie herzien voor de bestemming van de nog beschikbare middelen rekening houdend met de verwezenlijking van de in de EU 2020-strategie vervatte doelstellingen. Ik steun de aanbevelingen in dit verslag. De rapporteur stuurt aan op het creëren van synergievoordelen door de vaststelling van een strategisch instrument dat alle structuurfondsen omvat en dat gericht is op innovatie en technologische vernieuwing, waarbij ondernemingen, en vooral kleine en middelgrote ondernemingen, worden ondersteund en administratieve kosten worden verlaagd.</p>
    </intervention>
    <intervention id="4-399-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Het doel dat in dit verslag wordt bepleit is duidelijk: al voor de volgende financiële periode na 2013 één strategisch kader op te zetten voor het Europees Fonds voor Regionale Ontwikkeling en voor de andere structuurfondsen, in het bijzonder het Europees Fonds voor Plattelandsontwikkeling en het Europees Visserijfonds, en te voorzien in de coördinatie met andere instrumenten van het externe EU-beleid.</p>
      <p sl="pt">Door één strategisch kader te creëren zouden de bijzondere kenmerken en de diversiteit van de begunstigde gebieden en sectoren verloren kunnen gaan, wat de weg vrijmaakt voor een beperking van de EU-begroting en een verlaging van de middelen van de fondsen, wat de grote EU-mogendheden altijd bepleit hebben. Dit nieuwe kader beoogt de mededinging te bevorderen en de integratie van de EU-beleidsmaatregelen te versterken met het oog op de verwezenlijking van de EU 2020-strategie, wat in het voordeel is van de economische en financiële concerns en concentratie en centralisatie van het kapitaal in de hand werkt.</p>
      <p sl="pt">Wij blijven een volledig gebruik van deze fondsen voorstaan, waarbij ze elkaar aanvullen, teneinde de productie in elk land te verdedigen en te bevorderen, de werkloosheid te bestrijden en werkgelegenheid met rechten te bevorderen, welvaart te creëren en de gecreëerde welvaart beter te verdelen, hoogwaardige openbare diensten te verdedigen, armoede te bestrijden, en de ambachtelijke kustvisserij, de familielandbouwbedrijven en de kleine en middelgrote landbouwers te verdedigen.</p>
    </intervention>
    <intervention id="4-400-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het doel dat in dit verslag wordt bepleit is duidelijk: al voor de volgende financiële periode na 2013 één strategisch kader op te zetten voor het Europees Fonds voor Regionale Ontwikkeling en voor de andere structuurfondsen, in het bijzonder het Europees Fonds voor Plattelandsontwikkeling en het Europees Visserijfonds, en te voorzien in de coördinatie met andere instrumenten van het externe EU-beleid. We moeten er rekening mee houden dat door het creëren van één strategisch kader de bijzondere kenmerken en de diversiteit van de begunstigde gebieden en sectoren verloren kunnen gaan, wat de weg vrijmaakt voor een beperking van de EU-begroting en een verlaging van de middelen van de fondsen, wat de grote EU-mogendheden altijd bepleit hebben.</p>
      <p sl="pt">Dit nieuwe kader beoogt de mededinging te bevorderen en de integratie van de EU-beleidsmaatregelen te versterken met het oog op de verwezenlijking van de EU 2020-strategie, wat zoals altijd in het voordeel is van de economische en financiële concerns en concentratie en centralisatie van het kapitaal in de hand werkt.</p>
      <p sl="pt">Wij blijven een volledig gebruik van deze fondsen voorstaan, waarbij ze elkaar aanvullen, teneinde de productie in elk land te verdedigen en te bevorderen, om gebruik te maken van hun potentieel om de werkloosheid te bestrijden en werkgelegenheid met rechten te bevorderen, welvaart te creëren en de gecreëerde welvaart beter te verdelen, hoogwaardige openbare diensten te verdedigen, armoede te bestrijden, en de ambachtelijke kustvisserij, de familielandbouwbedrijven en de kleine en middelgrote landbouwers te verdedigen.</p>
    </intervention>
    <intervention id="4-401-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">Het is goed dat we in deze postcrisisperiode in Europa een nog grotere inspanning doen om te komen tot coördinatie van de activiteiten van EU-fondsen en EU-programma's. Wat het Europees Sociaal Fonds betreft, leert de ervaring dat de financiering van economische maatregelen van het Europees Regionaal Ontwikkelingsfonds effectiever is wanneer ze beter wordt gecoördineerd en wordt geïntegreerd met de activiteiten van het desbetreffende fonds. Het succes van de meeste programma's en maatregelen is immers grotendeels afhankelijk van een succesvolle combinatie van factoren en hierbij is de ontwikkeling van het menselijk potentieel het belangrijkst. Het huidige plannings- en leveringssysteem waarin de verschillende beleidsgebieden voor ontwikkeling van het menselijk potentieel, ontwikkeling van bedrijven, vooral het midden- en kleinbedrijf, en de ontwikkeling van infrastructuur worden samengebracht, heeft ten doel om de regio's die steun ontvangen in staat te stellen de achterstand in te lopen. Met elk van deze beleidsgebieden afzonderlijk zou minder worden bereikt dan wat momenteel met al deze beleidsterreinen in gezamenlijkheid wordt bereikt in een geïntegreerd plannings- en leveringssysteem. Volgens mij moeten we echter een nog verder strekkend coördinatiemechanisme opzetten dat bijdraagt tot onderlinge afstemming van de desbetreffende instrumenten, beleidsgebieden en partijen. Het is wenselijk dat de nauwkeurig geplande interventies en programma's op deze wijze worden uitgevoerd en dat daarbij rekening wordt gehouden met de territoriale bijzonderheden en de voordelen of speciale kenmerken van elke regio in een geïntegreerde, plaatsgebonden benadering.</p>
    </intervention>
    <intervention id="4-401-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik verwelkom dit document, omdat er daarin op wordt aangedrongen al voor de volgende financiële periode na 2013 één strategisch kader voor te stellen om een gezamenlijke aanpak te garanderen en te profiteren van synergieën tussen alle maatregelen die ter plaatse bijdragen aan de verwezenlijking van de doelstellingen van het cohesiebeleid die zijn vastgelegd in de Verdragen en die worden gefinancierd uit het Europees Fonds voor Regionale Ontwikkeling (EFRO), het Cohesiefonds, het Europees Sociaal Fonds (ESF), het Europees Landbouwfonds voor Plattelandsontwikkeling (ELFPO) en het Europees Visserijfonds (EVF). Ik ben van mening dat het cohesiebeleid een van de pijlers vormt van het economisch beleid van de EU, dat zich richt op een investeringsstrategie voor de lange termijn en sociale integratie. Het cohesiebeleid staat ook garant voor ondersteuning van de minst ontwikkelde regio's en achtergestelde groepen, hetgeen bijdraagt tot de totstandkoming van een evenwichtige en harmonische ontwikkeling in de Europese Unie. De Europese toegevoegde waarde is erin gelegen dat iedereen kan profiteren van de economische successen van de EU, derhalve moet het cohesiebeleid als zelfstandig beleidsterrein worden gehandhaafd en van ruimere en voldoende financiële middelen worden voorzien.</p>
    </intervention>
    <intervention id="4-402-000" speaker_id="28141" name="Lívia JÁRÓKA" is_mep="True" mode="written" nationality="Hungary" birth_date="06-10-1974" birth_place="Tata" m_state="HU">
      <p sl="en">Ik ben verheugd over het verslag van de heer Stavrakakis over het EFRO en andere structuurfondsen en de synergievoordelen die kunnen worden bereikt door deze beter op elkaar af te stemmen. Meer flexibiliteit bij het gebruik van de fondsen, de vereenvoudiging van het papierwerk en strategische afstemming tussen instrumenten, beleid en uitvoerders is een oud verlangen en een noodzakelijk hulpmiddel voor de sociale integratie van gemarginaliseerde groepen in een complex beleidskader van geïntegreerde beleidsvormen, dat gebruikmaakt van alle financiële middelen die vanuit de EU-fondsen beschikbaar zijn, met name het EFRO, het ESF en het ELFPO. Het amendement tot wijziging van de verordening betreffende het EFRO waarmee de subsidiabiliteit van huisvestingsprojecten voor gemarginaliseerde gemeenschappen is vergroot, stelt de lidstaten in staat om hun operationele programma's te herzien en nieuwe prioriteiten te bepalen voor hun investeringen, waarbij ze maximaal 2 procent van hun totale EFRO-toewijzing kunnen gebruiken voor huisvestingsprojecten voor gemarginaliseerde gemeenschappen voor zowel vervanging als renovatie. De lidstaten moeten optimaal gebruikmaken van deze mogelijkheid om hun eigen inspanningen aan te vullen en zo te zorgen voor een doelmatige sociale integratie van de meest kwetsbare groepen en de Europese Commissie zou moeten komen met een specifiek actieplan over deze verordening om de benutting van de middelen te versnellen en om een verslag op te stellen over de besteding ervan.</p>
    </intervention>
    <intervention id="4-402-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Cohesiebeleid is een van de pijlers onder het economisch beleid van de EU. Het staat garant voor ondersteuning van de minst ontwikkelde regio's en achtergestelde groepen, hetgeen bijdraagt tot de totstandkoming van een evenwichtige maatschappelijke en territoriale ontwikkeling in de Europese Unie. Het cohesiebeleid is een belangrijke stap voor de 27 lidstaten, die strategische richtsnoeren voor territoriale ontwikkeling moeten vastleggen, middels de steeds groter wordende actieve betrokkenheid van de sociale partners. Mijn stem voor dit verslag bevestigt dat ik vertrouwen heb in dit doel, maar ook dat ik me realiseer dat het nodig is voorschriften op nationaal en regionaal niveau te vereenvoudigen om projecten binnen de vastgestelde tijd uit te voeren, bureaucratische vertraging te voorkomen en administratieve lasten te verminderen, waardoor hun absorptiecapaciteit wordt verhoogd.</p>
    </intervention>
    <intervention id="4-403-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Een robuust, goed gefinancierd cohesiebeleid vormt een essentieel instrument voor de verwezenlijking van de doelstellingen van de EU 2020-strategie. Dit draagt bij aan een doordachte investeringsstrategie voor de lange termijn, levert meerwaarde op, bevordert sociale insluiting en, tegelijkertijd, harmonieuze ontwikkeling in de hele Europese Unie.</p>
      <p sl="ro">Ik denk dat wij steun moeten verlenen aan lidstaten en regio's door synergie aan te moedigen tussen structureel, sociaal en plattelandsbeleid. Het opstellen van een gemeenschappelijk strategisch kader voor de volgende financiële programmeringsperiode zou een verbeterde benadering bieden en een hefboomeffect hebben op de synergie tussen de maatregelen die ten uitvoer worden gelegd in de Europese regio's en die gericht zijn op het ondersteunen van de beleidsdoelstellingen van de Europese Unie.</p>
    </intervention>
    <intervention id="4-404-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">De Europese Unie heeft behoefte aan nieuwe synergieën en een geïntegreerde benadering tussen de verschillende sectorale beleidsmaatregelen, om zo een optimaal resultaat voor groei en ontwikkeling ter plaatse te bereiken. Er moet meer gestreefd worden naar een regionaal beleid dat in toenemende mate flexibel is en geïntegreerd wordt met andere instrumenten en programma's. Wij vinden dat EFRO-financiering van innovatie, onderzoek, milieu en KMO's alleen effectiever kan zijn wanneer ze strak wordt gecoördineerd en wordt geïntegreerd met sociale maatregelen in het algemeen. Dat is de waarde van geïntegreerde planning. Complexe problemen kunnen namelijk niet worden opgelost door ze slechts van één kant te benaderen. Een gefragmenteerde benadering kan leiden tot overlappend of zelfs conflicterend beleid, tegenstrijdige overheidsmaatregelen en, erger nog, het dubbel inzetten van middelen.</p>
      <p sl="it">Wij vinden dat het bijeenhouden van de planning van de structuurfondsen en het Cohesiefonds en de betere re-integratie van deze fondsen met het Europees Landbouwfonds voor plattelandsontwikkeling en het Europees Visserijfonds, een manier is om het potentieel van de achtergebleven regio's ten volle te benutten. Meer flexibiliteit, een nieuwe multidisciplinaire benadering en een vereenvoudiging van het papierwerk kunnen de sleutel vormen tot succes van ons plattelandsontwikkelingsbeleid en cohesiebeleid.</p>
    </intervention>
    <intervention id="4-404-500" speaker_id="96813" name="Barbara MATERA" is_mep="True" mode="written" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag-Stavrakakis gestemd, omdat ik vind dat de diverse EU-fondsen die beschikbaar zijn voor het uitvoeren van regionaal beleid, eenvoudiger te gebruiken moeten worden gemaakt. Ik wijs met name op het tot stand brengen van synergieën voor een geïntegreerde benadering tussen de verschillende sectorale beleidsmaatregelen die er zijn op het gebied van regionaal beleid, zoals in het verslag wordt benadrukt. De noodzaak om het rendement van beschikbare financiering te vergroten is nog dringender geworden door de huidige economische en financiële crisis. Wat dat betreft, wordt in het verslag een gemeenschappelijk strategisch kader voorgesteld voor het Europees Fonds voor regionale ontwikkeling (EFRO), het Europees Landbouwfonds voor plattelandsontwikkeling (ELFPO), het Europees Sociaal Fonds (ESF) en het Europees Visserijfonds (EVF). Door een gezamenlijke aanpak van deze verschillende regionale fondsen te garanderen, kan ook overlapping worden voorkomen en kan worden voorkomen dat er verwarring ontstaat onder marktdeelnemers op regionaal en lokaal niveau die geïnteresseerd zijn in Europese financiering voor een bepaald project. Daarnaast zal het aannemen van een systematische en synergetische benadering tussen de diverse Europese regionale fondsen bijdragen aan het overnemen van de doelstellingen van het cohesiebeleid en zodoende tevens aan het verminderen van verschillen in ontwikkeling tussen de Europese regio's en het verwezenlijken van sociale integratie.</p>
    </intervention>
    <intervention id="4-404-562" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">We moeten alles in het werk stellen om te zorgen voor een gunstig klimaat dat alle lidstaten in staat stelt te profiteren van de steun die het Europees Fonds voor regionale ontwikkeling (EFRO) en andere structuurfondsen bieden. Om de cohesiebeleidsdoelstellingen ten uitvoer te leggen, moeten we de synergieën tussen deze fondsen verduidelijken, kwesties rond de coördinatie ervan aanpakken en de beheersvoorschriften van de fondsen vereenvoudigen. Het is derhalve zeer belangrijk dat we ons na 2013 aan de gezamenlijke aanpak en het overeengekomen ene strategische kader houden. Ook is het noodzakelijk de versnippering van de financieringsinstrumenten te verminderen teneinde de uitgaven in het kader van het cohesiebeleid te rationaliseren. Opgemerkt moet worden dat het cohesiebeleid een duurzame en langdurige ontwikkeling van de Europese Unie waarborgt en derhalve als onafhankelijk beleidsterrein gehandhaafd moet blijven en moet worden voorzien van ruimere financiële middelen. Meer aandacht moet worden besteed aan het Europees Sociaal Fonds (ESF), dat een belangrijke bijdrage levert aan effectieve groei en op kennis gebaseerd concurrentievermogen. Ik ben van mening dat het cohesiebeleid meer gericht moet zijn op het resultaat en minder op de regelmatigheid van de uitgaven en procedures.</p>
    </intervention>
    <intervention id="4-404-625" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Het Europese cohesiebeleid is en blijft een hoeksteen van de concrete acties van de EU in haar regio's, en tevens de belangrijkste bron van investeringen in de reële economie, waarmee Europa en zijn regio's geholpen kunnen worden bij het te boven komen van de crisis en het herstellen van hun concurrentievermogen. Er is al veel bereikt met het Europees Ontwikkelingsfonds (EOF) en de andere structuurfondsen, maar met deze fondsen kunnen meer en betere resultaten worden behaald voor de Europese Unie. Gelet daarop, steun ik de inhoud en opbouw van het verslag-Stavrakakis en stem ik voor dit verslag. Ik ben het met name eens met de aanbevelingen en voorstellen van de heer Stavrakakis met betrekking tot het doeltreffender gebruik van de EU-fondsen. Ik hoop dat de Commissie het verzoek van het Parlement in aanmerking zal nemen, vooral met het oog op de nieuwe financiële vooruitzichten voor 2014-2020.</p>
    </intervention>
    <intervention id="4-404-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De huidige situatie moet worden gezien als een kans om alles wat efficiënter zou kunnen opnieuw te formuleren, waarbij elke situatie waarin tijd en middelen worden verspild krachtig en met een grotere legitimiteit wordt aangepakt. De noodzaak om overheidsbegrotingen te consolideren houdt in dat we innovatiever moeten zijn en moeten proberen het effect van de bestaande fondsen te vergroten. Ik heb voor dit verslag gestemd. Het is een weerspiegeling van de huidige situatie en het geeft aan dat synergieën in de toekomst nodig zijn om de fondsen doelmatiger op elkaar te kunnen afstemmen. De coördinatie van deze fondsen moet worden verbeterd.</p>
      <p sl="pt">De EU-beleidsinstrumenten voor cohesie worden beheerd in een gemeenschappelijk kader, dat uiteenloopt van de strategische richtsnoeren tot betalingen en rapportage. Maar de coördinatie tussen de beleidsinstrumenten voor cohesie en overige instrumenten moet worden vergroot. Ik ben het ermee eens een geïntegreerd plannings- en leveringssysteem voor alle beleidsgebieden te creëren. De waarde van een geïntegreerde planning ligt in het inzicht dat complexe problemen alleen kunnen worden opgelost door ze tegelijkertijd van verschillende kanten te benaderen. Zo kan werkloosheid niet alleen worden opgelost door het aanbieden van een opleiding aan werklozen: ook werkgelegenheidsbeleid is nodig, zoals ondersteuning aan het midden- en kleinbedrijf of start-ups.</p>
    </intervention>
    <intervention id="4-405-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">De hervorming van het structuurbeleid voor de programmeringsperiode 2007-2013 heeft geleid tot de afsplitsing van het fonds voor plattelandsontwikkeling van het overkoepelende raamwerk van structuurfondsen. Deze afsplitsing mag niet leiden tot het dupliceren of juist verdwijnen van doelstellingen en er moeten ontwikkelingsmogelijkheden worden gegarandeerd, zowel op het platteland als in een stedelijke omgeving, maar de praktijk levert tegenstrijdige gegevens op. Een efficiënt plattelandsontwikkelingsbeleid vereist nauwe coördinatie, zowel bij de uitvoering van maatregelen binnen het ELFPO-kader als bij de implementatie van regionale beleidsinstrumenten. Er is een gemeenschappelijk strategisch kader nodig voor het Europees Fonds voor regionale ontwikkeling (EFRO), het Cohesiefonds, het Europees Sociaal Fonds (ESF), het Europees Landbouwfonds voor plattelandsontwikkeling (ELFPO) en het Europees Visserijfonds (EVF), om een gezamenlijke aanpak te garanderen en om de synergie tussen alle genoemde financieringsinstrumenten te vergroten. Het doel van het cohesiebeleid is het verminderen van verschillen tussen regio's en het bevorderen van sociale integratie, met het oog op een evenwichtige en harmonische ontwikkeling. Ik heb voor het verslag gestemd, opdat de fondsen beter zullen worden gecoördineerd en lokale en regionale overheden betrokken zullen worden bij het opstellen en uitvoeren van partnerschapscontracten.</p>
    </intervention>
    <intervention id="4-406-000" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Economische, sociale en territoriale cohesie zijn de grondbeginselen waarvan bij de vaststelling van alle beleidsmaatregelen en activiteiten van de Unie moet worden uitgegaan. Ik deel de mening van de rapporteur dat de economische crisis ons zal dwingen innovatiever te zijn en meer rendement te zoeken van de beschikbare financiering. Innovatie betekent het creëren van synergie en een geïntegreerde benadering tussen de verschillende sectorale beleidsmaatregelen, om zo een optimaal resultaat voor groei en ontwikkeling ter plaatse te bereiken.</p>
      <p sl="it">Ik ben het met name eens met de stelling van de rapporteur dat synergieën en coördinatie niet in alle gevallen leiden tot eenzelfde aanpak, maar juist vragen om een nauwgezette strategische afstemming tussen instrumenten, beleid en uitvoerders, teneinde te komen tot nauwkeurig geplande interventies en programma's, waarbij rekening wordt gehouden met de territoriale bijzonderheden en de voordelen of speciale kenmerken van elke regio in een geïntegreerde, plaatsgebonden benaderinghttp://www.europarl.europa.eu/sides/getDoc.do?pubRef=-//EP//TEXT+REPORT+A7-2011-0141+0+DOC+XML+V0//NL" \l "_part2_def5" .</p>
    </intervention>
    <intervention id="4-407-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Vandaag, tijdens de plenaire zitting van het Europees Parlement in Brussel, hebben we gestemd over het verslag inzake het beter op elkaar afstemmen van het EFRO en andere structuurfondsen. In de resolutie die is goedgekeurd door de Commissie regionale ontwikkeling, wordt voorgesteld om, al voor de volgende financiële periode na 2013, één strategisch kader te creëren om een gezamenlijke aanpak te garanderen en te profiteren van synergieën tussen alle maatregelen die bijdragen aan de verwezenlijking van de doelstellingen van het cohesiebeleid die zijn vastgelegd in de Verdragen en die worden gefinancierd uit het Europees Fonds voor regionale ontwikkeling (EFRO), het Cohesiefonds, het Europees Sociaal Fonds (ESF), het Europees Landbouwfonds voor plattelandsontwikkeling (ELFPO) en het Europees Visserijfonds (EVF).</p>
      <p sl="it">Er wordt op gewezen dat grotere synergie tussen de structuurfondsen niet alleen van cruciaal belang is voor het verwezenlijken van de Europa 2020-doelstellingen, maar ook en vooral voor het verwezenlijken van de cohesiedoelstellingen. In het verslag-Stavrakakis wordt ervoor gepleit de plattelandsontwikkelingsmaatregelen in het kader van het ELFPO en de duurzame-ontwikkelingsacties voor visserijgebieden in het kader van het EVF in één kader te integreren met de overige structuurfondsen, en de coördinatie verder te versterken tussen cohesiebeleidsinstrumenten op zich en activiteiten die worden uitgevoerd in het kader van het zevende kaderprogramma en het kaderprogramma voor concurrentievermogen en innovatie (CIP).</p>
    </intervention>
    <intervention id="4-408-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ik heb voorgestemd. De kern van deze tekst is een oproep om één strategisch kader voor te stellen, teneinde een gezamenlijke aanpak te garanderen en te profiteren van synergieën tussen alle maatregelen die ter plaatse bijdragen aan de verwezenlijking van de doelstellingen van het cohesiebeleid die zijn vastgelegd in de Verdragen en die worden gefinancierd uit het EFRO, het Cohesiefonds, het ESF, het ELFPO en het EVF. Bovendien wordt opgemerkt dat het cohesiebeleid gericht moet zijn op slimme, duurzame en integratiegerichte economische groei, die zowel in geografisch als maatschappelijk opzicht gelijkmatig moet zijn verdeeld, op het verminderen van verschillen in ontwikkeling tussen de regio's, op het creëren van banen, verbetering van de kwaliteit van het bestaan, opleiding van werknemers voor nieuwe banen, ook in de sector duurzame economie, maatschappelijke en territoriale samenhang en de verwezenlijking van het Europees sociaal model, dat de cohesie en het concurrentievermogen van de Europese economie ten goede komt.</p>
    </intervention>
    <intervention id="4-409-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Cohesiebeleid is gericht op duurzame en integratiegerichte economische groei die gelijkmatig verdeeld moet zijn over Europa en op het verminderen van verschillen tussen regio's. Om synergieën te vergroten, moet er één strategisch kader worden vastgesteld waarmee de integratie van EU-beleidsmaatregelen voor de uitvoering van de Europa 2020-strategie, wordt versterkt. Het is duidelijk dat een geïntegreerde planning een zodanig gebruik van de structuurfondsen mogelijk maakt dat ze zullen bijdragen aan de verwezenlijking van de doelstellingen van het Europese cohesiebeleid. Een van de doelen die moeten worden bereikt, is het herverdelen van de Europese middelen die in bepaalde regio's niet gebruikt zijn, ten gunste van andere, deugdzamere regio's, die echter wel in hetzelfde land liggen.</p>
    </intervention>
    <intervention id="4-410-000" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ik heb voor de resolutie over de actuele situatie en de toekomstige synergie ten gunste van een grotere effectiviteit van het EFRO en de andere structuurfondsen gestemd. Uit in Polen verricht onderzoek ter vaststelling van de barrières bij het gebruik van de structuurfondsen blijkt dat er twee belangrijke obstakels zijn: het gebrek aan systematische informatie en het bureaucratische systeem voor de aanwending en verantwoording van EU-middelen.</p>
      <p sl="pl">Ik vraag met name aandacht voor vereenvoudiging van de procedure waarmee een beroep op de fondsen gedaan kan worden, zowel op nationaal als op regionaal niveau. Dat is een prioriteit voor het effectief benutten van alle fondsen. Ik doe ook een beroep op de Commissie om het begrip cohesiebeleid te vereenvoudigen en te focussen op resultaten en niet op ingewikkelde controleprocedures. Het nieuwe beleid moet gekarakteriseerd worden door een grotere elasticiteit, proportionaliteit en transparantie bij het gebruik van de fondsen. Vereenvoudiging van de procedures zou bevorderd kunnen worden door standaardisering van de voorschriften ten aanzien van beheer, toepasselijkheid, audit en rapportage van initiatieven die gefinancierd worden uit het EFRO, het ESF, het Cohesiefonds, het ELFPO en het Europees Visserijfonds.</p>
      <p sl="pl">Een grotere coördinatie van de steun uit de verschillende fondsen maakt het zoeken naar oplossingen voor complexe problemen effectiever. Het werkeloosheidsprobleem vraagt bijvoorbeeld om zowel het opleiden van werkelozen en het bevorderen van ondernemerschap, als het ondersteunen van de structurele infrastructuur. Hier komen verschillende fondsen in beeld. Alleen effectieve synergie tussen deze fondsen zal leiden tot afname van de werkeloosheid. Zo'n systematische aanpak kan ook van invloed zijn op verbetering van de toegang van potentiële begunstigden tot essentiële informatie.</p>
    </intervention>
    <intervention id="4-410-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De kwestie van een grotere doelmatigheid en meer synergieën tussen de diverse structuurfondsen is van groot belang in debatten over toekomstig cohesiebeleid. Dit moet eenvoudiger en meer geïntegreerd worden. De toekomstige benadering moet daarom gebaseerd zijn op een gemeenschappelijk strategisch kader voor de diverse structuurfondsen, teneinde een gemeenschappelijk perspectief te garanderen en de synergievoordelen die tussen de diverse fondsen kunnen worden gerealiseerd, te optimaliseren. Alleen met een geïntegreerde visie, die gericht is op resultaten en in lijn is met de doelstellingen van slimme, duurzame en inclusieve groei, zullen we over een versterkte doelmatigheid tussen de diverse structuurfondsen kunnen spreken.</p>
      <p sl="pt">Als schaduwrapporteur namens de Fractie van de Europese Volkspartij (Christendemocraten) vind ik dat we regionale en lokale overheden moeten meenemen in de voorbereiding en uitvoering van partnerschappen en ons moeten bewegen in de richting van een thematische concentratie van prioriteiten en in de toekomst toe te wijzen financiële middelen. Er moet een regionale dimensie zijn, die het voordeel van het cohesiebeleid van de EU over het voetlicht moet brengen. Met betrekking tot financieringsinstrumenten moet de mogelijkheid van het gebruik van instrumenten voor financieringstechnieken worden versterkt, terwijl er tevens een voorziening moet worden getroffen waardoor lidstaten en hun regio's gebruik kunnen maken van programma's die meerdere fondsen omvatten.</p>
    </intervention>
    <intervention id="4-411-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">De rapporteur benadrukt herhaaldelijk dat meer coördinatie en een geïntegreerd plannings- en leveringssysteem essentieel zijn om met de subsidies van de drie cohesiebeleidsfondsen de best mogelijke resultaten te behalen. Dankzij onze jarenlange ervaring beschikken we over voldoende gegevens om de huidige kans te benutten en het Europees cohesiebeleid aanzienlijk te verbeteren voor de toekomst.</p>
    </intervention>
    <intervention id="4-411-750" speaker_id="4540" name="Philip BRADBOURN" is_mep="True" mode="written" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">Wat betreft de verslagen Sanchez-Schmid, Stavrakakis, Vlasak en Mikolasik: de conservatieve leden van het EP hebben ervoor gekozen deze verslagen over de toekomstige richting van het cohesiebeleid af te wijzen, met uitzondering van het verslag-Vlasak waarover we ons van stemming hebben onthouden. Dit heeft een aantal fundamentele redenen: wij zijn van mening dat het op een moment dat er in alle lidstaten sprake is van begrotingsconsolidatie, volkomen onacceptabel is de grote cohesiebegroting van de EU onaangetast te laten. In algemene zin komen deze verslagen niet betekenisvol tegemoet aan de zorgen die de conservatieven hebben met betrekking tot het beheer door de EU van het cohesiebeleid. Zij wijzen alle stappen af die de rijkere lidstaten in staat stellen hun eigen regionale ontwikkeling te financieren en die de ontwikkeling van een kleiner, efficiënter en doelgerichter cohesiebeleid ten behoeve van de armste regio's in Europa belemmeren. In plaats daarvan worden nieuwe bureaucratische organen voorgesteld, zoals de macroregionale entiteiten, en wordt de natiestaat andermaal ondermijnd door een doelbewuste beweging richting regionalisme. Dit tijdperk van bezuinigingen biedt de EU een kans om minder uit te geven aan oude, verkwistende prioriteiten. Deze verslagen gaan volkomen de verkeerde kant op.</p>
    </intervention>
    <intervention id="4-413-000" speaker_id="97228" name="Pino ARLACCHI" is_mep="True" mode="written" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Mijnheer de Voorzitter, ik heb voor dit verslag gestemd, omdat erin wordt benadrukt dat het kader ter voorkoming en correctie van macro-economische onevenwichtigheden een aanvulling moet zijn op de EU-strategie voor groei en arbeidsplaatsen, die ten doel heeft het concurrentievermogen en de sociale stabiliteit van de Unie te vergroten. Ook wordt in de tekst duidelijk gesteld dat de Commissie in de procedure voor scherper toezicht een krachtiger en onafhankelijker rol moet spelen met betrekking tot inspectiebezoeken, aanbevelingen en waarschuwingen.</p>
    </intervention>
    <intervention id="4-413-500" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Recente gebeurtenissen hebben laten zien dat het Europees groei- en stabiliteitspact niet erg effectief is en dat het een aantal lidstaten niet heeft kunnen behoeden voor ernstige problemen met hun betalingsbalans en het aflossen van hun schulden. Naast de hulp die deze landen ontvangen van de EU, werken de instellingen aan de versterking van het groei- en stabiliteitspact om dergelijke crises in de toekomst te voorkomen. Dat is het doel van het pakket inzake het economisch bestuur, waarvan het verslag van mijn medeparlementslid, mevrouw Ferreira, deel uitmaakt. In dit verslag komen de preventie en correctie van macro-economische onevenwichtigheden aan bod en wordt er gepleit voor meer toezicht. Ik sta achter deze principes, net als dat ik het pakket inzake het economisch bestuur in zijn geheel steun.</p>
    </intervention>
    <intervention id="4-413-750" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Op 29 september 2010 heeft de Commissie een wetgevingspakket ingediend met als doel de economische governance in de Europese Unie en het eurogebied te versterken. Het versterken van economische governance moet worden gekoppeld aan het versterken van de democratische legitimiteit van de genomen besluiten. Met andere woorden, een nauwere en meer bijtijdse betrokkenheid van de geïnteresseerde partijen en van de nationale parlementen en het Europees Parlement is daarbij vereist. In dit verslag wordt gesteld dat het plan met corrigerende maatregelen de specifieke beleidsmaatregelen moet omvatten die de betrokken lidstaat heeft uitgevoerd of voornemens is uit te voeren, evenals een tijdschema daarvoor. Ik heb voor dit verslag gestemd.</p>
      <p sl="pt">Een net zo belangrijke corrigerende maatregel is dat de Commissie de mogelijkheid heeft verscherpte toezichtmissies in de betrokken lidstaat uit te voeren teneinde de uitvoering van het schema te controleren. Tot slot zou ik de nadruk willen vestigen op de bevoegdheid van het Parlement om op eigen initiatief of op verzoek van een lidstaat te handelen en derhalve de voorzitter van de Raad, de Commissie en, indien daar aanleiding toe is, de voorzitter van de Eurogroep uit te nodigen voor de bevoegde parlementaire commissie te verschijnen om het besluit waarin de niet-naleving wordt geconstateerd, te bespreken.</p>
    </intervention>
    <intervention id="4-414-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ik heb besloten mij van stemming te onthouden, omdat het onmogelijk is met zekerheid vast te stellen wat de gevolgen zijn van de richtlijnen die worden voorgesteld in dit verslag over het voorstel voor een verordening van het Europees Parlement en de Raad betreffende de preventie en correctie van macro-economische onevenwichtigheden. Het lijdt geen twijfel dat er vanwege de ernst van de economische crisis in Griekenland, in combinatie met het risico dat vele andere lidstaten door een dergelijke crisis worden getroffen, dringend behoefte is aan een strategie waarmee kan worden voorkomen dat er nogmaals een dergelijke crisis ontstaat. Aan de andere kant mag deze strategie niet leiden tot willekeurige inmenging van de centrale autoriteit van de EU in de economie van de afzonderlijke lidstaten. De bescherming van nationale bevoegdheden en vrijheden vormt een garantie voor het correct functioneren van de EU en mag daarom niet worden opgeofferd, zelfs niet onder omstandigheden zoals de Griekse crisis.</p>
    </intervention>
    <intervention id="4-414-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="nl">Ik heb voor dit amendement gestemd, omdat ik vind dat het, na de financiële en economische crisis die Europa en de rest van de wereld heeft getroffen, zeer belangrijk is om de kwesties van Europa's macro-economische ontwikkeling en begrotingsdiscipline opnieuw te bezien. Het is een moeilijke tijd, maar ook de juiste tijd om het bestaande model aan te vullen en te corrigeren in het licht van de gegevens van nu en die van het verleden, en voor het eerst is het Europees Parlement betrokken bij deze belangrijke besluitvorming. De preventie en correctie van macro-economische onevenwichtigheden is een nieuwe disciplinaire maatregel voor lidstaten van de eurozone, waarbij boetes worden opgelegd wanneer er sprake is van fraude of van onwil om in overeenstemming met overeengekomen aanbevelingen op te treden, zonder dat daarvoor een aanvaardbare reden is, maar niet wanneer er sprak is van onvermogen om de voorgestelde doelstellingen te bereiken. Deze disciplinaire maatregel houdt rekening met het totaal van de aan de lidstaat opgelegde boetes, en voor het totale bedrag daarvan geldt een maximum. Betaalde boetes leveren inkomsten op voor het centrale fonds van het permanente crisismechanisme.</p>
    </intervention>
    <intervention id="4-415-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Het verslag-Ferreira maakt deel uit van het wetgevingspakket inzake de hervorming van het economisch bestuur, dat bestaat uit zes verslagen die het resultaat zijn van maandenlang overleg. Het Parlement heeft een duidelijk signaal afgegeven aan iedereen, en met name aan de Raad. Daarom hoop ik dat dit pakket definitief zal worden goedgekeurd vóór het zomerreces en vooral dat het zo snel mogelijk ten uitvoer wordt gelegd, zodat de Europese Unie niet, zoals in het verleden, onvoorbereid is op het aangaan van de uitdagingen waarbij haar stabiliteit op het spel staat. Ik heb met name voor het verslag-Ferreira gestemd omdat ik van mening ben dat de aandacht voor de rol van het scorebord, als instrument om mogelijke onevenwichtigheden vast te stellen aan de hand van specifieke criteria, een uitstekende basis vormt voor het analyseren van het probleem. Ik denk namelijk dat de eerste stap die moet worden gezet bij het voorkómen van toekomstige economische crises, bestaat uit een grondige analyse van de risicofactoren die kunnen leiden tot budgettaire onevenwichtigheden, en in dit verslag wordt dit onderwerp naar behoren behandeld. Daarnaast zijn deze criteria algemeen en meetbaar, en kunnen dus in heel Europa uniform worden beoordeeld en vergeleken.</p>
    </intervention>
    <intervention id="4-415-375" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik heb voor het verslag gestemd omdat ik het ermee eens ben dat, als de Commissie haar economische aflezing van het scoreboard uitvoert in verband met het waarschuwingsmechanisme, zij bijzondere aandacht moet besteden aan de ontwikkeling van de echte economie, inclusief economische groei en werkgelegenheids- en werkloosheidscijfers, nominale en reële convergentie binnen en buiten het eurogebied, de ontwikkeling van de productiviteit en de voornaamste drijvende krachten daarachter, zoals onderzoek en ontwikkeling en externe of interne investeringen en trends op sectorniveau, inclusief energie, die de prestaties van zowel het bruto binnenlands product als het huidige rekeningsaldo beïnvloeden.</p>
    </intervention>
    <intervention id="4-415-562" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De huidige economische, financiële en sociale crisis heeft aangetoond dat het huidige model voor economische governance van de Europese Unie niet heeft gewerkt: het toezichtskader blijkt zelf erg zwak te zijn en de regels van het stabiliteits- en groeipact zijn niet gerespecteerd. Daarom ondersteun ik het pakket aan maatregelen dat de Europese Commissie over economische governance heeft ingediend. Ik steun het verslag van mevrouw Ferreira betreffende de preventie en correctie van macro-economische onevenwichtigheden. Ik feliciteer de Commissie met het idee van de introductie van een scorebord, dat al goede resultaten heeft laten zien op het gebied van de interne markt en op het terrein van vrijheid, veiligheid en recht. Ik zou graag zien dat het Europees Parlement de Commissie deskundige hulp kan bieden bij het definiëren van de indicatoren op het scorebord. Naar verwachting zal het aantal indicatoren vrij groot zijn, maar deze moeten voornamelijk gericht zijn op die factoren die relevant zijn voor macro-economische onevenwichtigheden. Ik ben het eens met de mogelijkheid om structurele hervormingen te verlangen in landen met een overschot, maar de meeste aandacht moet uitgaan naar landen met een tekort.</p>
    </intervention>
    <intervention id="4-415-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het belang van deze verordening kan niet genoeg worden benadrukt. Hoewel geheel nieuw binnen het wettelijk kader van de EU, is deze verordening inhoudelijk en in wat zij voorstelt, het vaststellen en corrigeren van macro-economische onevenwichtigheden in de Unie, beslist innovatief.</p>
      <p sl="pt">Dit verslag maakt gebruik van de lessen die uit de recente crisis kunnen worden getrokken, en het is opmerkelijk dat het omwille van een sterke, uitgebalanceerde economische unie prioriteit probeert te geven aan de controle en coördinatie van de economische beleidslijnen die in de diverse lidstaten zijn aangenomen. Het beoogt een waarschuwingsmechanisme in te stellen voor mogelijke toekomstige onevenwichtigheden in een bepaalde lidstaat, zodat deze onmiddellijk doelmatig kunnen worden aangepakt.</p>
      <p sl="pt">Tot slot zou ik mijn landgenote mevrouw Ferreira willen feliciteren met haar enorme betrokkenheid en toewijding. Het was niet altijd eenvoudig, maar zij heeft zich zeer verdienstelijk gemaakt.</p>
    </intervention>
    <intervention id="4-415-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Ik denk dat de Commissie in de procedure voor scherper toezicht met betrekking tot beoordelingen van afzonderlijke lidstaten, monitoring, inspectiebezoeken en aanbevelingen een krachtiger en onafhankelijker rol moet spelen. Ik steun de Uniemethode en daarom ben ik het ermee eens dat de rol van de Raad kleiner moet worden bij de stappen die tot mogelijke sancties leiden. Het belangrijkste is echter vooruitgang in de richting van economische governance met sterke preventieve en corrigerende elementen, zodat sancties kunnen worden vermeden.</p>
      <p sl="pt">Het kader van preventie en correctie en het gehele economisch governancekader moeten groei en banen stimuleren en het concurrentievermogen en de sociale stabiliteit van de Unie bevorderen. Daarom ben ik het ermee eens dat toezicht op het economisch beleid van de lidstaten moet worden verruimd tot meer dan louter budgettair toezicht om buitensporige macro-economische onevenwichtigheden en kwetsbaarheden binnen de Unie te voorkomen. Het is ook belangrijk om interne onevenwichtigheden in aanmerking te nemen, waaronder openbare en particuliere schuld, de ontwikkeling en oorsprong daarvan (binnenlands of internationaal) en tardieve betalingen door het land, met name vanuit de openbare sector en van grote multinationals aan kleine en middelgrote bedrijven.</p>
    </intervention>
    <intervention id="4-416-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Dit verslag maakt deel uit van het pakket van zes stukken wetgeving over de zogenaamde economische governance. Hoewel het de intentie van de rapporteur en haar politieke fractie was dat dit zich zou onderscheiden van de andere vijf, is het een feit dat het in hoge mate de tegenstrijdigheden onthult, die binnen deze Europese Unie bestaan.</p>
      <p sl="pt">Feitelijk is het niet genoeg om de macro-economische onevenwichtigheden in de lidstaten vast te stellen bij het ontbreken van een alternatief voor het huidige EU-beleid, gebaseerd op solidariteit en economische en sociale samenhang, om de onevenwichtigheden aan te pakken. Mooie woorden met goede bedoelingen over het beschermen van banen en arbeiders en over sociale rechten zijn fundamenteel in tegenspraak met verklaringen over het handhaven van het stabiliteits- en groeipact (wat 'stom' is genoemd), inclusief het verzwaren van sancties tegen die landen met kwetsbaarder economieën die slachtoffer zijn geworden van neoliberaal beleid en het Europluspact.</p>
      <p sl="pt">De rapporteur en haar politieke fractie dringen tevens aan op erkenning van het feit dat het beleid dat zij hebben gesteund en goedgekeurd, de fundamentele oorzaak van de crisis is en dat het creëren van de eenheidsmunt naar het evenbeeld van de Duitse mark was gebaseerd op onjuiste aannamen, die alleen de belangen van economische en financiële groeperingen in de sterkste economieën dienden. Als we op deze manier doorgaan, zullen we onvermijdelijk getuige zijn van een nog ernstiger verslechtering van de economische, sociale en politieke situatie.</p>
    </intervention>
    <intervention id="4-417-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag maakt deel uit van het pakket van zes stukken wetgeving over economische governance en onthult de tegenstrijdigheden die in de Europese Unie bestaan. Het feit is dat het niet genoeg is om de macro-economische onevenwichtigheden in de lidstaten vast te stellen als er geen alternatief EU-beleid, gebaseerd op solidariteit en economische en sociale samenhang, is om de onevenwichtigheden aan te pakken. Daarom is het onvoldoende verklaringen met goede bedoelingen over het beschermen van banen en arbeiders en over sociale rechten af te leggen, indien deze vervolgens geen einde maken aan het stabiliteits- en groeipact en het europact door deze te vervangen door een werkelijk pact voor vooruitgang en sociale ontwikkeling, maar in plaats daarvan uitgebreidere en zwaardere sancties opleggen aan landen en mensen die slachtoffer zijn geworden van neoliberaal beleid.</p>
      <p sl="pt">Totdat de Europese leiders erkennen dat hun beleid de fundamentele oorzaak van de aanhoudende crises is, zullen we getuige zijn van een verslechtering van de economische, sociale en politieke situatie, hetgeen onvermijdelijk tot verdere sociale spanningen en meer conflicten zal leiden, met onvoorspelbare gevolgen. Dat zal gebeuren totdat zij erkennen dat het creëren van de eenheidsmunt naar het evenbeeld van de Duitse mark was gebaseerd op onjuiste aannamen, die alleen de belangen van sterke economische en financiële groeperingen dienden en dat dat de fundamentele oorzaak is van het verergeren van de crises …</p>
      <a text="(Verklaring ingekort overeenkomstig artikel 170 van het Reglement)"/>
    </intervention>
    <intervention id="4-418-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">De poging om macro-economische onevenwichtigheden te corrigeren is van bijzonder groot belang voor de toekomst van de eurozone en de EU. Het Parlement wil de Commissievoorstellen verder verbeteren, teneinde voor de komende decennia een robuust en consistent wetgevingskader te creëren en compatibiliteit tussen de in de Unie en in alle lidstaten te handhaven begrotingsdiscipline en de economische groei- en werkgelegenheidsdoelstellingen te garanderen. Alleen op die voorwaarde kunnen stabiliteit en duurzaamheid voor de Unie en de euro worden gewaarborgd. Verbetering van de economische governance moet gepaard gaan met versterking van de democratische legitimiteit van de genomen besluiten, die nopen tot nauwere en directere betrokkenheid gedurende het hele proces van niet alleen de belanghebbende partijen, maar in het bijzonder de nationale parlementen en het Europees Parlement. Het is juist dat het stabiliteits- en groeipact en het complete economische governancemodel moeten aanleunen bij en verenigbaar zijn met de EU-strategieën voor groei en werkgelegenheid en met de doelstelling om het concurrentievermogen van alle lidstaten te versterken en de sociale stabiliteit te verbeteren in alle regio's van de Unie. De preventie en correctie van macro-economische onevenwichtigheden is een krachtig instrument om precaire situaties aan te pakken die met name het gevolg zijn van structurele tendensen op middellange en lange termijn, van de toenemende divergenties binnen de Unie (en met name de eurozone) en de overloopeffecten van het beleid van individuele lidstaten. We moeten het kader voor economische governance verbeteren en zo duurzame en evenwichtige groei van de Unie als geheel tot stand brengen.</p>
    </intervention>
    <intervention id="4-419-000" speaker_id="1431" name="Marietta GIANNAKOU" is_mep="True" mode="written" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">De groep afgevaardigden van de Nea Dimokratia heeft vandaag voor de zes voorstellen in het pakket economische governance gestemd. De voorstellen van het Europees Parlement leggen het fundament voor een omgeving van economische stabiliteit en laten tegelijkertijd de ontwikkeling van innovatieve mechanisme als euro-obligaties en Europese projectobligaties toe.</p>
    </intervention>
    <intervention id="4-419-750" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Ik stem voor het verslag-Ferreira, aangezien dat het enige is waarin nadrukkelijk het cruciale belang wordt onderstreept van een breed macro-economisch perspectief waarin rekening wordt gehouden met de uiteenlopende productiviteitsniveaus in de lidstaten en tegelijk de sociale en grondrechten worden gewaarborgd middels de 'Monti-clausule'. Het economische pakket dat in alle andere verslagen wordt voorgesteld, houdt daarentegen slechts vast aan de verdere tenuitvoerlegging van verregaande bezuinigingsmaatregelen, maatregelen die schadelijk zijn geweest voor de economische groei en dat vermoedelijk zullen blijven. Beleid dat puur is gericht op bezuinigingsmaatregelen en slechts verdere besnoeiingen bevordert zonder enige vorm van investeringsplan, staat het scheppen van banen in de weg. Daarom zal ik tegen alle andere verslagen stemmen en mij van stemming onthouden bij het verslag-Haglund. We moeten een alternatieve manier vinden om de huidige crisis tegemoet te treden waarin de uitvoering van verantwoorde bezuinigingsmaatregelen gepaard gaat met een krachtig investeringsplan dat ervoor zorgt dat zij die in deze crisis het kwetsbaarst zijn, steun ontvangen. Veranderingen als structurele hervorming van de financiële sector en hervorming van de regelgeving in die sector zijn inderdaad noodzakelijk, maar verbetering van de huidige situatie is slechts mogelijk wanneer er ook stimuleringsmaatregelen komen alsmede een radicale, alomvattend moderniseringsbeleid en gerichte investeringen.</p>
    </intervention>
    <intervention id="4-419-875" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik verwelkom dit document, omdat deze procedure moet voorzien in een waarschuwingsmechanisme voor vroegtijdige detectie van zich aandienende macro-economische onevenwichtigheden. Daarbij moet gebruik worden gemaakt van een indicatief en transparant scorebord, met indicatieve drempelwaarden, in combinatie met economische oordeelsvorming. Deze evaluatie moet onder meer rekening houden met nominale en reële convergentie in de eurozone en daarbuiten. Bij vaststelling van ernstige macro-economische onevenwichtigheden, waaronder onevenwichtigheden die de goede werking van de economische en monetaire unie in gevaar brengen, moet een procedure bij buitensporige onevenwichtigheden worden ingeleid die het doen van aanbevelingen aan de lidstaat en verscherpte vereisten voor toezicht en bewaking kan omvatten alsmede, ten aanzien van de lidstaten die de euro als munt hebben, de mogelijkheid tot handhaving (boetes) in geval van blijvend nalaten corrigerende maatregelen te nemen. Ik ben van mening dat dit een goed instrument is ter voorkoming van macro-economische onevenwichtigheden.</p>
    </intervention>
    <intervention id="4-420-000" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Wat Europa nodig heeft is een stabilliteitspact. Het pakket is van groot belang voor de toekomst van de EU, en vooral die van de eurozone. Ik steun dit verslag omdat het de basis legt voor een gestructureerde economische dialoog. De preventie en correctie van macro-economische onevenwichtigheden is een krachtig instrument om precaire situaties aan te pakken die met name het gevolg zijn van structurele tendensen op middellange en lange termijn, van de toenemende divergenties binnen de Unie. Corrigerende mechanismen moeten op het juiste moment ten uitvoer worden gelegd.</p>
    </intervention>
    <intervention id="4-421-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Dit voorstel voor een verordening van het Europees Parlement en de Raad betreffende de preventie en correctie van macro-economische onevenwichtigheden moet de voorstellen van de Commissie voor het creëren van een krachtig instrument waarbij financiële discipline, economische groei en werkgelegenheid in de EU aan elkaar zijn gekoppeld, verbeteren en een cruciale bijdrage leveren aan de stabiliteit van de Europese Unie en de euro, teneinde toekomstige financiële crises als die van nu te voorkomen. Deze verordening moet een standaardinstrument vormen voor de preventie van macro-economische onevenwichtigheden die kunnen optreden als gevolg van de economische kloof tussen EU-lidstaten en het afzonderlijke beleid dat op nationaal niveau ten uitvoer wordt gelegd.</p>
      <p sl="ro">Er zij op gewezen dat dit verslag wordt opgesteld op basis van eerdere ervaringen die binnen de EU zijn opgedaan met de werking van de Economische en Monetaire Unie, wat wijst op de noodzaak van een versterkt kader voor de economische governance, zoals in dit verslag wordt voorgesteld.</p>
    </intervention>
    <intervention id="4-421-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb voor dit verslag gestemd aangezien het een verbetering inhoudt van de oorspronkelijke tekst van de Commissie. Ik ben vooral blij met de bepalingen betreffende de handhaving van de rechten van werknemers en het belang van een brede evaluatie van de economische prestaties, vooral op het gebied van de werkgelegenheid.</p>
    </intervention>
    <intervention id="4-422-000" speaker_id="2173" name="Arlene McCARTHY" is_mep="True" mode="written" nationality="United Kingdom" birth_date="10-10-1960" birth_place="Belfast " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">De EP-leden van Labour zijn fundamenteel tegen de huidige, uitsluitend op bezuinigingen gerichte, richting van het pakket inzake het economisch bestuur. Een betere samenwerking op het vlak van economisch en begrotingsbeleid, met name binnen de eurozone, zou goed zijn voor de economische groei van Europa op de lange termijn, maar moet wel zijn gebaseerd op de juiste regels. In de tekst zoals uitonderhandeld door de rechtse meerderheden in het Parlement, de Raad en de Commissie, wordt te zeer de nadruk gelegd op het op de korte termijn stevig terugdringen van de tekorten, en niet op de groei op de lange termijn. Men wil deze regels opleggen aan de gehele Europese Unie, waarmee nationale regeringen de flexibiliteit zouden verliezen om in de toekomst nog te kunnen kiezen uit verschillende beleidsopties. Langetermijngroei zorgt voor lagere schulden als percentage van het bbp, en is bovendien essentieel voor de werkgelegenheid en het economische welzijn en voor de financiering van een openbare dienstverlening van hoog niveau. Om te waarborgen dat dit pakket economische groei bevordert, moeten de investeringsuitgaven worden beschermd. Investeringen in wetenschappelijk onderzoek, essentiële infrastructuur en de nieuwe groene economie zijn cruciaal voor langetermijngroei en hier moet nooit in worden gesneden ten behoeve van EU-doelen op de korte termijn. Snijden in dergelijke uitgaven tijdens een recessie kan de economische neergang alleen maar verergeren. De EP-leden van Labour steunen de verbeteringen die in het verslag-Ferreira zijn toegevoegd aan het voorstel van de Commissie betreffende macro-economische onevenwichtigheden, die betrekking hebben op de handhaving van de rechten van werknemers en het belang van een brede evaluatie van de economische prestaties, met inbegrip van de werkgelegenheid.</p>
    </intervention>
    <intervention id="4-423-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">De Commissie kan nu naar eigen goeddunken goede en slechte cijfers geven. Zij zal zelf de indicatoren aanreiken aan de hand waarvan zij de lidstaten kan beoordelen. Er zullen ook sancties komen voor de lidstaten die de 'aanbevelingen' die zij vervolgens zal opleggen, niet opvolgen. De Commissie zal ze semi-automatisch ten uitvoer kunnen leggen dankzij het stemmen met omgekeerd gekwalificeerde meerderheid. De Commissie zal zelf de besluiten nemen voor het opleggen van de sancties. Dit is een knap staaltje autoritarisme. Ik stem tegen deze democratische dwaling en keur deze af.</p>
    </intervention>
    <intervention id="4-424-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Omdat de economische ontwikkeling van de lidstaten wordt verstikt, zullen we met de geplande maatregelen de doelstellingen met betrekking tot economische groei, werkgelegenheid en concurrentievermogen niet kunnen halen. Een kader voor economische governance kan misschien door de nationale staten worden toegepast, maar niet door de EU in haar geheel, omdat de sterkte van de nationale economie te veel verschilt van lidstaat tot lidstaat. Om deze reden zou de eurozone zo snel mogelijk ontbonden moeten worden. De sterke landen zouden zich moeten verenigen in een nieuwe monetaire unie en de andere zouden weer hun eigen munt moeten invoeren. Een oproep tot toezicht op het nationaal economisch beleid zou in de huidige situatie neerkomen op staatsdirigisme en dat is in het verleden meer dan een mislukking gebleken en is een van de oorzaken van de huidige financiële moeilijkheden in de eurozone. Zulke maatregelen ontberen democratische legitimiteit en daarom heb ik tegen dit verslag gestemd.</p>
    </intervention>
    <intervention id="4-424-500" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">De voorstellen van de Commissie hebben in de eerste plaats ten doel om de bepalingen van het stabiliteits- en groeipact aan te scherpen. Tezelfdertijd roept men voor de 'begrotingszondaars' het ene steunmechanisme na het andere in het leven, telkens met geld van de belastingbetalers. Het is de hoogste tijd dat we ons toespitsen op stabiele, soevereine nationale economieën en op het reduceren van de staatsschuld van de individuele landen. Het is een schande dat altijd dezelfde hardwerkende landen moeten opdraaien voor de fouten van andere. Wat we nodig hebben zijn geen bureaucratische maar democratische procedures om op EU-niveau betekenisvolle en effectieve coördinatie te verzekeren die ten goede komt aan alle mensen in Europa.</p>
    </intervention>
    <intervention id="4-424-750" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">Het is zeer belangrijk een goed functionerend, volwaardig mechanisme in het leven te roepen voor de preventie en correctie van macro-economische onevenwichtigheden, die waarschuwen voor en prompt reageren op het risico van macro-economische onevenwichtigheden. Het is zeer belangrijk dat daarbij gebruik wordt gemaakt van een indicatief en transparant scorebord. De Commissie moet samen met de Raad en het Europees Parlement dit scorebord samenstellen uit macro-economische en macrofinanciële indicatoren voor de lidstaten. Ik ben van mening dat in het geval van bijzondere economische omstandigheden het scorebord van indicatoren en alarmdrempels symmetrisch moet zijn en verschillend voor lidstaten die wel en lidstaten die geen deel uitmaken van de eurozone. Bovendien moet de Raad regelmatig verslag uitbrengen over de uitgevoerde maatregelen die ertoe geleid hebben dat in een bepaalde lidstaat de procedure voor buitensporige onevenwichtigheden is opgeschort. Ik ben het eens met het voorstel om de Commissie het recht te geven verscherpte toezichtsmissies uit te voeren in overleg met de Europese Centrale Bank (ECB), de sociale partners en andere nationale belanghebbenden. Het risico van onevenwichtigheden moet voortdurend worden geëvalueerd om te voorkomen dat ze ontstaan, en de lidstaten moeten tijdig aanbevelingen krijgen om een mogelijke verstoring van de werking van de economische en monetaire unie te voorkomen.</p>
    </intervention>
    <intervention id="4-425-000" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Ik heb voor dit verslag over macro-economische onevenwichtigheden gestemd, omdat het ingaat op de details van de huidige schuldenproblematiek in bepaalde lidstaten en vooral omdat het daarbij een stapsgewijze methode biedt om dit ernstige probleem met zowel kortetermijn- als langetermijngevolgen op te lossen. Ik geloof dat Europa progressieve investeringen nodig heeft om economische groei en groei van de werkgelegenheid op gang te brengen, en dat het eenvoudigweg snijden in begrotingen alleen maar kan leiden tot ondermijning op de lange termijn van de gehele economie en het politieke stelsel. Als sociaaldemocraat die het accent legt op de sociale en grondrechten van mensen en op het maatschappelijke welzijn op de lange termijn, steun ik dit voorstel vanwege de diepgang en volledigheid ervan bij het aan de orde stellen van deze vraagstukken.</p>
    </intervention>
    <intervention id="4-425-500" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag van mevrouw Ferreira gestemd, omdat ik van mening ben dat een op EU-niveau gecoördineerd toezichtsmechanisme voor de detectie en preventie van macro-economische onevenwichtigheden, belangrijk is, net als een procedure voor de correctie van buitensporige onevenwichtigheden. Het detectiemechanisme, dat 'waarschuwingsmechanisme' wordt genoemd, maakt gebruik van zowel een scorebord met kwantitatieve indicatoren als van kwalitatieve beoordelingen. Ik ben van mening dat dit scorebord belangrijk is aangezien het ons een algemeen en compleet overzicht geeft, en daarom vind ik dat het een flexibel en aanpasbaar instrument moet zijn, zodat het kan worden gewijzigd en kan worden aangepast aan de verschillende vereisten en situaties, waardoor het duidelijk een degelijk juridisch kader waarborgt. Ik hoop dat het Parlement tot een definitief akkoord komt en zo snel mogelijk het volledige pakket voor economische governance goedkeurt, om een sterk en eensluidend signaal af te geven aan de burgers en de markten en een eind te maken aan speculaties.</p>
    </intervention>
    <intervention id="4-425-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Op 29 september 2010 heeft de Commissie een wetgevingspakket ingediend dat tot doel had het economisch bestuur in de EU en het eurogebied te versterken. Dit pakket is samengesteld uit zes voorstellen: vier daarvan hebben betrekking op begrotingsaangelegenheden, met inbegrip van een uitgebreide hervorming van het stabiliteits- en groeipact (SGP), terwijl twee nieuwe verordeningen gericht zijn op het opsporen en oplossen van opduikende macro-economische onevenwichtigheden binnen de EU en het eurogebied. Dit ontwerpadvies betreft het door de Commissie ingediende voorstel voor een verordening van de Raad tot wijziging van Verordening (EG) nr. 1466/97 over versterking van het toezicht op begrotingssituaties en het toezicht op en de coördinatie van het economisch beleid. Men is het er algemeen over eens dat het SGP heeft gefaald in de zin van zowel preventie als correctie en dat dit moet worden hervormd.</p>
      <p sl="pt">Ik ben het eens met de amendementen op het oorspronkelijk door de Commissie ingediende voorstel, die door een brede meerderheid in het Europees Parlement werden gesteund. Ik zou willen stellen dat het belangrijk is rekening te houden met de ervaringen die in de jaren van het oude SGP zijn opgedaan, naast het feit dat economische governance dankzij de betrokkenheid van het Europees Parlement gedurende het gehele proces van toezicht democratischer is geworden. Ik heb daarom voor dit verslag gestemd.</p>
    </intervention>
    <intervention id="4-426-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">De ervaringen die in de eerste tien jaar van de Economische en Monetaire Unie zijn opgedaan laten zien dat er duidelijk behoefte is aan een beter economisch governancemodel. Het Parlement zal de wetgevingsvoorstellen inzake economische governance die de Commissie in september 2010 heeft aangenomen, zorgvuldig bestuderen en aanpassen, aangezien ze van essentieel belang zijn voor de toekomst van de EU, en met name voor de eurozone. Verbetering van de economische governance moet gepaard gaan met versterking van de democratische legitimiteit van de genomen besluiten, want economische governance kan niet los worden gezien van de regelgeving voor de financiële markten en het toezicht daarop. Krachtens het Verdrag van Lissabon heeft de Raad de instemming van het Parlement nodig om te komen tot een definitieve consensus. Dit is de eerste keer dat het Parlement samen met de Raad als medewetgever beslist over de macro-economische ontwikkelingen en de begrotingsdiscipline in de Unie. Ik heb gestemd voor een breed opgezette hervorming van het governancemodel op basis van de communautaire methode, om ervoor te zorgen dat het Parlement de Commissievoorstellen inzake het creëren van een robuust en consistent wetgevingskader voor de komende decennia verbetert, en de compatibiliteit tussen begrotingsdiscipline en economische groei waarborgt.</p>
    </intervention>
    <intervention id="4-426-500" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Dit is het enige verslag dat tegen de heersende trend voor het pakket voor de economische governance als geheel probeert in te gaan. Ik heb mij van stemming onthouden om dit aspect te benadrukken en de waarde ervan te erkennen. Het verslag van mevrouw Ferreira heeft betrekking op het voorkomen van ernstige macro-economische onevenwichtigheden. Daarbij zijn tekort en schuld van niet meer belang dan overschotten en handelstekorten, dan werkgelegenheid en werkloosheid, of dan welke kwalitatieve uitdaging dan ook die een duurzame groeistrategie zou kunnen garanderen. Dit type breed opgezette coördinatie, gebaseerd op een scorebord van diverse indicatoren die onevenwichtigheden in een vroeg stadium vaststellen, is verstandig. Wat me ervan weerhouden heeft om voor dit verslag te stemmen is het feit dat het het arme broertje is van een vorm van coördinatie waarvan alfa en omega nog altijd tekort en schuld zijn.</p>
    </intervention>
    <intervention id="4-426-750" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">De economische crisis waar Europa mee te maken heeft vereist een nieuwe aanpak. De crisis is zowel een politieke als een economische crisis en we hebben keer op keer gezien dat Europa op haar best is wanneer zij eendrachtig optreedt, en een eendrachtige reactie op deze crisis is de beste reactie. Zelfs de werkwijze van de EU is nieuw. aangezien het de eerste keer is dat het Parlement met de Raad medebeslist over macro-economische ontwikkelingen en de Raad de instemming van het Parlement nodig heeft voor een definitieve overeenstemming. In dit verslag wordt een groot aantal compromissen gepresenteerd die beide zijden van het debat vertegenwoordigen. Het is uiterst belangrijk om aan de markten en de burgers een krachtig signaal af te geven van zowel de intentie van de EU om deze financiële crisis te bestrijden als van haar vermogen om verschillen van opvatting te boven te komen en cruciale kwesties aan te pakken. Ik verwelkom tevens de gekozen aanpak van fraude en onwil om overeengekomen aanbevelingen na te komen zonder dat daar een aanvaardbare reden tegenoverstaat. Het is belangrijk dat er dergelijke sancties zijn, maar het is net zo belangrijk dat we geen staten straffen die niet in staat zijn om voorgestelde doelstellingen te realiseren, en op dit punt ben ik ingenomen met het verslag.</p>
    </intervention>
    <intervention id="4-427-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">Ik heb voorgestemd. In dit verslag wordt ernaar gestreefd preventie- en correctiemechanismen op te nemen voor lidstaten die geconfronteerd worden met fiscale onevenwichtigheden. Op het preventieve vlak bevat het verslag mechanismen zoals een jaarlijkse herziening van de begrotingsbalansen, vroegtijdige waarschuwingsmechanismen van de kant van de Europese Commissie en preventieve aanbevelingen voor het aanpakken van kleinere onevenwichtigheden. Als corrigerende maatregel zal een procedure ingevoerd worden voor de aanpak van buitensporige onevenwichtigheden, namelijk de procedure bij buitensporige onevenwichtigheden (PBO), en ook de verplichting voor lidstaten waartegen een PBO loopt om een concreet actieplan in te dienen. Ik heb vooral voor dit verslag gestemd, omdat het de economische onevenwichtigheden introduceert in het stabiliteits- en groeipact, in de Europa 2020-strategie en in het Europees semester. Met andere woorden, de reële economie wordt geïntegreerd in economische controle- en coördinatieprocedures. Daarnaast bevat het verslag ook een aantal indicatoren om economische onevenwichtigheden vast te stellen en ook, omwille van de consistentie, aanbevelingen en indicatoren zoals investeringen in O&amp;O en in de energiesector.</p>
    </intervention>
    <intervention id="4-428-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik ben van mening dat het pakket maatregelen in het voorstel voor een verordening van het Europees Parlement en de Raad doeltreffend kan zijn bij de preventie van macro-economische onevenwichtigheden, met name in de eurozone. Daarnaast is het Parlement van plan de Commissievoorstellen verder te verbeteren, teneinde een robuust en consistent wetgevingskader te creëren en economische groei en werkgelegenheid voor de komende decennia te waarborgen. In deze, voor de EU bijzonder moeilijke tijd, is het van essentieel belang actie te ondernemen door het huidige model van duurzame groei aan te passen, aan te vullen en te corrigeren, en door de economische governance en de democratische legitimiteit van de genomen besluiten te versterken.</p>
    </intervention>
    <intervention id="4-429-000" speaker_id="96920" name="Kay SWINBURNE" is_mep="True" mode="written" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">De Fractie Europese Conservatieven en Hervormers heeft zich altijd constructief opgesteld met het oog op de formulering van een blijvende oplossing van de eurozone voor haar staatsschuldencrisis. De tekortkomingen van het stabiliteits- en groeipact, zowel wat betreft de inhoud als de handhaving ervan, zijn al enige tijd duidelijk; het is terecht dat er nu wordt gewerkt aan een blijvende regeling die werkt. We hebben tijdens het werk in de commissie en de trialoogprocedure bijdragen geleverd om te waarborgen dat de door het Parlement geprefereerde uitkomst realistisch, werkbaar en blijvend is. We betreuren echter dat wat door de Commissie is voorgesteld en door het Parlement wordt gesteund, geen oplossing betreft die slechts van toepassing is op de eurozone, maar een die ook de landen betreft die de euro niet als munt hebben. Hoe je er ook naar kijkt, het pakket waarover we hebben gestemd vergroot de bevoegdheden van de EU ten koste van de lidstaten. Het bevat innovatieve concepten, zoals stemming bij omgekeerd gekwalificeerde meerderheid en de oplegging van boetes aan lidstaten, en zorgt dat de nationale begrotingen niet langer enkel door de nationale parlementen worden behandeld. Dus, ondanks het feit dat we de langetermijndoelen ondersteunen, kunnen we ons niet achter de middelen stellen en hebben we tegen die verslagen gestemd die zich niet beperken tot de eurozone.</p>
    </intervention>
    <intervention id="4-429-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De stabiliteit van het eurogebied in het bijzonder en van Europa in zijn geheel vereist een herstructurering van preventie- en toezichtinstrumenten om macro-economische onevenwichtigheden te herstellen. Financiële consolidatie is essentieel om de fouten uit het verleden te corrigeren en omwille van een duurzame groei van de Europese economieën die niet door overheids- en buitenlandse schulden, maar door de bevordering van werkgelegenheid en concurrentievermogen wordt gesteund. Dit verslag legt de nadruk op het scoreboard van macro-economische en structurele statistische indicatoren, die vergelijkingen tussen de lidstaten mogelijk maken met het weergeven van structurele en kortetermijn-, middellange- en langetermijntrends.</p>
      <p sl="pt">Het opnemen van nieuwe indicatoren en het vaststellen van onderste en bovenste drempelwaarden die waar nodig symmetrisch zijn, maakt het mogelijk dat deze indicatoren als waarschuwingsniveaus kunnen dienen om de financiële reddingsacties die nu door de Commissie en het Internationaal Monetair Fonds worden ondernomen te vermijden. Dit nieuwe slimme, symmetrische systeem zal tot een rigoureuzer toezicht, tot grondiger beoordelingen door de Commissie, het Europees Parlement, de Raad en de Europese Centrale Bank en tot het opstellen van aanbevelingen voor aanvullende hervormingen en corrigerende plannen leiden. Het Europese project is op een kritiek punt aanbeland en daarom beschouw ik de betrokkenheid van alle Europese en nationale overheden als essentieel om tijdig de noodzakelijke maatregelen te kunnen nemen.</p>
    </intervention>
    <intervention id="4-430-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Recente gebeurtenissen hebben laten zien dat het Europees groei- en stabiliteitspact niet erg effectief is en dat het een aantal lidstaten niet heeft kunnen behoeden voor ernstige problemen met hun betalingsbalans en het aflossen van hun schulden. Naast de hulp die deze landen ontvangen van de EU, werken de instellingen aan de versterking van het groei- en stabiliteitspact om dergelijke crises in de toekomst te voorkomen. Dat is het doel van het pakket inzake het economisch bestuur, waarvan het verslag van mijn collega, de heer Feio, deel uitmaakt. Dit verslag gaat over de tenuitvoerlegging van de procedure bij buitensporige tekorten. Ik ben met name voor het berekenen van de schuldreductie op basis van een gemiddelde dat berekend is over een periode van drie jaar, en niet op basis een vast percentage elk jaar over een periode van drie jaar. Ik heb ingestemd met dit verslag en sta achter het gehele pakket inzake het economisch bestuur.</p>
    </intervention>
    <intervention id="4-430-500" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">De economische en financiële crisis heeft de noodzaak van coördinatie en verbeterd toezicht op het economisch beleid binnen de economische en monetaire unie duidelijk gemaakt en versterkt. Deze recente ervaringen hebben tevens gebreken en tekortkomingen in het huidige systeem van coördinatie en in bestaande toezichtprocedures aan het licht gebracht. De crisis heeft op dramatische wijze voor een kentering gezorgd in de gunstige omstandigheden waarin de economische en financiële sector tot 2007 heeft geopereerd, en de meeste lidstaten moeten een proces van consolideren van hun rekeningen ondergaan om de overheidsschuld te verminderen. Voor de meeste landen is schuldreductie een essentieel punt, gezien de negatieve gevolgen van schulden voor economische prikkels en voor de groei van de economie dankzij hogere belastingen en risicopremies. Dit verslag stelt dat de Commissie en de Raad een uitgebalanceerde en uitgebreide beoordeling van alle relevante factoren moeten maken, met name van de mate waarin zij als verzwarende of verlichtende omstandigheden van invloed zijn op de beoordeling in hoeverre aan de tekort- en/of schuldcriteria wordt voldaan. De Raad verlangt dat de lidstaat voldoet aan zijn jaarlijkse begrotingsdoelstellingen, waarmee een minimale jaarlijkse groei van 0,5 procent van het bbp wordt gegarandeerd. Om bovengenoemde redenen heb ik voor dit verslag gestemd.</p>
    </intervention>
    <intervention id="4-431-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ik heb ervoor gekozen mij te onthouden van stemming over dit verslag over het voorstel voor een verordening van de Raad tot wijziging van Verordening (EG) nr. 1467/97 over de bespoediging en verduidelijking van de tenuitvoerlegging van de procedure bij buitensporige tekorten. De verstrengeling van de economieën van de afzonderlijke lidstaten en van de lidstaten en de EU, moet worden herzien, met name met het oog op de gebeurtenissen in Griekenland en het feit dat diverse andere lidstaten tekenen vertonen van een naderende financiële crisis van dezelfde omvang als die in Griekenland. Een dergelijke herziening kan echter niet worden uitgevoerd met behulp van de methoden die in dit verslag worden aangedragen. Met dit verslag wordt een poging gedaan de nationale economieën minder kwetsbaar te maken door het gezag van de EU over de lidstaten (naar mijn mening buitensporig) te vergroten, waardoor de lidstaten hun vrijheid en bevoegdheden op het gebied van financiën moeten opgeven. Daarom kan ik niet voor dit verslag stemmen.</p>
    </intervention>
    <intervention id="4-432-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Het verslag-Feio maakt deel uit van het wetgevingspakket inzake de hervorming van het economisch bestuur, dat bestaat uit zes verslagen die het resultaat zijn van maandenlang overleg. Het Parlement heeft een duidelijk signaal afgegeven aan iedereen, en met name aan de Raad. Daarom hoop ik dat dit pakket definitief zal worden goedgekeurd vóór het zomerreces en vooral dat het zo snel mogelijk ten uitvoer wordt gelegd, zodat de Europese Unie niet, zoals in het verleden, onvoorbereid is op het aangaan van de uitdagingen die een bedreiging vormen voor haar stabiliteit. Ik heb met name voor het verslag-Feio gestemd omdat ik van mening ben dat in het verslag terecht aandacht wordt besteed aan de essentiële rol die het Parlement moet spelen bij het voorkómen van toekomstige economische crises. In de tekst wordt het fundamentele belang benadrukt van de dialoog die het Parlement tot stand moet brengen met de vertegenwoordigers van de nationale parlementen, teneinde het democratisch proces te waarborgen indien er problemen ontstaan die betrekking hebben op de economische stabiliteit van de EU. Daarnaast wordt in het verslag een periode van drie jaar voorgesteld waarbinnen de totale schuld moet worden teruggebracht, en dat vind ik redelijk en toereikend.</p>
    </intervention>
    <intervention id="4-432-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik heb voor het verslag gestemd omdat ik het er mee eens ben dat wanneer de verhouding tussen de overheidsschuld en het bruto binnenlands product (bbp) de referentiewaarde overschrijdt, deze verhouding in overeenstemming met artikel 126, lid 2, onder b), van het Verdrag geacht wordt in voldoende mate af te nemen en de referentiewaarde in een bevredigend tempo te benaderen indien het verschil ten opzichte van de referentiewaarde in de voorafgaande drie jaren met gemiddeld een twintigste per jaar is verminderd, berekend op basis van de evolutie in de loop van de laatste drie jaren waarvoor deze gegevens beschikbaar zijn.</p>
    </intervention>
    <intervention id="4-432-750" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De huidige economische, financiële en sociale crisis heeft aangetoond dat het model voor economische bestuur dat in de Unie wordt gehanteerd, niet functioneert: het toezichtkader zelf is blijkbaar zeer zwak en de regels van het stabiliteits- en groeipact worden niet nageleefd. Daarom steun ik het maatregelenpakket inzake economisch bestuur dat de Europese Commissie heeft ingediend. Ik stem voor het uitstekende verslag van mijnheer Feio over de bespoediging en verduidelijking van de tenuitvoerlegging van de procedure bij buitensporige tekorten. Ik sta achter de oproep aan de Commissie om haar procedures voor het opstellen van aanbevelingen te bespoedigen. Ik ben het eens met het voorstel dat het Europees Parlement het recht moet hebben om vertegenwoordigers van de lidstaten uit te nodigen, en ik betreur dat de Raad dit voorstel nog niet heeft aangenomen. Ik ben verheugd dat de Commissie de mogelijkheid krijgt om meer toezichtmissies uit te voeren en dat de Europese Centrale Bank bij die missies kan worden betrokken.</p>
    </intervention>
    <intervention id="4-433-000" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb besloten om tegen vier van de zes voorstellen te stemmen die deel uitmaken van het pakket van economische governance, omdat ze naar mijn mening slechts bezuinigingsmaatregelen behelzen die de Europese economie nog veel brozer zouden maken. Om de economische groei te hervatten hebben we een alternatief nodig voor het in het pakket voorgestelde model, namelijk een model dat gebaseerd is op strategische investeringen en het scheppen van nieuwe arbeidsplaatsen.</p>
    </intervention>
    <intervention id="4-434-000" speaker_id="photo_generic" name="Göran Färm, Anna Hedh, Marita Ulvskog en Åsa Westlund" is_mep="True" mode="written">
      <p sl="sv">Als Zweedse sociaaldemocraten beschouwen wij het brede hervormingspakket voor een sterker economisch bestuur in de EU als een belangrijk instrument om orde te brengen in de Europese economie. Een stringenter stabiliteits- en groeipact, striktere eisen inzake transparantie en discipline met betrekking tot de nationale begrotingskaders en een nieuw systeem om economische onevenwichtigheden te voorkomen zijn stuk voor stuk belangrijke elementen in de werkzaamheden voor het stabiliseren van de overheidsfinanciën en de financiële markten.</p>
      <p sl="sv">Het is niet omdat wij tegen een stringenter regelgevend kader zouden zijn dat wij er vandaag voor kozen om vijf van de zes verslagen niet te steunen. Integendeel, volgens ons moeten we snel zo'n regelgevend kader hebben. Onze stemstrategie had in plaats daarvan ten doel om een duidelijk signaal te sturen dat bepaalde tendensen in het pakket om té verregaande besparingen op te leggen plaats moeten maken voor een evenwichtigere benadering in de laatste onderhandelingsronden. Een regelgevend kader waarin toekomstgerichte investeringen en gezonde groei onvoldoende ruimte krijgen, kan op lange termijn niet duurzaam zijn.</p>
    </intervention>
    <intervention id="4-434-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">De regels voor de begrotingsdiscipline en voor de naleving en handhaving ervan dienen te worden aangescherpt, met name door een prominentere rol toe te bedelen aan het niveau en de ontwikkeling van de schuld en aan de algemene houdbaarheid. Ik ben daarom voor een evaluatie van de duurzaamheid van de houdbaarheid van de overheidsfinanciën, met inbegrip van het schuldniveau, het schuldprofiel (inclusief vervaldata) en de schulddynamiek. In dit verband mogen particuliere schulden niet worden vergeten, voor zover zij voor de overheid een latente impliciete verplichting vormen. Het toezichtskader voor particuliere en overheidsschuld moet langetermijngroei steunen en terdege rekening houden met de anticyclische rol van het begrotingsbeleid, en het moet het investeringsklimaat verbeteren en de interne markt helpen ontwikkelen, wat van essentieel belang om de goede werking en versterking van de economische en monetaire unie te kunnen waarborgen. Een Europees Monetair Fonds, dat beheerd wordt uit hoofde van voorschriften van de Europese Unie en voor een groot deel gefinancierd wordt met de inkomsten uit boetes, moet worden opgericht om de financiële stabiliteit van de eurozone in haar totaliteit te handhaven.</p>
    </intervention>
    <intervention id="4-435-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Dit verslag is opgesteld in het kader van een wetgevingspakket inzake economisch bestuur, waarvan het een wezenlijk onderdeel vormt. Het behelst een verordening over de bespoediging en verduidelijking van de tenuitvoerlegging van de procedure bij buitensporige tekorten.</p>
      <p sl="pt">Het verslag is gebaseerd op het uitgangspunt dat er in de eurozone sprake is van een crisis en dat er – gezien de ineffectiviteit van de tot dusver gehanteerde versnipperde aanpak – behoefte bestaat aan een breed opgezette en integrale oplossing voor de schuldencrisis in de eurozone. Toch wordt in het verslag uiteindelijk weer opgeroepen tot de toepassing van dezelfde monetaristische en neoliberale beleidsmaatregelen en criteria die de crisis veroorzaakt hebben. Door deze maatregelen wordt de wurggreep waarin de lidstaten worden gehouden, voortgezet en nog strakker aangetrokken, zonder dat aandacht wordt besteed aan de oorzaken van de problemen of aan alternatieve beleidsopties die rekening houden met de verschillen in het ontwikkelingsniveau van de lidstaten.</p>
      <p sl="pt">Wij hebben gepleit voor een pact voor vooruitgang en sociale ontwikkeling dat gebaseerd is op solidariteit en een effectief beleid voor economische en sociale cohesie, maar in plaats daarvan wordt in het verslag aangedrongen op een versterking van het stabiliteits- en groeipact en inmiddels ook van het Euro Plus-pact. Daarnaast wordt voorgesteld meer en zwaardere sancties en boetes op te leggen voor het geval lidstaten niet aan de verplichtingen voldoen. Dit betekent een onaanvaardbare inmenging waarbij de lidstaten op welke deze procedure bij buitensporige tekorten van toepassing is, als koloniën worden onderworpen aan het Europese gezag.</p>
    </intervention>
    <intervention id="4-436-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit is een van de belangrijkste onderdelen van het wetgevingspakket inzake economisch bestuur. Het behelst een verordening over de bespoediging en verduidelijking van de tenuitvoerlegging van de procedure bij buitensporige tekorten.</p>
      <p sl="pt">In het verslag wordt ervan uitgegaan er in de eurozone sprake is van een crisis en wordt zelfs erkend dat er – gezien de ineffectiviteit van de tot dusver gehanteerde versnipperde aanpak – behoefte bestaat aan een breed opgezette en integrale oplossing voor de schuldencrisis in de eurozone. Toch wordt in het verslag uiteindelijk weer opgeroepen tot de toepassing van dezelfde monetaristische en neoliberale beleidsmaatregelen en criteria die de crisis veroorzaakt hebben. Door deze maatregelen wordt de wurggreep waarin de lidstaten worden gehouden, nog strakker aangetrokken, zonder dat aandacht wordt besteed aan de oorzaken van de problemen of aan alternatieve beleidsopties die rekening houden met de verschillen in het ontwikkelingsniveau van de lidstaten. Het is geen voorstel voor een pact voor vooruitgang en sociale ontwikkeling dat gebaseerd is op solidariteit en een effectief beleid voor economische en sociale cohesie, maar in plaats daarvan een voorstel om het stabiliteits- en groeipact en het Euro Plus-pact te versterken. Daarnaast wordt voorgesteld meer en zwaardere sancties en boetes op te leggen voor het geval lidstaten niet aan de verplichtingen voldoen.</p>
      <p sl="pt">Dit betekent een onaanvaardbare inmenging waarbij de lidstaten op welke deze procedure bij buitensporige tekorten van toepassing is, als koloniën worden onderworpen aan het Europese gezag.</p>
      <p sl="pt">Daarom hebben wij tegen gestemd.</p>
    </intervention>
    <intervention id="4-437-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">De mondiale economische en financiële crisis heeft de noodzaak van betere coördinatie en betere economische governance in de Economische en Monetaire Unie aan het licht gebracht en verscherpt. De bestaande instrumenten en procedures voor coördinatie en bewaking hebben de EU in staat gesteld een crisis te boven te komen die geen enkele lidstaat alleen te boven zou zijn gekomen. De Europese instellingen en lidstaten proberen allemaal van de crisis te herstellen. Deze ervaring heeft evenwel tekortkomingen en zwakheden van het huidige coördinatiesysteem en de bestaande bewakingsprocessen aan het licht gebracht. Het is van belang dat het kader van de Economische en Monetaire Unie wordt versterkt om de macro-economische stabiliteit en de houdbaarheid van de overheidsfinanciën, twee essentiële voorwaarden voor een duurzame groei van de productie en de werkgelegenheid, te waarborgen. De afzonderlijke elementen van de coördinatie van het economisch beleid, waaronder toezicht op structurele hervormingen, moeten worden geïntegreerd in de nieuwe toezichtscyclus, het zogenaamde Europees semester, dat de bestaande processen in the pact verenigt met de voornaamste doelstellingen van het economisch beleid, om ervoor te zorgen dat stabiliteits- en convergentieprogramma's en nationale hervormingsprogramma's tegelijkertijd worden ingediend.</p>
    </intervention>
    <intervention id="4-438-000" speaker_id="1431" name="Marietta GIANNAKOU" is_mep="True" mode="written" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">De groep afgevaardigden van de Nea Dimokratia heeft vandaag voor de zes voorstellen in het pakket economische governance gestemd. De voorstellen van het Europees Parlement leggen het fundament voor een omgeving van economische stabiliteit en laten tegelijkertijd de ontwikkeling van innovatieve mechanisme als euro-obligaties en Europese projectobligaties toe.</p>
    </intervention>
    <intervention id="4-439-000" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Om lering te trekken uit de fouten van de economische en financiële crisis en de strijd aan te binden met de huidige schuldencrisis in een aantal lidstaten, zijn omvangrijkere coördinatie van en strikter toezicht op het economisch beleid in de lidstaten essentieel. In dit verslag nemen we een standpunt in ten aanzien van de manier waarop dit nieuwe coördinatie- en toezichtproces moet worden georganiseerd.</p>
      <p sl="de">Met name België zou beter nota moeten nemen van het debat over de enorme tekorten in een aantal landen, zeker in deze overgangsperiode waarin België geen regering heeft. Deze overgangsperiode is bijzonder problematisch, omdat ze grote invloed heeft op de economie, het sociaal beleid en de financiële sector in België en zodoende niet meteen bijdraagt aan het verbeteren van de situatie.</p>
      <p sl="de">Als een land als België er zeker van wil zijn dat Europa in de toekomst niet de besluiten voor België neemt, is het de hoogste tijd om diegenen die verantwoordelijk zijn voor het federale beleid, op te roepen om hun verantwoordelijkheid te nemen ten aanzien van de burgers in plaats van bij de Commissie tussenbeide te komen voor het behoud van de index of het sociaal beleid in België.</p>
    </intervention>
    <intervention id="4-439-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik verwelkom dit document, omdat deze verordening bepalingen bevat voor het bespoedigen en verduidelijken van de procedure bij buitensporige tekorten. Het doel van de procedure bij buitensporige tekorten is het voorkomen van buitensporige overheidstekorten en, indien dergelijke tekorten ontstaan, deze spoedig te doen corrigeren, waarbij de inachtneming van de begrotingsdiscipline wordt beoordeeld op basis van de criteria voor het overheidstekort en de overheidsschuld. De regels voor de begrotingsdiscipline dienen te worden aangescherpt, in de eerste plaats door een prominentere rol toe te bedelen aan het niveau en de ontwikkeling van de schuld en aan de algemene houdbaarheid. De naleving van deze regels moet worden versterkt, in combinatie met systemen voor de handhaving ervan. Het economisch bestuur moet worden versterkt door ook het Europees Parlement en de nationale parlementen er actiever en eerder in te betrekken.</p>
    </intervention>
    <intervention id="4-439-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb tegen dit verslag gestemd, omdat ik fel gekant ben tegen het programma van verlammende versoberingsmaatregelen dat centrumrechts door de Europese Unie jaagt. Dit pakket hervormingen op het gebied van de economische governance zal de groei in de EU verstikken, juist op het moment dat we investeringen nodig hebben voor groei, voor onderzoek en ontwikkeling en voor banen, om de economische toekomst van Europa veilig te stellen. Dit financiële hervormingspakket zal de armsten in Europa het hardst treffen, terwijl het de oorzaak van de crisis – de financiële sector – onaangeroerd laat. Ik ben voor verbeterde coördinatie van het economisch en fiscaal beleid in Europa, maar ik ben fel tegen de kortetermijnvisie waarmee deze wordt opgelegd. Langetermijninvesteringen in de groene economie, in wetenschappelijk onderzoek en in infrastructuur zijn absoluut cruciaal voor economische stabiliteit, het scheppen van banen en groei, en ik kan geen steun geven aan dit hervormingspakket dat verlammende bezuinigingen in heel Europa nastreeft.</p>
    </intervention>
    <intervention id="4-440-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Dit voorstel heeft betrekking op de bespoediging en verduidelijking van de tenuitvoerlegging van de procedure bij buitensporige tekorten. Wij zijn van mening dat de handhaving van de begrotingscontrole altijd in overeenstemming moet zijn met de overkoepelende doelstellingen van de EU, en in het bijzonder met de bepalingen inzake de bevordering van een hoog niveau van werkgelegenheid, de waarborging van een adequate sociale bescherming en de bestrijding van sociale uitsluiting.</p>
      <p sl="it">Bij het toezicht op de inachtneming van de voorschriften betreffende begrotingsdiscipline moet ook aandacht worden besteed aan sociale neergangen die de financiële situatie van regeringen kunnen beïnvloeden. Wij vinden ook dat lidstaten die structurele hervormingen doorvoeren waarmee wordt bijgedragen aan het behouden of scheppen van banen en het verminderen van armoede, de mogelijkheid moeten krijgen af te wijken van hun begrotingsdoelstellingen op middellange termijn.</p>
      <p sl="it">Ten slotte zijn wij van mening dat de versterking van het economische bestuur gepaard moet gaan met een versteviging van de democratische legitimiteit van het Europese bestuur en dat het Europees Parlement gedurende het volledige controleproces een grotere rol moet spelen. Daarnaast zijn regelmatige raadpleging van de sociale partners en een grotere betrokkenheid van de parlementen van de lidstaten noodzakelijke voorwaarden voor een geloofwaardig en transparant toezichtkader.</p>
    </intervention>
    <intervention id="4-441-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">In dit verslag wordt voorgesteld om stemming bij omgekeerde gekwalificeerde meerderheid verder uit te breiden om lidstaten waarvan het beleid niet overeenkomstig de euroliberale normen is, te bestraffen. Erger nog, de Commissie wordt verzocht om een versnelde sanctieprocedure in te stellen als het genoemde beleid opzettelijk niet in overeenstemming is gebracht. Er is één uitzondering, namelijk lidstaten die hun pensioenstelsel hervormen zoals de Commissie dat wil. Op die manier wordt autoritair federalisme tot stand gebracht. Ik zal nooit accepteren dat mijn land boetes betaalt aan wie dan ook.</p>
    </intervention>
    <intervention id="4-442-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Het toezicht op de begrotingen mag niet meer om het lijf hebben dan het zich verschaffen van toegang tot correcte cijfers en gegevens. Natuurlijk moet de Commissie ook aanbevelingen kunnen doen, bijvoorbeeld met betrekking tot het reduceren van de schuld. We mogen echter onder geen beding toestaan dat aan de lidstaten wordt gedicteerd op welke manier ze hun geld moeten uitgeven. De burgers in de EU willen geen Europese governance en de Verdragen van de Unie voorzien al evenmin in deze mogelijkheid. Ze is een duidelijke minachting van het subsidiariteitsbeginsel. Niet governance door de EU maar het verlaten van de eurozone kan de betrokken landen helpen om er economisch weer bovenop te komen. Om deze redenen kan ik niet voor dit voorstel stemmen.</p>
    </intervention>
    <intervention id="4-442-125" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">De voorstellen met betrekking tot economische governance zijn een duidelijke schending van het subsidiariteitsbeginsel. Omdat ze nefast zijn voor zowel de Europese integratie als de economische en sociale omstandigheden in de lidstaten, heb ik tegen dit verslag gestemd.</p>
    </intervention>
    <intervention id="4-442-187" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">De procedure bij buitensporige tekorten moet sneller worden en prompter in gang worden gezet, om buitensporige overheidstekorten te voorkomen. Ik ben van mening dat de regels betreffende de begrotingsdiscipline moeten worden versterkt door bijzondere aandacht te schenken aan het schuldniveau. Om de geschetste doelstellingen te verwezenlijken moet de Commissie een speciale rol krijgen op het gebied van beoordelingen, monitoring en aanbevelingen. Bij de uitvoering van beoordelingen moeten de Commissie en de Raad ook rekening houden met pensioenhervormingen die de betrokken lidstaat heeft doorgevoerd. Ik ben het niet eens met het voorstel om de straf voor lidstaten die maatregelen of instrumenten om het tekort terug te dringen niet of niet correct ten uitvoer hebben gelegd, te verminderen. Ik acht het niet raadzaam het totale jaarlijkse bedrag aan boetes te verminderen, omdat de geïnde boetes moeten worden gebruikt voor de implementatie van stabiliteitsmechanismen.</p>
    </intervention>
    <intervention id="4-442-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Ik wil allereerst de heer Feio feliciteren met dit uitstekende verslag. Ik ben van mening dat de verhouding tussen de overheidsschuld en het bruto binnenlands product 'in een bevredigend tempo' moet afnemen. In die zin zal het verschil tussen de huidige overheidsschuld en de referentiewaarde van 60 procent met een twintigste per jaar moeten verminderen. Ik ben blij met de wijziging van de heer Feio van het oorspronkelijke voorstel van de Commissie, waarin staat dat de afname van een twintigste per jaar berekend moet worden op basis van het gemiddelde van de voorgaande drie jaren. Ik ben het er ook mee eens dat de evaluatie van de inachtneming van deze voorwaarde van start moet gaan drie jaar na afronding van de buitensporigtekortprocedures die op dit moment lopen. Ik ben bovendien blij dat de Commissie bij het uitvoeren van de regelgeving inzake overheidsschuld rekening moet houden met 'alle andere relevante factoren', met name particuliere schuld, en andere belangrijke factoren die een algehele evaluatie mogelijk maken. Ik hoop dat het Parlement tot een definitief akkoord komt en zo snel mogelijk het volledige pakket voor economische governance goedkeurt, om een sterk en eensluidend signaal af te geven aan de burgers en de markten en een eind te maken aan speculaties.</p>
    </intervention>
    <intervention id="4-442-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In het kader van de goedkeuring van een wetgevingspakket ter versterking van het economisch bestuur in de EU en de eurozone werd er ook gestemd over dit ontwerpadvies over het voorstel van de Commissie tot wijziging de verordening over de bespoediging en verduidelijking van de tenuitvoerlegging van de procedure bij buitensporige tekorten. Ik heb voor dit verslag gestemd omdat ik de standpunten van de rapporteur in grote lijnen deel, met name de volgende aspecten: 1) de uitvoering van het begrotingstoezicht moet in dienst worden gesteld van de overkoepelende doelstellingen van de EU; 2) bij het toezicht op de naleving van de regels inzake begrotingsdiscipline moet de aandacht niet alleen naar ernstige economische neergangen, maar ook naar sociale crises die gevolgen kunnen hebben voor de financiële positie van de overheid; 3) boetes die worden geïnd van lidstaten die de tot hen gerichte aanbevelingen in de wind slaan, dienen te worden gebruikt ter ondersteuning van de langetermijndoelstellingen van de Unie inzake investeringen en werkgelegenheid, en mogen niet alleen worden verdeeld onder de lidstaten die niet aan een procedure vanwege buitensporige tekorten zijn onderworpen, zoals de Commissie had voorgesteld; 4) regelmatig overleg tussen de sociale partners en een sterkere betrokkenheid van de nationale parlementen zijn noodzakelijke voorwaarden voor een geloofwaardig en transparant toezichtkader.</p>
    </intervention>
    <intervention id="4-443-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">Ik heb tegengestemd. De reden daarvoor is dat het verslag een sterk procyclische maatregel introduceert om het buitensporige tekort aan te pakken. Ik doel in het bijzonder op de 1/20-maatregel, die een vermindering van de jaarlijkse staatsschuld inhoudt met 5 procent in drie achtereenvolgende jaren als deze uitstijgt boven 60 procent van het bruto binnenlands product (bbp), zelfs als het tekort lager is dan 3 procent van het bbp. Deze maatregel is gebaseerd op de veronderstelling dat economische groei uitsluitend afhangt van de vermindering van de overheidsuitgaven, met andere woorden, dat het aanpakken van de staatsschuld vanzelfsprekend de onmiddellijke toepassing van zeer rigoureuze bezuinigingsplannen inhoudt, ongeacht de omstandigheden.</p>
    </intervention>
    <intervention id="4-444-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Het wetgevingspakket dat de Commissie in 2010 heeft voorgesteld, heeft als belangrijkste doel de economische governance in de EU en de eurozone nieuw leven in te blazen. Dit is van strategisch belang in tijden van crisis, zoals we die nu doormaken. Verbetering van de plannen van de lidstaten op het gebied van ontwikkeling en groei, optimalisering van de coördinatie van het fiscale beleid en aanscherping van de procedures van toezicht op tekorten en nationale schulden zijn slechts enkele van de prioriteiten die we moeten stellen. Om deze resultaten te behalen, moeten onze inspanningen echter wel volledig in overeenstemming zijn met de plannen voor de groei van de werkgelegenheid en met het socialebeschermingsbeleid, de hoeksteen van een nieuw model voor duurzame groei.</p>
    </intervention>
    <intervention id="4-445-000" speaker_id="96920" name="Kay SWINBURNE" is_mep="True" mode="written" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">De Fractie Europese Conservatieven en Hervormers heeft altijd constructief gewerkt om te waarborgen dat de eurozone een duurzame oplossing voor zijn staatsschuldcrisis kan formuleren. De tekortkomingen van het stabiliteits- en groeipact, op het punt van zowel zijn inhoud als zijn handhaving, zijn al enige tijd duidelijk; het is goed dat er nu wordt getracht om tot een permanente regeling te komen die werkt. We hebben in de commissie en het trialoogproces een bijdrage geleverd om ervoor te zorgen dat de uitkomst die de voorkeur van het Parlement heeft, realistisch, werkbaar en duurzaam is. Desondanks betreuren we dat hetgeen door de Commissie is voorgesteld en door het Parlement is goedgekeurd, geen oplossing is voor uitsluitend de eurozone, maar een oplossing die ook de landen omvat die de euro niet als munteenheid hebben. Hoe je er ook naar kijkt, het pakket waarover we hebben gestemd, is een pakket dat de bevoegdheden van de EU vergroot, ten koste van die van de lidstaten. Het omvat concepten die innovatief zijn, zoals stemming bij omgekeerde gekwalificeerde meerderheid en het beboeten van lidstaten, en het zorgt ervoor dat nationale begrotingen niet langer uitsluitend een aangelegenheid van de nationale parlementen zijn. Dus hoewel wij de langetermijndoelen goedkeuren, kunnen we de middelen niet goedkeuren, en we hebben dus tegen de verslagen gestemd die zich niet tot de eurozone beperken.</p>
    </intervention>
    <intervention id="4-445-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Uit de recente gebeurtenissen is gebleken dat de verschillende stabiliteits- en groeipacten niet het gewenste effect hebben gesorteerd. Integendeel, sommige lidstaten kunnen nauwelijks aan hun verplichtingen voldoen en lopen gevaar dat hun staatsschuld verder oploopt. Het verslag dat vandaag in de plenaire vergadering is aangenomen omvat een breed pakket voorgestelde maatregelen op het gebied van Europees economische bestuur. Met name wordt in dit verslag de kwestie van buitensporige schulden van de lidstaten geanalyseerd en worden de problemen van de Europese Unie als geheel onder de loep genomen, niet alleen wat betreft het terugdringen van de tekorten op de begroting, maar ook wat betreft het peil van de overheidsschuld, met het oog op de invoering van procedures die erop zijn gericht inbreuken in een vroegtijdig stadium te corrigeren in plaats van wanneer het te laat is. De invoering van dergelijke maatregelen is van essentieel belang voor de eurozone. Gezien de uitkomst van de onderhandelingen en de vooruitgang die in de afgelopen maanden in het kader van de trialoog zijn geboekt, hoop ik dat de aanbevelingen van de Commissie sneller zullen worden gepubliceerd en reken ik op een echte economische dialoog. Ik hoop dat de mogelijkheid om aanbevelingen in situaties van economische neergang te herzien, eveneens tot een doeltreffend economisch bestuur zal bijdragen, mits de houdbaarheid van de begroting niet door een dergelijke herziening wordt ondermijnd.</p>
    </intervention>
    <intervention id="4-446-000" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="nl">Een van de dingen die de crisis in Griekenland ons laat zien is de dringende noodzaak van begrotingsdiscipline. Anders zullen niet alleen Griekenland maar alle EU-lidstaten met ernstige problemen te kampen krijgen, want twee derde van de EU-lidstaten heeft een buitensporig tekort. Ik ben blij dat de rapporteur dit benadrukt.</p>
      <p sl="nl">Het verslag bevat meer, maar de belangrijkste voorstellen zijn het terugdringen van het buitensporige begrotingstekort en de definitieve vaststelling van de middelen ter bestrijding van tekorten in de toekomst. Het verslag gaat ook in op een ander belangrijk aspect: dat we het begrotingstekort moeten bestrijden zonder dat de groei in het gedrang komt, vooral wat het aandrijven van de economie betreft. Het is belangrijk dat het systeem dat de publieke en private schulden moet gaan beheren langetermijngroei ondersteunt. Dat houdt onder meer in het verbeteren van de investeringsvoorwaarden en het ontwikkelen van de interne markt, waarbij ook rekening wordt gehouden met de specifieke prioriteiten en behoeften van de lidstaten.</p>
      <p sl="nl">Bijzonder belangrijk is dat we transparantie, verantwoordingsplicht en onafhankelijk toezicht nodig hebben. Dit vormt een essentieel onderdeel van toenemend economisch bestuur. De nationale begrotingskaders dienen te resulteren in de oprichting en versterking van de rol van onafhankelijke begrotingsorganen en in de publicatie van transparante begrotingsstatistieken.</p>
    </intervention>
    <intervention id="4-447-500" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Recente gebeurtenissen hebben laten zien dat het Europees groei- en stabiliteitspact niet erg effectief is en dat het een aantal lidstaten niet heeft kunnen behoeden voor ernstige problemen met hun betalingsbalans en het aflossen van hun schulden. Naast de hulp die deze landen ontvangen van de EU, werken de instellingen aan de versterking van het groei- en stabiliteitspact om dergelijke crises in de toekomst te voorkomen. Dat is het doel van het pakket inzake het economisch bestuur, waarvan het verslag van mijn medeparlementslid, mevrouw Ford, deel uitmaakt. Het verslag gaat over voorschriften voor de begrotingskaders van de lidstaten. Ik heb ingestemd met dit verslag, net als dat ik achter het pakket inzake economisch bestuur in zijn geheel sta.</p>
    </intervention>
    <intervention id="4-448-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ik heb mij van stemming onthouden omdat ik twijfels heb over de gevolgen die de in het verslag voorgestelde richtlijnen op lange termijn zullen hebben voor de nationale economieën van de lidstaten. Deze richtlijnen zijn er met name op gericht de toezichtmechanismen sterk te verbeteren, zodat kan worden voorkomen dat er zich in de EU nog meer financiële crises voordoen, zoals die in Griekenland. Ik ben van mening dat de economische problemen van de lidstaten niet zullen worden opgelost door eenvoudigweg hun bevoegdheden en hun rol te beperken, en daarom heb ik ervoor gekozen mij van stemming te onthouden.</p>
    </intervention>
    <intervention id="4-449-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Het verslag-Ford maakt deel uit van het wetgevingspakket inzake de hervorming van het economisch bestuur, dat bestaat uit zes verslagen die het resultaat zijn van maandenlang overleg. Het Parlement heeft een duidelijk signaal afgegeven aan iedereen, en met name aan de Raad. Daarom hoop ik dat dit pakket definitief zal worden goedgekeurd vóór het zomerreces en vooral dat het zo snel mogelijk ten uitvoer wordt gelegd, zodat de Europese Unie niet, zoals in het verleden, onvoorbereid is op het aangaan van de uitdagingen waarbij haar stabiliteit op het spel staat. Ik heb met name voor het verslag-Ford gestemd omdat ik van mening ben dat het harmoniseren van nationale systemen door middel van het vaststellen van minimumvereisten en vooral van prognoseplannen voor systemen voor overheidsboekhouding een vuistregel is bij het voorkómen van economische crises in de toekomst. Daarbij mogen we echter niet voorbijgaan aan de nationale aard van de belastingwetgevingen, die onderling enkele aanzienlijke verschillen met zich meebrengen, met name tussen de eurolanden en de landen buiten de eurozone.</p>
    </intervention>
    <intervention id="4-449-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik heb voor het verslag gestemd omdat ik het ermee eens ben dat de lidstaten een geloofwaardig, doeltreffend begrotingskader voor de middellange termijn vast moeten stellen, dat voorziet in een planningshorizon van ten minste drie jaar voor de begroting om te waarborgen dat er van een nationale begrotingsplanning uit een meerjarenperspectief sprake is. De lidstaten dienen passende coördinatiemechanismen voor de subsectoren van de overheid vast te stellen om te bewerkstelligen dat alle subsectoren van de overheid uitvoerig en consequent worden meegenomen in de begrotingsplanning, de op het land toegesneden cijfermatige begrotingsregels, alsook bij het opstellen van begrotingsprognoses en een meerjarenplanning, zoals met name in het meerjarige begrotingskader is voorzien.</p>
    </intervention>
    <intervention id="4-449-312" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De huidige economische, financiële en sociale crisis heeft aangetoond dat het huidige model voor economische bestuur van de Europese Unie niet functioneert: het toezichtkader zelf is blijkbaar zeer zwak en de regels van het stabiliteits- en groeipact worden niet nageleefd. Daarom steun ik het maatregelenpakket inzake economisch bestuur dat de Europese Commissie heeft ingediend. Ik stem voor het uitstekende verslag van mevrouw Ford van voorschriften voor de begrotingskaders van de lidstaten. Ik ben verheugd dat de verordening van toepassing zal zijn op alle lidstaten van de EU. Ik zou willen benadrukken dat voor onafhankelijk toezicht moet worden gezorgd. Ik ben ingenomen met het feit dat regeringen die net aan de macht zijn gekomen, eventueel het recht hebben om hun begrotingskader voor de middellange termijn bij te stellen om rekening te kunnen houden met nieuwe politieke prioriteiten.</p>
    </intervention>
    <intervention id="4-449-375" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb voor deze richtlijn gestemd, omdat ik denk dat het gelukt is om met deze richtlijn het juiste evenwicht te vinden tussen striktheid, die op dit gebied nodig is, en discretionaire bevoegdheid, die verband houdt met de economische situatie. We mogen niet vergeten dat onze Economische en Monetaire Unie haar gelijke nooit heeft gekend wat betreft afmeting, heterogeniteit en mate van ontwikkeling. Er bestaat geen handleiding voor het creëren van de perfecte monetaire unie, en er kan ook geen absolute waarde worden toegekend aan de kennis die we tot nu toe hebben vergaard, aangezien door de bijzondere kenmerken van de eurozone op sociaaleconomisch vlak, alle vergelijkingen mank gaan. Daarom – en de rapporteur heeft het wat dat betreft zeer goed gedaan – moet worden benadrukt dat de Maastricht-criteria, die een uitstekend referentiepunt en een geschikte benchmark vormen voor het creëren van de geloofwaardigheid die onze munt nodig heeft, geen absolute waarden zijn waaraan we ons in elke situatie en op elk moment moeten houden. Er kunnen economische situaties zijn waarin het loont het risico te nemen af te wijken van deze grenswaarden, mits met de extra schuld een herstel wordt gefinancierd dat niet langer kan worden uitgesteld. Ik feliciteer de rapporteur met het uitstekende werk dat zij heeft verzet, en dat ook nog eens in zo'n korte tijd, en ik hoop dat het politieke debat en het intellectuele debat over deze onderwerpen kunnen worden gecombineerd, zodat we de Europese burgers de voorspoed kunnen garanderen die gecreëerd kan worden met behulp van monetair beleid.</p>
    </intervention>
    <intervention id="4-449-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Als we echt toekomstige crises willen voorkomen, als we een samenhangende en verantwoordelijke Unie tot stand willen brengen, als we ons willen laten leiden door de richtsnoeren preventie en correctie, als we ons willen inzetten voor duurzame groei, doen we er goed aan deze essentiële richtlijn aan te nemen om het pakket af te ronden. Bij deze richtlijn is een aantal fundamentele beginselen neergelegd die erop zijn gericht de regels van het begrotingsbeleid van de nationale regeringen transparanter te maken, niet in de laatste plaats met betrekking tot de publicatie van budgettaire prognoses en prestaties.</p>
      <p sl="pt">Ik ben van mening dat de Unie met de resultaten die we hier boeken beter zal zijn voorbereid op de gemeenschappelijke coördinatie en preventie van potentiële problemen, tekortkomingen en onevenwichtigheden. Tot slot wil ik mevrouw Ford danken voor al haar inspanningen en haar inzet voor de totstandbrenging van dit verslag.</p>
    </intervention>
    <intervention id="4-449-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het verslag van mevrouw Ford over het voorstel voor een verordening tot wijziging van Verordening (EG) nr. 1467/97 over de bespoediging en verduidelijking van de tenuitvoerlegging van de procedure bij buitensporige tekorten, maakt deel uit van het pakket economisch bestuur, dat door de Commissie op 29 september 2010 is goedgekeurd met het doel om "de macro-economische stabiliteit en houdbare overheidsfinanciën" te waarborgen en de EU zo duurzamer en beter bestand tegen crises te maken. De huidige economische en financiële situatie in sommige lidstaten toont het falen van het stabiliteits- en groeipact aan. Het volstaat niet om het begrotingstekort te beheersen. Ook overheidsschulden en particuliere schulden moeten worden voorkomen. Het is nu noodzakelijk om daarnaast ook mechanismen in te voeren om het concurrentievermogen te versterken en de overheidsfinanciën te saneren. Buitensporige tekorten op de begrotingen van de lidstaten zijn niet langer toegestaan. De maatregelen op het gebied van coördinatie en toezicht, die de naleving van de begrotingsdiscipline moeten garanderen, worden versterkt. Ik heb voor dit voorstel voor een wijzigingsverordening gestemd, omdat ik het voor het herstel van het vertrouwen van het publiek in de Europese instellingen en in duurzame groei in de Unie cruciaal acht dat deze maatregelen zo spoedig mogelijk ten uitvoer worden gelegd.</p>
    </intervention>
    <intervention id="4-450-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Dit verslag betreft het voorstel voor een richtlijn tot vaststelling van voorschriften voor begrotingskaders van de lidstaten en betekent een van de ernstigste aanslagen op hun soevereiniteit.</p>
      <p sl="pt">De vrijheid om begrotingskeuzes te maken, die het beleid van een land overeenkomstig zijn kenmerken, zijn belangen en de wil van zijn bevolking in grote mate bepalen, is in gevaar. De situatie is bijzonder ernstig voor de meest kwetsbare economieën van de eurozone, die geacht worden 'buitensporige' tekorten te hebben die ernstige sancties met zich mee zouden kunnen brengen. Deze richtlijn is onderdeel van het wetgevingspakket inzake zogenaamd 'economisch bestuur', dat uit zes wetgevingsteksten bestaat en een ware aanslag vormt op de sociale en arbeidsrechten en op de democratie als zodanig.</p>
      <p sl="pt">Dit wetgevingspakket beoogt een ongekende beknotting van de rechten van de nationale parlementen en, wat Portugal betreft, op de constitutie van de Portugese Republiek. Voortaan zullen de leden van de nationale parlementen zijn onderworpen aan de richtsnoeren van de Europese Unie inzake hun nationale begroting. Deze richtsnoeren zijn in steeds grotere mate neoliberaal getint en worden grotendeels bepaald door de grootmachten die in de Raad en het Europees Parlement de touwtjes in handen hebben. We móeten hier wel tegen stemmen.</p>
    </intervention>
    <intervention id="4-451-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit is een van de twee verslagen over het voorstel voor een richtlijn tot vaststelling van voorschriften voor begrotingskaders van de lidstaten. Het een van de ernstigste aanslagen op hun soevereiniteit, en de situatie is nog erger voor de landen in de eurozone die geacht worden 'buitensporige' tekorten te hebben, die naast het feit dat zij onder curatele van de Europese Commissie komen te staan, aan ernstige sancties zouden kunnen worden onderworpen.</p>
      <p sl="pt">Deze richtlijn is onderdeel van het wetgevingspakket inzake zogenaamd 'economisch bestuur', dat uit zes wetgevingsteksten bestaat en een ware aanslag vormt op de sociale en arbeidsrechten. Zij is ook onderdeel van de kruistocht van de Europese Commissie tegen nationale onafhankelijkheid en soevereiniteit.</p>
      <p sl="pt">Het resultaat van de onderhandelingen zal bestaan in een akkoord tussen de drie instellingen – het Europees Parlement, de Raad en de Europese Commissie – en dat akkoord zal ondanks de meningsverschillen die op EU-niveau bestaan zeker worden bevestigd door de Raad van 24 juni. De beoogde uitkomst is een ongekende aanslag op de rechten van de nationale parlementen en de constitutie van de Portugese Republiek. De leden van de nationale parlementen zijn onderworpen aan de richtsnoeren van de Europese Unie inzake hun nationale begroting, die in steeds grotere mate neoliberaal getint zijn. Daarom hebben wij tegen gestemd.</p>
    </intervention>
    <intervention id="4-452-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">De mondiale economische en financiële crisis heeft een rigoureus einde gemaakt aan de gunstige economische en financiële omstandigheden waarvan tot 2007 sprake was, en opnieuw onderstreept dat de onvoorziene winsten die tijdens de vette jaren werden behaald, niet behoorlijk zijn aangewend om te zorgen voor doeltreffende procedures voor magere jaren. De beschikbaarheid van begrotingsgegevens is van cruciaal belang voor een goede werking van het Uniekader voor het begrotingstoezicht. Actuele en betrouwbare begrotingsgegevens zijn de sleutel voor adequaat en goed getimed toezicht, dat op zijn beurt snel optreden mogelijk maakt in geval van ongunstige begrotingsontwikkelingen. Een doorslaggevend element bij het waarborgen van de kwaliteit van begrotingsgegevens is transparantie, hetgeen vereist dat dergelijke gegevens regelmatig beschikbaar zijn voor het publiek.</p>
    </intervention>
    <intervention id="4-453-000" speaker_id="1431" name="Marietta GIANNAKOU" is_mep="True" mode="written" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">De groep afgevaardigden van de Nea Dimokratia heeft vandaag voor de zes voorstellen in het pakket economische governance gestemd. De voorstellen van het Europees Parlement leggen het fundament voor een omgeving van economische stabiliteit en laten tegelijkertijd de ontwikkeling van innovatieve mechanisme als euro-obligaties en Europese projectobligaties toe.</p>
    </intervention>
    <intervention id="4-453-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik verwelkom dit document, omdat het pakket inzake het economisch bestuur erop gericht is in te spelen op de behoefte aan meer coördinatie van en nauwlettender toezicht op het economisch beleid in de economische en monetaire unie. Verder worden er voor de begrotingkaders van de lidstaten eisen voorgesteld om begrotingsdiscipline te bevorderen door minimumeisen te stellen aan de nationale begrotingskaders en ervoor te zorgen dat zij in overeenstemming zijn met de uit het Verdrag voortvloeiende verplichtingen. Om de veranderingen binnen het preventieve en het corrigerende deel van het SGP te ondersteunen, heeft de Commissie eveneens voorgesteld om de handhavingsmechanismen voor de lidstaten uit de eurozone te versterken. In het algemeen ben ik verheugd over de voorstellen die zijn gedaan om te zorgen voor een verbetering van de nationale begrotingskaders en de lidstaten te stimuleren in de toekomst betere budgettaire beslissingen te nemen. Met name zijn voorstellen vereist voor een betere statistische verslaglegging van begrotingsgegevens, teneinde een herhaling van recente gebeurtenissen in een aantal lidstaten te voorkomen. Ook voorstellen voor onafhankelijke begrotingskantoren, nationale begrotingsregels en verplichte meerjarige begrotingen kunnen voor meer budgettaire stabiliteit zorgen.</p>
    </intervention>
    <intervention id="4-453-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb tegen dit verslag gestemd, omdat ik fel gekant ben tegen het programma van verlammende versoberingsmaatregelen dat centrumrechts door de Europese Unie jaagt. Dit pakket hervormingen op het gebied van de economische governance zal de groei in de EU verstikken, juist op het moment dat we investeringen nodig hebben voor groei, voor onderzoek en ontwikkeling en voor banen, om de economische toekomst van Europa veilig te stellen. Dit financiële hervormingspakket zal de armsten in Europa het hardst treffen, terwijl het de oorzaak van de crisis – de financiële sector – onaangeroerd laat. Ik ben voor verbeterde coördinatie van het economisch en fiscaal beleid in Europa, maar ik ben fel tegen de kortetermijnvisie waarmee deze wordt opgelegd. Langetermijninvesteringen in de groene economie, in wetenschappelijk onderzoek en in infrastructuur zijn absoluut cruciaal voor economische stabiliteit, het scheppen van banen en groei, en ik kan geen steun geven aan dit hervormingspakket dat verlammende bezuinigingen in heel Europa nastreeft.</p>
    </intervention>
    <intervention id="4-454-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">De Commissie stelt voor dat de lidstaten het stabiliteits- en groeipact (SGP) beter naleven, dat de coördinatie van hun fiscale beleid wordt uitgebreid, dat er minimumvereisten voor de begrotingskaders worden ingevoerd en dat er mechanismen worden gespecificeerd waarmee wordt gezorgd voor handhaving van de huidige regels.</p>
      <p sl="it">Wij staan positief tegenover de ingediende voorstellen om de nationale begrotingskaders te verbeteren en om de lidstaten aan te moedigen hun budgettaire besluitvorming in de toekomst beter aan te pakken. We steunen tevens het instellen van onafhankelijke begrotingsbureaus en het invoeren van nationale begrotingsregels en verplichte meerjarige budgettering, wat de economische en monetaire stabiliteit ten goede zal komen. Wij zijn van mening dat de voor de nationale begrotingskaders vast te stellen eisen niet alleen moeten garanderen dat de budgettaire planning van de lidstaten is gebaseerd op realistische prognoses, maar er tevens garant voor moeten staan dat de nodige aandacht wordt besteed aan de duurzaamheid van hun respectieve socialezekerheidsstelsels, inclusief pensioen- en zorgstelsels.</p>
      <p sl="it">Wij zijn ten slotte van mening dat de vereisten voor de nationale begrotingskaders bovendien zodanig moeten worden opgezet dat zij voor de lidstaten als een stimulans fungeren en hun de nodige manoeuvreerruimte bieden voor ontwikkelingsgeoriënteerde overheidsinvesteringen, bijvoorbeeld in onderwijs en opleiding, wat de verwezenlijking van de groei- en werkgelegenheidsdoelstellingen van de EU ten goede zal komen.</p>
    </intervention>
    <intervention id="4-455-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">In dit verslag wordt de Commissie verzocht maandelijks de rekeningen van de nationale regeringen te publiceren. Dat moeten ze doen volgens de normen die de Commissie zelf heeft opgesteld. We doen niet meer alsof we begrotingen op nationaal niveau aan het vaststellen zijn, alleen om 'draagvlak te creëren'. In dit verslag wordt goedkeuring gegeven aan deze stand van zaken, waaraan de meerderheid van het Parlement heeft bijgedragen door in te stemmen met de invoering van het Europees semester. Ik stem tegen dit verslag. De Fransen zullen hier niet in meegaan.</p>
    </intervention>
    <intervention id="4-456-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Het doel van het verslag – begrotingsdiscipline in de lidstaten garanderen – moet worden toegejuicht. Ik heb de boodschap wel gehoord, maar ik geloof er niet in. Er is ook een zwijgende meerderheid in Europa die het met mij eens is. We mogen niet toestaan dat er wordt ingegrepen in de begrotingen van de lidstaten. Er moeten andere manieren en oplossingen worden geprobeerd die dringend door het Parlement moeten worden besproken, wat tot dusver niet is gebeurd. We moeten consequent de juiste conclusies trekken uit de verkeerde richting waarin de dingen zich de voorbije jaren hebben ontwikkeld. Zolang er geen alternatieven worden voorgesteld, kan ik niet instemmen met de gang van zaken en kan ik niet voor het voorstel stemmen.</p>
    </intervention>
    <intervention id="4-456-125" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Het is de bedoeling dat de naleving van de criteria van Maastricht in de toekomst wordt afgedwongen met vroegtijdige waarschuwingen en zware boetes. Het pact heeft echter tot dusver al niet gewerkt. Ik geloof niet dat het nu plotseling door de invoering van nieuwe richtlijnen wel zal beginnen te werken. Daarom heb ik niet voor dit verslag gestemd.</p>
    </intervention>
    <intervention id="4-456-187" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">De coördinatie van en het toezicht op het economisch beleid in de economische en monetaire unie moeten efficiënt en effectief zijn. Om dit te bereiken moet bij de lidstaten de begrotingsdiscipline worden bevorderd. We moeten dringend ten minste minimumeisen stellen aan de nationale kaders en erop toezien dat de procedure bij buitensporige tekorten effectief is. De lidstaten moeten in goede tijden een prudent en doelbewust begrotingsbeleid voeren om de noodzakelijke buffers op te bouwen voor slechte tijden. Ik ben het eens met het voorstel dat cijfermatige begrotingsregels voor lidstaten met een derogatie specificaties moeten bevatten met betrekking tot de doelstelling en de reikwijdte van de regels, de controle en de gevolgen in het geval van niet-naleven. Ik ben van mening dat begrotingskaders voor de middellange termijn procedures zouden moeten bevatten voor het ontwikkelen van een visie op de manier waarop de voorgestelde maatregelen de houdbaarheid van de overheidsfinanciën op de lange termijn zullen beïnvloeden. Daarnaast is het wenselijk dat er ontsnappingsclausules zijn, aan de hand waarvan kan worden bepaald of in bepaalde gevallen het tijdelijk niet naleven van de regels kan worden toegestaan.</p>
    </intervention>
    <intervention id="4-456-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">In het kader van de hervorming van het stabiliteits- en groeipact (SGP) en in het licht van de diverse geïntroduceerde innovaties en de nauwere samenwerking tussen de Europese instellingen, nationale parlementen en overheden, is het verslag-Ford inzake voorschriften voor de begrotingskaders van essentieel belang. In dit verslag worden namelijk minimumeisen vastgesteld voor systemen voor overheidsboekhouding, voor de statistische gegevens over de financiën van de centrale en lokale overheid en voor meerjarige planning. De omzetting van de richtlijn houdt niet noodzakelijkerwijs in dat de bepalingen uit deze richtlijn formeel moeten worden opgenomen in nationale wetgeving (bijvoorbeeld in de vorm van een wet). Een bestuursbesluit kan ook volstaan, mits daarmee kan worden gewaarborgd dat de richtlijn op transparante wijze wordt toegepast. Ik hoop dat dit ertoe zal leiden dat de richtlijn sneller ten uitvoer wordt gelegd. Ik hoop dat het Parlement tot een definitief akkoord komt en zo snel mogelijk het volledige pakket voor economische governance goedkeurt, om een sterk en eensluidend signaal af te geven aan de burgers en de markten, en een eind te maken aan speculaties.</p>
    </intervention>
    <intervention id="4-456-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In het kader van de goedkeuring van een wetgevingspakket ter versterking van het economisch bestuur in de EU en de eurozone werd er ook gestemd over dit ontwerpadvies over voorschriften voor de begrotingskaders van de lidstaten. Ik heb voor dit verslag gestemd omdat ik de standpunten van de rapporteur in grote lijnen deel, met name wat betreft wijzigingen met betrekking tot de volgende hoofdaspecten: 1) de algemene doelstelling van dit voorstel moet duidelijk worden gelieerd aan de bevordering van een hoog niveau van werkgelegenheid, de waarborging van een adequate sociale bescherming en de bestrijding van sociale uitsluiting; 2) de regels die worden voorgesteld ter verbetering van de nationale begrotingskaders moeten worden vastgesteld in het kader van het Europees semester voor beleidscoördinatie; 3) de voor de nationale begrotingskaders vast te stellen eisen moeten niet alleen garanderen dat de budgettaire planning van de lidstaten is gebaseerd op realistische prognoses, maar moeten er tevens garant voor staan dat de nodige aandacht wordt besteed aan de duurzaamheid van hun respectieve stelsels van sociale zekerheid, inclusief pensioen- en zorgstelsels; 4) de vereisten voor de nationale begrotingskaders moeten bovendien zodanig worden opgezet dat zij de lidstaten aanmoedigen de groei- en werkgelegenheidsdoelstellingen van de EU te verwezenlijken.</p>
    </intervention>
    <intervention id="4-456-750" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Hoewel in dit verslag het belang en de noodzaak worden erkend van onafhankelijke statistische instanties die in staat zijn betrouwbare en geloofwaardige gegevens te leveren over de macro-economische en budgettaire prognoses van de lidstaten, heb ik tegen gestemd, omdat de idee van sancties achter dit voorstel maar al te goed aansluit op een breder pakket waartegen ik gekant ben om redenen die ik reeds heb uiteengezet met betrekking tot de verslagen over deze economische coördinatiemaatregelen.</p>
    </intervention>
    <intervention id="4-457-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">Ik heb voor dit verslag gestemd omdat het leidt tot een verbeterde harmonisatie van de macro-economische en budgettaire vooruitzichten, tot de invoering van cijfermatige begrotingsregels en regels voor begrotingsconsolidatie, tot de invoering van een kader voor de belangrijkste uitgavencategorieën op de middellange termijn, tot hogere eisen aan boekhouding en statistiek, en ten slotte, maar niet minder belangrijk, tot meer transparantie van de algemene eisen aan de financiën en van de overkoepelende doelstelling van de begroting.</p>
    </intervention>
    <intervention id="4-458-000" speaker_id="96920" name="Kay SWINBURNE" is_mep="True" mode="written" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">De Fractie Europese Conservatieven en Hervormers heeft altijd constructief gewerkt om te waarborgen dat de eurozone een duurzame oplossing voor zijn staatsschuldcrisis kan formuleren. De tekortkomingen van het stabiliteits- en groeipact, op het punt van zowel zijn inhoud als zijn handhaving, zijn al enige tijd duidelijk; het is goed dat er nu wordt getracht om tot een permanente regeling te komen die werkt. We hebben in de commissie en het trialoogproces een bijdrage geleverd om ervoor te zorgen dat de uitkomst die de voorkeur van het Parlement heeft, realistisch, werkbaar en duurzaam is. Desondanks betreuren we dat hetgeen door de Commissie is voorgesteld en door het Parlement is goedgekeurd, geen oplossing is voor uitsluitend de eurozone, maar een oplossing die ook de landen omvat die de euro niet als munteenheid hebben. Hoe je er ook naar kijkt, het pakket waarover we hebben gestemd, is een pakket dat de bevoegdheden van de EU vergroot, ten koste van die van de lidstaten. Het omvat concepten die innovatief zijn, zoals stemming bij omgekeerde gekwalificeerde meerderheid en het beboeten van lidstaten, en het zorgt ervoor dat nationale begrotingen niet langer uitsluitend een aangelegenheid van de nationale parlementen zijn. Dus hoewel wij de langetermijndoelen goedkeuren, kunnen we de middelen niet goedkeuren, en we hebben dus tegen de verslagen gestemd die zich niet tot de eurozone beperken.</p>
    </intervention>
    <intervention id="4-459-500" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Recente gebeurtenissen hebben laten zien dat het Europees groei- en stabiliteitspact niet erg effectief is en dat het een aantal lidstaten niet heeft kunnen behoeden voor ernstige problemen met hun betalingsbalans en het aflossen van hun schulden. Naast de hulp die deze landen ontvangen van de EU, werken de instellingen aan de versterking van het groei- en stabiliteitspact om dergelijke crises in de toekomst te voorkomen. Dat is het doel van het pakket inzake het economisch bestuur, waarvan het verslag van mijn medeparlementslid, mevrouw Goulard, deel uitmaakt. Het verslag gaat over het begrotingstoezicht in het eurogebied. Een aantal van de eerste voorstellen van mevrouw Goulard, met name voor de oprichting van een Europees Monetair Fonds, zijn niet meegenomen in de trialogen. In vind het evenwicht dat de Commissie en de Raad hebben gevonden voor dit verslag bevredigend, en daarom heb ik ervoor gestemd, net als dat ik achter het pakket inzake het economisch bestuur in zijn geheel sta.</p>
    </intervention>
    <intervention id="4-460-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Het verslag-Goulard maakt deel uit van het wetgevingspakket inzake de hervorming van het economisch bestuur, dat bestaat uit zes verslagen die het resultaat zijn van maandenlang overleg. Het Parlement heeft een duidelijk signaal afgegeven aan iedereen, en met name aan de Raad. Daarom hoop ik dat dit pakket definitief zal worden goedgekeurd vóór het zomerreces en vooral dat het zo snel mogelijk ten uitvoer wordt gelegd, zodat de Europese Unie niet, zoals in het verleden, onvoorbereid is op het aangaan van de uitdagingen waarbij haar stabiliteit op het spel staat. Ik heb met name voor het verslag-Goulard gestemd omdat ik van mening ben dat het belangrijk is om criteria vast te stellen, maar ook, en vooral, om mechanismen in het leven te roepen om deze criteria te controleren. Enerzijds worden in dit verslag de taken en doelstellingen genoemd die moeten worden uitgevoerd en nagestreefd in de fase waarin de begrotingen van de verschillende landen worden gecontroleerd en er eventueel sancties worden opgelegd, en anderzijds worden in het verslag stimulansen vastgesteld (de zogenoemde euro-obligaties) waarmee de landen worden aangemoedigd aan de criteria te voldoen en die een aanvulling vormen op het toezichtspakket.</p>
    </intervention>
    <intervention id="4-460-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik heb voor dit verslag gestemd omdat ik het eens ben met het voorstel dat de Raad op aanbeveling van de Commissie moet kunnen besluiten een lidstaat die opzettelijk of door ernstige nalatigheid een onjuiste presentatie geeft van de gegevens over overheidstekort en overheidsschuld, die van belang zijn voor de toepassing van artikelen 121 en 126 van het Verdrag en Protocol nr. 12 bij de Verdrag, een boete op te leggen. Tevens ben ik het ermee eens dat deze boetes doeltreffend, afschrikkend en evenredig moeten zijn met de aard en de ernst van de overtreding en de duur van de overtreding en maximaal 0,2 procent van het bbp dienen te bedragen. De rente die de Commissie heeft verdiend op de overeenkomstig artikel 4 gestorte deposito's en de overeenkomstig artikelen 5 en 6 bis geïnde boeten, moeten worden beschouwd als andere ontvangsten, als bedoeld in artikel 311 van het Verdrag, en dienen te worden toegewezen aan de Europese Faciliteit voor financiële stabiliteit.</p>
    </intervention>
    <intervention id="4-460-375" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De huidige economische, financiële en sociale crisis heeft aangetoond dat het huidige model voor economische bestuur van de Europese Unie niet functioneert: het toezichtkader zelf is blijkbaar zeer zwak en de regels van het stabiliteits- en groeipact worden niet nageleefd. Daarom steun ik het maatregelenpakket inzake economisch bestuur dat de Europese Commissie heeft ingediend. Ik stem voor het uitstekende verslag van mevrouw Goulard over effectieve handhaving van het begrotingstoezicht in het eurogebied, hoewel ik van mening ben dat de rapporteur haar boekje op een aantal terreinen te buiten is gegaan, waardoor het moeilijk zal zijn om een akkoord met de Raad te bereiken. Ik ben verheugd dat in boetes is voorzien in het geval van vervalste statistieken, om zo fraude bij de berekening het begrotingstekort en de schuldenlast te bestraffen, zowel binnen de eurozone als daarbuiten. Ik sta achter het voorstel dat landen buiten de eurozone moeten kunnen deelnemen aan dit systeem.</p>
    </intervention>
    <intervention id="4-460-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik zou willen aangeven wat volgens mij de belangrijkste stap vooruit is van dit verslag: de mogelijkheid om een systeem op te zetten dat niet uitsluitend is gebaseerd op het aspect van sancties van het stabiliteits- en groeipact (SGP), maar dat juist stimulansen biedt die ertoe leiden dat de regeringen van de lidstaten de echte wil hebben om de regels van het SGP na te leven.</p>
      <p sl="pt">In dit verband zou ik erop willen wijzen dat de Europese Commissie een verslag zal indienen over de invoering van een systeem van gezamenlijke uitgifte van Europese overheidsobligaties (euro-effecten) onder hoofdelijke aansprakelijkheid. Ik zou ook willen benadrukken dat in deze context uitzonderlijke inspanningen worden verricht in de vorm van institutionalisering van de economische dialoog tussen de verschillende Europese instellingen en de bevordering van de deelname van de nationale parlementen en regeringen aan een echt democratisch debat over het economisch beleid.</p>
      <p sl="pt">Tot slot zou ik mevrouw Goulard willen feliciteren met het uitzonderlijk werk dat zij heeft verricht en de inzet die zij heeft getoond om het beste van dit maatregelenpakket te maken.</p>
    </intervention>
    <intervention id="4-460-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het verslag van mevrouw Goulard over het voorstel voor een verordening van het Europees Parlement en de Raad inzake de effectieve handhaving van het begrotingstoezicht in het eurogebied, maakt deel uit van het pakket economisch bestuur, dat door de Commissie op 29 september 2010 is goedgekeurd met het doel om "de macro-economische stabiliteit en houdbare overheidsfinanciën" te waarborgen en de EU zo duurzamer en beter bestand tegen crises te maken. De huidige economische en financiële situatie in sommige lidstaten toont het falen van het stabiliteits- en groeipact aan. Het is niet geschikt gebleken om het begrotingstekort te beheersen. Ook overheidsschulden en particuliere schulden moeten worden voorkomen. Het is nu noodzakelijk om daarnaast ook mechanismen in te voeren om het concurrentievermogen te versterken en de overheidsfinanciën te saneren. De coördinatie- en toezichtmechanismen zullen worden versterkt om te voorkomen dat de lidstaten in hun begrotingsbeleid ernstige fouten maken die een gevaar vormen voor de Economische en Monetaire Unie. Aangezien ik snelle en goede oplossingen nodig acht die in overeenstemming zijn met de aanbevelingen van de Europese Centrale Bank, heb ik voor dit voorstel gestemd dat de interinstitutionele dialoog bevordert en tevens de begrotingsdiscipline versterkt, en iedere lidstaat en instelling verplicht verantwoordelijk te nemen.</p>
    </intervention>
    <intervention id="4-461-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Dit verslag is eveneens onderdeel van het pakket van zes wetgevingsvoorstellen over zogenaamd economisch bestuur. Gezien de achterliggende idee van dit pakket stemmen wij tegen alle verslagen die er deel van uitmaken.</p>
      <p sl="pt">In dit geval gaat het om een verslag over de regeling van de effectieve handhaving van het begrotingstoezicht in het eurogebied. In het verslag wordt weliswaar erkend dat in het eerste tien jaar van de Economische en Monetaire Unie problemen zijn ontstaan en fouten zijn gemaakt, maar hieruit worden niet de juiste conclusies getrokken. In plaats daarvan wordt gepleit voor een "robuuster" kader voor toezicht door de Commissie en de Raad op het economische beleid van de lidstaten. Daaraan wordt toegevoegd dat "bijzondere aandacht" moet worden besteed aan"de ontwikkeling en bevordering van de interne markt", met andere woorden: er wordt gepleit voor nog meer neoliberaal beleid, meer privatiseringen, meer vrije concurrentie en meer beleidsmaatregelen die de sterksten in de samenleving bevoordelen ten koste van de zwaksten. In het verslag wordt bepleit dat lidstaten die niet aan de verplichtingen van het stabiliteits- en groeipact voldoen, boetes moeten betalen. Deze maatregel wordt geschraagd door een rechtvaardiging van het sanctiesysteem door de beoogde invoering van een systeem van stimulansen. Dit alles wordt voorgesteld zonder dat naar de reële oorzaken van de problemen of naar alternatieve beleidsopties wordt gekeken. Dat is onaanvaardbaar.</p>
    </intervention>
    <intervention id="4-462-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit verslag is eveneens onderdeel van het pakket van zes wetgevingsvoorstellen over het zogenaamde economische bestuur en is een centraal stuk wetgeving in dit pakket. Het heeft betrekking op het voorstel voor een verordening inzake de effectieve handhaving van het begrotingstoezicht in het eurogebied.</p>
      <p sl="pt">In het verslag wordt weliswaar erkend dat in het eerste tien jaar van de Economische en Monetaire Unie problemen zijn ontstaan en fouten zijn gemaakt, maar dezelfde lijn wordt voortgezet met een pleidooi voor een "robuuster" kader voor toezicht door de Commissie en de Raad op het economische beleid van de lidstaten. Steeds wordt daaraan toegevoegd dat "bijzondere aandacht" moet worden besteed aan "de ontwikkeling en bevordering van de interne markt", met andere woorden: er wordt gepleit voor nog meer neoliberaal beleid, meer privatiseringen, meer vrije concurrentie en meer beleidsmaatregelen die de sterksten in de samenleving bevoordelen ten koste van de zwaksten. Kortom, in het verslag wordt uiteindelijk weer opgeroepen tot de toepassing van dezelfde monetaristische en neoliberale beleidsmaatregelen en criteria die de crisis veroorzaakt hebben. Door deze maatregelen wordt de wurggreep waarin de lidstaten worden gehouden, nog strakker aangetrokken, zonder dat aandacht wordt besteed aan de oorzaken van de problemen of aan alternatieve beleidsopties die rekening houden met de verschillen in het ontwikkelingsniveau van de lidstaten.</p>
      <p sl="pt">In het verslag wordt daarom bepleit dat lidstaten die niet aan de verplichtingen van het stabiliteits- en groeipact voldoen, boetes moeten betalen. Deze maatregel wordt geschraagd door een rechtvaardiging van het sanctiesysteem door de beoogde invoering van een systeem van stimulansen. Om deze reden hebben wij tegen gestemd.</p>
    </intervention>
    <intervention id="4-463-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">In juni 2010 sloot de Europese Raad een overeenkomst over de noodzaak om de coördinatie van ons economisch beleid te versterken. In deze overeenkomst waren bovenal het stabiliteits- en groeipact en het begrotingstoezicht opgenomen. Dit betekende vooral de versterking van het preventieve en het corrigerende deel van het stabiliteits- en groeipact en de verplichting voor alle lidstaten om nationale begrotingsregels en een begrotingskader voor de middellange termijn te hanteren die in overeenstemming zijn met het stabiliteits- en groeipact. Landen die de euro als munt hebben, hebben een gezamenlijk belang en een bijzondere verantwoordelijkheid om een economisch beleid te voeren dat een goede werking van de Economische en Monetaire Unie bevordert, en om geen beleid te voeren waarmee zij in gevaar wordt gebracht. De in het preventieve deel van het stabiliteits- en groeipact vastgestelde sancties tegen de lidstaten die de euro als munt hebben, moeten stimuleren tot een prudente budgettaire beleidsvorming. Tegelijkertijd wordt er ook budgettaire maneuvreerruimte geboden voor met name de noodzakelijke publieke investeringen.</p>
    </intervention>
    <intervention id="4-464-000" speaker_id="1431" name="Marietta GIANNAKOU" is_mep="True" mode="written" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">De groep afgevaardigden van de Nea Dimokratia heeft vandaag voor de zes voorstellen in het pakket economische governance gestemd. De voorstellen van het Europees Parlement leggen het fundament voor een omgeving van economische stabiliteit en laten tegelijkertijd de ontwikkeling van innovatieve mechanisme als euro-obligaties en Europese projectobligaties toe.</p>
    </intervention>
    <intervention id="4-464-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik verwelkom dit document, omdat in het preventieve deel van het stabiliteits- en groeipact de aanpassing en naleving van de begrotingsdoelstellingen voor de middellange termijn gewaarborgd zouden moeten zijn door de tijdelijke verplichting van een lidstaat die de munt als euro heeft en die bij de consolidatie van de begroting onvoldoende vooruitgang boekt, om een rentedragend deposito te storten. Dit moet het geval zijn wanneer een lidstaat, ook al bedraagt het tekort minder dan drie procent van het bbp, aanzienlijk afwijkt van de begrotingsdoelstelling voor de middellange termijn of van het juiste aanpassingstraject in de richting daarvan en zijn koers niet bijstelt. Het opgelegde rentedragende deposito moet, met rente, aan de betrokken lidstaat worden teruggegeven zodra de Raad ervan overtuigd is dat er een einde is gekomen aan de situatie naar aanleiding waarvan dit deposito moest worden gestort. Het niet-rentedragende deposito moet na de correctie van het buitensporige tekort worden vrijgegeven, maar de rente op dergelijke deposito's en de geïnde boeten moeten worden toegekend aan stabiliteitsmechanismen voor het verlenen van financiële steun, gecreëerd door de lidstaten die de euro als munt hebben om de stabiliteit van de eurozone als geheel veilig te stellen.</p>
    </intervention>
    <intervention id="4-464-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb tegen dit verslag gestemd, omdat ik fel gekant ben tegen het programma van verlammende versoberingsmaatregelen dat centrumrechts door de Europese Unie jaagt. Dit pakket hervormingen op het gebied van de economische governance zal de groei in de EU verstikken, juist op het moment dat we investeringen nodig hebben voor groei, voor onderzoek en ontwikkeling en voor banen, om de economische toekomst van Europa veilig te stellen. Dit financiële hervormingspakket zal de armsten in Europa het hardst treffen, terwijl het de oorzaak van de crisis – de financiële sector – onaangeroerd laat. Ik ben voor verbeterde coördinatie van het economisch en fiscaal beleid in Europa, maar ik ben fel tegen de kortetermijnvisie waarmee deze wordt opgelegd. Langetermijninvesteringen in de groene economie, in wetenschappelijk onderzoek en in infrastructuur zijn absoluut cruciaal voor economische stabiliteit, het scheppen van banen en groei, en ik kan geen steun geven aan dit hervormingspakket dat verlammende bezuinigingen in heel Europa nastreeft.</p>
    </intervention>
    <intervention id="4-465-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Dit verslag betreft het voorstel voor een verordening inzake de effectieve handhaving van het begrotingstoezicht in het eurogebied. Wij zijn van mening dat de handhaving van de begrotingscontrole altijd in overeenstemming moet zijn met de overkoepelende doelstellingen van de EU, en in het bijzonder met de bepalingen van artikel 9 van het VWEU over de bevordering van een hoog niveau van werkgelegenheid, de waarborging van een adequate sociale bescherming en de bestrijding van sociale uitsluiting. Een even belangrijk aspect is dat het versterkte toezichtskader moet worden vastgesteld in het kader van het Europees semester voor beleidscoördinatie.</p>
      <p sl="it">Om het begrotingstoezicht te versterken moet het handhavingssysteem niet alleen boetes (sancties), maar ook stimulansen omvatten, waarbij zowel de rol van het Europees Parlement als die van de nationale parlementen moet worden vergroot. Ten slotte vinden wij ook dat de boetes die worden betaald door lidstaten die niet aan de hun gedane aanbevelingen voldoen, moeten dienen als ondersteuning voor de investerings- en werkgelegenheidsdoelstellingen van de EU op lange termijn.</p>
    </intervention>
    <intervention id="4-466-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">In dit verslag wordt duidelijk gemaakt welke sancties de lidstaten kunnen verwachten die niet zwichten voor de bevelen van de Europese Commissie. Er wordt geen moment stilgestaan bij de gevolgen die dergelijke sancties zullen hebben voor de bevolking, noch bij de rechtmatigheid van de Commissie om sancties op te leggen aan gekozen regeringen. De enige concessie die gemaakt wordt, betreft de openbare debatten, die niet plaats kunnen vinden in de lidstaten waarop de sanctie van toepassing is. Met andere woorden, de mensen mogen zich niet mengen in de samenzwering van een proces waarvan zij het slachtoffer zijn. Ik zal de Commissie nooit toestaan om Frankrijk te beboeten. Ik stem tegen.</p>
    </intervention>
    <intervention id="4-467-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De stabiliteitscriteria werden in het verleden niet nageleefd. Er mag van worden uitgegaan dat stimulansen ook in de toekomst geen zoden aan de dijk zullen zetten. Het valt te betwijfelen of het Europees Parlement en de nationale parlementen een substantiële rol zullen kunnen spelen in een eventueel toezichtproces. Volgens mij kunnen macro-economische onevenwichtigheden in de EU en in de eurozone alleen effectief worden aangepakt door de euro in twee valutazones te splitsen. Verdere geplande reddingspakketten zijn niet wenselijk, omdat ze niet rechtvaardig zijn en omdat ze in de toekomst voor grote moeilijkheden in de noordelijke lidstaten van de EU zullen zorgen. Ik ben het weliswaar eens met het algemene uitgangspunt van het verslag, maar niet met de erin gekozen benadering en daarom stem ik tegen het verslag.</p>
    </intervention>
    <intervention id="4-467-125" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Ik betwijfel ten zeerste dat het stabiliteits- en groeipact dat tot dusver niet heeft gewerkt, in een van de economisch moeilijkste perioden in de geschiedenis van de EU plotseling het wondermiddel zal zijn. Hoewel dat wenselijk zou zijn, blijft het in het licht van de huidige crisis een wensdroom. We kunnen ons inmiddels geen verdere reddingspakketten meer veroorloven. Bovendien is het bijzonder oneerlijk om in nationale schatkisten te graaien om begrotingszondaars met belastinggeld te redden. Daarom heb ik tegen dit verslag gestemd.</p>
    </intervention>
    <intervention id="4-467-187" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">Ik ben van oordeel dat aan lidstaten die niet voldoen aan het begrotingskader van de Unie passende financiële sancties moeten worden opgelegd. Er moet een graduatie van sancties zijn in het preventieve en in het correctieve deel van het stabiliteits- en groeipact. Het systeem van voorgestelde sancties zal zorgen voor graduatie en gelijke behandeling van de lidstaten, omdat het rentedragende deposito, het niet-rentedragende deposito en de hoogte van de boete alle een vaste component bevatten van 0,2 procent van het bbp. Voorts zal de Commissie het recht krijgen om met aanbevelingen te komen voor de verzachting of intrekking van een sanctie op grond van uitzonderlijke economische omstandigheden. Om een effectief kader voor het begrotingstoezicht ten uitvoer te leggen, is het van groot belang dat de Commissie het Europees Parlement en de Raad verslag uitbrengt over de mogelijkheid tot invoering van euro-effecten. Ik ben het niet eens met het voorstel om inkomsten uit niet-bestede betalingskredieten in de begroting van de Unie over te hevelen naar het volgende jaar en toe te wijzen aan programma's die bijdragen aan de prioriteiten van de Unie. Ik ben van mening dat het belastingstelsel onder de bevoegdheid van de afzonderlijke lidstaten moet blijven vallen, en het is derhalve onjuist de Commissie te verplichten met een reeks voorstellen te komen voor een volwaardig gemeenschappelijk Europees systeem van belastingheffing.</p>
    </intervention>
    <intervention id="4-467-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">De landen die de preventieve en correctieve verplichtingen van het stabiliteits- en groeipact niet nakomen kunnen, tenzij zij passende maatregelen nemen (waarbij de Raad zich uitspreekt over de passendheid ervan) en een herstelplan indienen, een financiële sanctie tegemoet zien die 0,1 procent van het bbp bedraagt. Dit is een belangrijke vereiste om ervoor te zorgen dat de hervorming van de economische governance leidt tot een geloofwaardig, effectief nieuw kader. Toch moeten we geen rigide, overdreven maatregelen treffen; het is ook een goede optie om stimulansen te creëren voor de lidstaten. In dat licht ben ik blij met de verwijzing naar de uitgifte van euro-effecten (euro-obligaties), waar ik altijd al een voorstander van ben geweest, omdat ik denk dat deze toegevoegde waarde opleveren vanwege de gezamenlijke uitgifte ervan. Daarnaast ben ik altijd al een voorstander geweest van een sterke euro. Ik hoop dat het Parlement een definitief akkoord bereikt en het gehele governancepakket zo snel mogelijk aanneemt om een krachtig en eensgezind signaal af te geven aan de burgers en de markten, en om een einde te maken aan de speculatie.</p>
    </intervention>
    <intervention id="4-467-375" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In het kader van de goedkeuring van een wetgevingspakket ter versterking van het economisch bestuur in de EU en de eurozone werd er ook gestemd over dit ontwerpadvies inzake de effectieve handhaving van het begrotingstoezicht in het eurogebied. Ik heb voor dit verslag gestemd omdat ik de standpunten van de rapporteur in grote lijnen deel, met name wat betreft wijzigingen met betrekking tot de volgende hoofdaspecten: 1) handhaving van de begrotingscontrole moet altijd in overeenstemming zijn met de bepalingen over de bevordering van een hoog niveau van werkgelegenheid; 2) de waarborging van een adequate sociale bescherming en de bestrijding van sociale uitsluiting; 3) versterking van het begrotingstoezicht door een handhavingssysteem dat niet alleen boetes (sancties), maar ook stimulansen omvat; 4) een grotere rol voor het Europees Parlement en de nationale parlementen gedurende het volledige toezichtsproces.</p>
    </intervention>
    <intervention id="4-467-500" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">In dit verslag wordt voorgesteld dat de lidstaten, als onderdeel van de preventieve en corrigerende maatregelen van het stabiliteits- en groeipact, rentedragende deposito's storten of boetes betalen. Dit is een systeem dat op afschrikking berust, terwijl een systeem van prikkels zinvoller was geweest. De achterliggende idee sluit perfect aan bij de algemene 'filosofie' van het pakket. Om deze redenen stem ik tegen het verslag.</p>
    </intervention>
    <intervention id="4-468-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">Ik heb tegengestemd. De fractie De Groenen/Vrije Europese Alliantie heeft geprobeerd cruciale amendementen voor te stellen waarin gevraagd wordt om het gebruik van euro-obligaties en fiscale convergentie, om de toepassing van een maximum voor financiële sancties en om andere stimulerende maatregelen. Deze amendementen zijn niet aangenomen en het verslag bestond uiteindelijk slechts uit een lijst van sancties voor die landen die niet binnen hun begroting blijven. Deze richtlijn is onlosmakelijk verbonden met het verslag-Wortmann-Kool dat eerder al is toegelicht. Om deze reden heb ik tegen gestemd.</p>
    </intervention>
    <intervention id="4-469-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">In een periode van algemene economische crisis, die we nu doormaken, is het effectief handhaven van het begrotingstoezicht in het eurogebied een prioriteit. Daarbij moet men de overkoepelende doelstellingen – de bevordering van een hoog niveau van werkgelegenheid, de waarborging van een adequate sociale bescherming en de versterking van de bestrijding van sociale uitsluiting – blijven nastreven. Het Europees Parlement en de nationale parlementen spelen een cruciale rol bij het halen van deze ambitieuze doelstelling; zij moeten gedurende het volledige toezichtsproces – op nationaal en internationaal niveau – dan ook een grotere rol spelen.</p>
    </intervention>
    <intervention id="4-470-000" speaker_id="96671" name="Edward SCICLUNA" is_mep="True" mode="written" nationality="Malta" birth_date="12-10-1946" birth_place="Naxxar" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Als schaduwrapporteur van mijn fractie, wil ik mevrouw Goulard feliciteren met de aanneming van haar verslag en haar bedanken voor de goede samenwerking tussen ons tijdens deze moeilijke onderhandelingen. Ik heb ervoor gekozen mij te onthouden van stemming over dit verslag en over het voorgestelde amendement over begrotingsconvergentie. Ik betreur het dat de Raad, ondanks de grote inspanningen van de rapporteur, talrijke verstandige voorstellen heeft afgezwakt of uit de tekst heeft verwijderd, wat het voor mij onmogelijk heeft gemaakt om het verslag goed te keuren. Vanwege mijn positie als schaduwrapporteur namens de Fractie van de Progressieve Alliantie van Socialisten en Democraten in het Europees Parlement voor dit verslag, kon ik niet met mijn collega's van de Maltese delegatie tegen het amendement over begrotingsconvergentie stemmen dat door mijn fractie was ingediend. Alhoewel ik het eens ben met sommige van de voorstellen die in het amendement werden gedaan, ben ik geen voorstander van de vaststelling van een geconsolideerde EU-heffingsgrondslag voor de vennootschapsbelasting. We hebben betere coördinatie van het economisch beleid nodig, maar het beleid inzake belastingheffing moet in handen van de lidstaten blijven.</p>
    </intervention>
    <intervention id="4-471-000" speaker_id="96920" name="Kay SWINBURNE" is_mep="True" mode="written" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">De Fractie Europese Conservatieven en Hervormers heeft altijd constructief gewerkt om te waarborgen dat de eurozone een duurzame oplossing voor zijn staatsschuldcrisis kan formuleren. De tekortkomingen van het stabiliteits- en groeipact, op het punt van zowel zijn inhoud als zijn handhaving, zijn al enige tijd duidelijk; het is goed dat er nu wordt getracht om tot een permanente regeling te komen die werkt. We hebben in de commissie en het trialoogproces een bijdrage geleverd om ervoor te zorgen dat de uitkomst die de voorkeur van het Parlement heeft, realistisch, werkbaar en duurzaam is. Desondanks betreuren we dat hetgeen door de Commissie is voorgesteld en door het Parlement is goedgekeurd, geen oplossing is voor uitsluitend de eurozone, maar een oplossing die ook de landen omvat die de euro niet als munteenheid hebben. Hoe je er ook naar kijkt, het pakket waarover we hebben gestemd, is een pakket dat de bevoegdheden van de EU vergroot, ten koste van die van de lidstaten. Het omvat concepten die innovatief zijn, zoals stemming bij omgekeerde gekwalificeerde meerderheid en het beboeten van lidstaten, en het zorgt ervoor dat nationale begrotingen niet langer uitsluitend een aangelegenheid van de nationale parlementen zijn. Dus hoewel wij de langetermijndoelen goedkeuren, kunnen we de middelen niet goedkeuren, en we hebben dus tegen de verslagen gestemd die zich niet tot de eurozone beperken.</p>
    </intervention>
    <intervention id="4-472-000" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Ik heb met overtuiging gestemd voor het compromispakket economisch bestuur,zoals wij dat hebben onderhandeld met de Raad. Het pakket dat uit de onderhandeling gekomen is, geeft al heel wat antwoorden op de fouten van het verleden, onder meer op het vlak van begrotingsdiscipline. Dat is zonder meer een belangrijke vooruitgang. Toch maken mijn fractie en ikzelf nog bij bepaalde punten een serieus voorbehoud, in het bijzonder voor wat betreft de invulling van het preventieve deel van het stabiliteitspact. Om met een alomvattend akkoord te kunnen landen voor het zomerreces is het belangrijk de onderhandelingen met de Raad de komende weken alle kansen te geven en geen politieke signalen uit te sturen die een hypotheek kunnen leggen op een positief eindresultaat. Het pakket weerspiegelt een precair politiek evenwicht, dat ik niet in gevaar wens te brengen. Daarom heb ik dan ook sommige amendementen niet gestemd. Hieruit mag echter niet besloten worden dat ik sommige elementen uit deze amendementen ten gronde niet zou steunen. Ik denk dan in het bijzonder aan het amendement 9 dat pleit voor convergentie op fiscaal gebied. Elementen daaruit kan ik zeker onderschrijven, zoals bijvoorbeeld de financiële transactietaks of de invoering van een geconsolideerde EU-heffingsgrondslag voor de vennootschapsbelasting.</p>
    </intervention>
    <intervention id="4-474-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Een versterking van de economische governance moet gebaseerd zijn op een robuust kader voor het voorkomen en corrigeren van macro-economische onevenwichtigheden, minimumeisen voor nationale begrotingskaders, meer regulering van en controle op de financiële markten, en een geloofwaardig, permanent crisismechanisme. Naar mijn mening is er behoefte aan coherentie tussen beleidsmaatregelen die gericht zijn op groei en het creëren van duurzame werkgelegenheid, met bijzondere aandacht voor de ontwikkeling en bevordering van de interne markt, het bevorderen van internationale handelsbetrekkingen en concurrentievermogen, een effectief kader voor het voorkomen en corrigeren van buitensporige begrotingssituaties. Verder acht ik het van doorslaggevend belang dat deze versterking van de economische governance plaatsvindt, waarbij ook haar democratische legitimiteit moet worden versterkt.</p>
    </intervention>
    <intervention id="4-474-500" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Recente gebeurtenissen hebben laten zien dat het Europees groei- en stabiliteitspact niet erg effectief is en dat het een aantal lidstaten niet heeft kunnen behoeden voor ernstige problemen met hun betalingsbalans en het aflossen van hun schulden. Naast de hulp die deze landen ontvangen van de EU, werken de instellingen aan de versterking van het groei- en stabiliteitspact om dergelijke crises in de toekomst te voorkomen. Dat is het doel van het pakket inzake het economisch bestuur, waarvan het verslag van mijn collega, mevrouw Wortmann-Kool, deel uitmaakt. Het verslag gaat over het toezicht op begrotingssituaties en het toezicht op en de coördinatie van het economisch beleid. In de discussie over dit verslag lag de nadruk op het mechanisme van stemming met omgekeerd gekwalificeerde meerderheid, – wat betekent dat een aanbeveling van de Commissie wordt geacht te zijn aangenomen, tenzij de Raad met gekwalificeerde meerderheid van stemmen besluit de aanbeveling te verwerpen – en op de herzieningsclausule. Tijdens de stemming heb ik deze twee mechanismen gesteund omdat ik ervan overtuigd ben dat we veeleisend en ambitieus moeten zijn om de begrotingsstabiliteit in Europa te vergroten en daarmee onze toekomst zeker te stellen.</p>
    </intervention>
    <intervention id="4-474-750" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">De coördinatie van het economische beleid van de lidstaten binnen de Unie in overeenstemming met het Verdrag betreffende de werking van de Europese Unie dient de inachtneming van de volgende grondbeginselen in te houden: stabiele prijzen, gezonde overheidsfinanciën en monetaire voorwaarden en een houdbare betalingsbalans. Doel van het voorstel is om regels vast te stellen betreffende de inhoud, de indiening, de bestudering en de bewaking van de uitvoering van de stabiliteitsprogramma's en convergentieprogramma's, als onderdeel van het multilaterale toezicht dat door de Raad en de Commissie in een vroeg stadium dient te worden uitgevoerd. Dit om te voorkomen dat zich buitensporige algemene-overheidstekorten voordoen, om het toezicht op en de coördinatie van het economisch beleid te bevorderen en om tegelijkertijd de verwezenlijking van de EU-doelstellingen voor groei en werkgelegenheid te ondersteunen. Het Europees Parlement wordt op gepaste wijze bij het semester betrokken om de transparantie van, de eigen verantwoordelijkheid voor en de aansprakelijkheid voor de genomen besluiten te vergroten, in het bijzonder via de economische dialoog. Om deze redenen heb ik voor dit verslag gestemd.</p>
    </intervention>
    <intervention id="4-475-000" speaker_id="28257" name="Ivo BELET" is_mep="True" mode="written" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">We zitten met de EU en de Euro in turbulente tijden en we rekenen op een snelle en structurele oplossing voor de problemen in Griekenland. Maar wie verder kijkt zal moeten erkennen dat Europa fors sterker uit deze crisis zal komen. Het versterkte EU-toezicht op het economische en budgettaire beleid van de 27 lidstaten, is een essentiële voorwaarde voor het voortbestaan van de Euro. We moeten er blijven over waken dat het sociale gelaat van Europa niet geschonden uit deze stormachtige periode komt. Respect voor de nationale tradities op het vlak van loonoverleg, dat moet koste wat het kost overeind blijven. De belangrijkste buit die het Parlement heeft binnengehaald, is zonder twijfel de opname van het Europees semester in dit wetgevend pakket. Want dat houdt in dat de overheden niet alleen zullen moeten waken over gezonde financiën, maar dat Europa je ook ter verantwoording kan roepen als je onvoldoende investeert in opleiding, in werkgelegenheid en in strijd tegen de armoede. De economische slagkracht én de financiële gezondheid van de EU zal met dit pakket drastisch toenemen. Maar dat mag uiteraard geen doel op zich zijn. Het zijn instrumenten om groei, werkgelegenheid en sociale welvaart te realiseren.</p>
    </intervention>
    <intervention id="4-476-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Dit verslag over het voorstel voor een verordening van het Europees Parlement en de Raad tot wijziging van Verordening (EG) nr. 1466/97 over versterking van het toezicht op begrotingssituaties en het toezicht op en de coördinatie van het economisch beleid, maakt deel uit van een Europees economisch governancepakket. In dit verslag wordt, net als in de andere verslagen waar het pakket uit bestaat, rechtstreeks verwezen naar de recente Griekse financiële crisis, en wordt beoogd een regelgevingskader te creëren waarmee voorkomen wordt dat dergelijke crises zich herhalen. Enerzijds is het duidelijk dat de coördinatie en bovenal het financiële toezicht op de lidstaten, gelet op de ernst van de Griekse crisis en de gevolgen voor de andere lidstaten, moeten worden versterkt. Toch kleven er niet te onderschatten haken en ogen aan de richtlijnen die in het verslag worden voorgesteld. Zo gaan deze richtlijnen gepaard met een groeiende Europese bemoeienis met het binnenlandse economisch beleid van de lidstaten, waardoor deze flink aan invloed zouden inboeten. Omdat dit risico niet kan worden uitgesloten, heb ik mij van stemming moeten onthouden.</p>
    </intervention>
    <intervention id="4-477-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Het verslag van mevrouw Wortmann-Kool maakt deel uit van het wetgevingspakket inzake de hervorming van het economisch bestuur, dat bestaat uit zes verslagen die het resultaat zijn van maandenlang overleg. Het Parlement heeft een duidelijk signaal afgegeven aan iedereen, en met name aan de Raad. Daarom hoop ik dat dit pakket definitief zal worden goedgekeurd vóór het zomerreces en vooral dat het zo snel mogelijk wordt ten uitvoer wordt gelegd, zodat de Europese Unie niet, zoals in het verleden, onvoorbereid is op het aangaan van de uitdagingen waarbij haar stabiliteit op het spel staat. Ik heb met name voor het verslag van mevrouw Wortmann-Kool gestemd omdat ik vind dat de Europese Unie over een solide fundament moet beschikken waarmee crises zoals we die onlangs hebben meegemaakt, in de toekomst voorkomen kunnen worden. Voor dit fundament moet een benchmarkingsysteem worden gecreëerd aan de hand waarvan het stabiliteits- en groeipact op haalbare wijze kan worden hervormd. Dat is nodig, omdat we een nieuwe overeenkomst moeten bereiken, waarbij de lidstaten die het moeilijk hebben niet langer zijn aangewezen op afwijkingen van de bestaande overeenkomsten, maar waarbij in plaats daarvan, bij de herziening van het pact, nieuwe criteria worden vastgesteld voor het formuleren van duurzame verplichtingen en haalbare doelstellingen.</p>
    </intervention>
    <intervention id="4-477-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik heb voor het verslag gestemd omdat ik het ermee eens ben dat om nauwere coördinatie van het economisch beleid en duurzame convergentie van de economische prestaties van de lidstaten te waarborgen, de Raad het multilaterale toezicht dient uit te oefenen als integraal onderdeel van het Europees semester voor economische beleidscoördinatie overeenkomstig de doelstellingen en bepalingen van het Verdrag betreffende de werking van de Europese Unie. Het Europees Parlement wordt op gepaste wijze bij het semester betrokken om de transparantie van, de eigen verantwoordelijkheid voor en de aansprakelijkheid voor de genomen besluiten te vergroten, in het bijzonder via de economische dialoog. Ik ben eveneens van mening dat het Economisch en financieel comité, het Comité voor de economische politiek, het Comité voor de werkgelegenheid en het Comité voor sociale bescherming indien nodig in het kader van het semester moeten worden geraadpleegd en dat de belanghebbenden, met name de sociale partners, in het kader van het semester indien nodig bij het overleg moeten worden betrokken wat de belangrijkste beleidskwesties betreft, overeenkomstig de bepalingen van het VWEU en de nationale wettelijke en bestuursrechtelijke bepalingen.</p>
    </intervention>
    <intervention id="4-477-375" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De huidige economische, financiële en sociale crisis heeft aangetoond dat het huidige model voor economische bestuur van de Europese Unie niet functioneert: het toezichtkader zelf is blijkbaar zeer zwak en de regels van het stabiliteits- en groeipact worden niet nageleefd. Daarom steun ik het maatregelenpakket inzake economisch bestuur dat de Europese Commissie heeft ingediend. Ik stem voor het uitstekende verslag van mevrouw Wortmann-Kool over versterking van het toezicht op begrotingssituaties en het toezicht op en de coördinatie van het economisch beleid. Ik ben voorstander van stemming met omgekeerd gekwalificeerde meerderheid, omdat hierdoor de rol van de Europese Commissie wordt versterkt doordat in de Raad dan een gekwalificeerde meerderheid nodig is om te kunnen derogeren aan het besluit van de Commissie. Naar mijn mening is de 'economische dialoog' waarin het voorstel voorziet, van groot belang, evenals de duidelijke koppeling aan het Europees semester. Ik ben verheugd dat de lidstaten kan worden toegestaan tijdelijk af te wijken van het aanpassingstraject als dit op grond van onvoorziene gebeurtenissen nodig is. Hierdoor blijft de procedure flexibel en afgestemd op de realiteit.</p>
    </intervention>
    <intervention id="4-477-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Uit de recente crisis kunnen we twee belangrijke lessen trekken: dat de overheidsfinanciën duurzaam moeten zijn en dat het dringend noodzakelijk is om ons in te spannen voor een sterkere coördinatie van het economisch beleid van de lidstaten, waarbij de nadruk moet komen te liggen op preventie. Het verslag gaat precies over deze beide punten.</p>
      <p sl="pt">In de eerste plaats wil ik het belang benadrukken van de integratie van het Europees semester in de wetgevingstekst, die ertoe bijdraagt geleidelijk aan een doeltreffend platform kan worden ontwikkeld voor gemeenschappelijk overleg over het begrotingsbeleid van de lidstaten, wat bevorderlijk is voor een robuuste en evenwichtige economische Unie. Ik zou willen onderstrepen dat het van essentieel belang is dat de overheidsfinanciën van de lidstaten van de EU op orde zijn en dat het noodzakelijk is om een meer verantwoord economische beleid te voeren dat stabiliteit en groei garandeert.</p>
      <p sl="pt">We moeten verantwoordelijk handelen. We moeten beleidsmaatregelen treffen om in goede tijden principieel geld te sparen, zodat we in slechtere tijden over de nodige middelen beschikken om ons te verdedigen. Ik acht dit verslag van essentieel belang voor een grotere mate van coördinatie en preventie. Tot slot wil ik mijn fractiegenote mevrouw Wortmann-Kool danken voor het voorbeeldige werk dat zij heeft verricht bij de onderhandelingen over en de goedkeuring van dit pakket.</p>
    </intervention>
    <intervention id="4-477-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het verslag van mevrouw Wortmann-Kool over het voorstel van de Commissie van 29 september 2010 voor een verordening over versterking van het toezicht op begrotingssituaties en het toezicht op en de coördinatie van het economisch beleid, maakt deel uit van het pakket economisch bestuur, dat door de Commissie op 29 september 2010 is goedgekeurd met het doel om "de macro-economische stabiliteit en houdbare overheidsfinanciën" te waarborgen. Het versterkte kader voor economisch bestuur dient ter bevordering van groei en werkgelegenheid, waarbij bijzondere aandacht wordt besteed aan de ontwikkeling en versterking van de interne markt en de bevordering van de internationale handel en het concurrentievermogen.</p>
      <p sl="pt">De versterking van het economische bestuur moet gepaard gaan met een versteviging van de democratische legitimering van het economisch bestuur in de Unie, wat moet worden bereikt door het Europees Parlement en de nationale parlementen bij alle processen in verband met de coördinatie van het economisch beleid te betrekken. Het stabiliteits- en groeipact en het complete kader voor economisch bestuur moeten overeenstemmen met en een aanvulling vormen op de strategie van de Unie voor groei en werkgelegenheid. Ik heb voor dit voorstel voor een wijzigingsverordening gestemd en hoop dat de definitieve tekst tijdens de plenaire vergadering van het Parlement in juli zal worden aangenomen.</p>
    </intervention>
    <intervention id="4-478-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Dit is weer een stuk wetgeving van het pakket inzake zogenaamd economisch bestuur. In dit geval is het gericht op versterking van het toezicht op begrotingssituaties en het toezicht op en de coördinatie van het economisch beleid. Concreet worden in deze verordening de regels vastgesteld betreffende de inhoud, de indiening, de bestudering en de bewaking van de uitvoering van de stabiliteitsprogramma's en convergentieprogramma's, als onderdeel van het multilaterale toezicht dat de Raad en de Commissie in een vroeg stadium beogen uit te oefenen met het argument dat zij willen voorkomen dat zich buitensporige algemene-overheidstekorten voordoen en het toezicht op en de coördinatie van het economisch beleid willen bevorderen. Uitentreuren wordt het bekende argument herhaald dat het vooral om groei en werkgelegenheid gaat.</p>
      <p sl="pt">We hebben er echter al vaker op gewezen dat het resultaat precies omgekeerd is. Solidariteit en economische en sociale cohesie zijn niet meer dan holle frasen: dode letters in de Verdragen. De voorkeur wordt gegeven aan een monetaristisch en neoliberaal beleid dat gericht is op hogere winsten voor grote ondernemingen en financiële instellingen. De burgers daarentegen, dat blijkt uit de ervaringen in Griekenland, Ierland en Portugal, krijgen meer sociale ongelijkheid, meer werkloosheid en meer armoede te verduren. Er moet eindelijk worden erkend dat het gevoerde beleid, dat men nu wil versterken, de werkelijke oorzaak is van de crisis.</p>
    </intervention>
    <intervention id="4-479-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Het onderhavige verslag maakt deel uit van het pakket van zes wetgevingsteksten over economisch bestuur en heeft ten doel het toezicht op begrotingssituaties en het toezicht op en de coördinatie van het economisch beleid te versterken. Concreet worden in deze verordening de regels vastgesteld betreffende de inhoud, de indiening, de bestudering en de bewaking van de uitvoering van de stabiliteitsprogramma's en convergentieprogramma's, als onderdeel van het multilaterale toezicht dat de Raad en de Commissie in een vroeg stadium beogen uit te voeren met het argument dat zij willen voorkomen dat zich buitensporige algemene-overheidstekorten voordoen en het toezicht op en de coördinatie van het economisch beleid willen bevorderen. Telkens weer stellen zij dat het om groei en werkgelegenheid gaat, maar omdat zij in hun beleid solidariteit en economische en sociale cohesie veronachtzamen en uitsluitend een monetaristisch en neoliberaal beleid doorzetten dat is gericht op hogere winsten voor grote ondernemingen en financiële instellingen, resulteert het in meer sociale ongelijkheid, meer werkloosheid en meer armoede, zoals in het geval van Griekenland, Ierland en Portugal reeds is gebleken.</p>
      <p sl="pt">Zolang de Europese leiders niet erkennen dat hun beleid de diepere oorzaak is van de aanhoudende crises, zullen we een verslechtering van de economische, sociale en politieke situatie beleven, die onvermijdelijk tot grotere sociale spanningen en meer conflicten zal leiden …</p>
      <a text="(Verklaring ingekort overeenkomstig artikel 170 van het Reglement)"/>
    </intervention>
    <intervention id="4-480-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">De recente mondiale economische en financiële crisis heeft de noodzaak van betere coördinatie en beter toezicht op het economisch beleid in de Economische en Monetaire Unie aan het licht gebracht. Tekortkomingen en zwakheden van het huidige coördinatiesysteem en de bestaande bewakingsprocessen houden aan. Het is van belang dat het kader van de Economische en Monetaire Unie wordt versterkt om de macro-economische stabiliteit en de houdbaarheid van de overheidsfinanciën te waarborgen. De meeste lidstaten hebben een wezenlijke behoefte aan een aanmerkelijke consolidatie, teneinde terug te keren naar een trend van afnemende overheidsschulden. Maar de problemen zijn des te urgenter omdat Europese maatschappijen en economieën geconfronteerd worden met de gevolgen van een vergrijzende bevolking, waardoor het arbeidsaanbod en begrotingen van de overheidsfinanciering nog meer onder druk komen te staan. De coördinatie van het economisch beleid van de lidstaten binnen een EU-kader moet bovenal voorzien in de handhaving van een houdbare betalingsbalans, waarbij rekening wordt gehouden met de behoefte aan overheidsinvesteringen.</p>
    </intervention>
    <intervention id="4-481-000" speaker_id="1431" name="Marietta GIANNAKOU" is_mep="True" mode="written" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">De groep afgevaardigden van de Nea Dimokratia heeft vandaag voor de zes voorstellen in het pakket economische governance gestemd. De voorstellen van het Europees Parlement leggen het fundament voor een omgeving van economische stabiliteit en laten tegelijkertijd de ontwikkeling van innovatieve mechanisme als euro-obligaties en Europese projectobligaties toe.</p>
    </intervention>
    <intervention id="4-481-625" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Europa heeft behoefte aan een sterkere, meer communautaire economische governance. Toch ligt in het pakket waarover vandaag gestemd wordt, onterecht de nadruk op de neiging van de centrumrechtse meerderheid om governance te beschouwen als een pure bezuinigingskwestie, waarbij de preventieve en correctieve kant van het stabiliteits- en groeipact versterkt wordt zonder dat wordt voorzien in mechanismen en instrumenten waarmee investering en ontwikkeling worden bevorderd. Men kan niet instemmen met het omgekeerd meerderheidsbeginsel en met het instellen van strengere parameters en sancties, zolang er geen 'golden rule' bestaat ter bescherming van de investeringen van de lidstaten en zolang er geen sprake is van euro-obligaties waarmee Europese investeringen worden gefinancierd en de staatsschulden worden gegarandeerd. De crisis kan op deze manier niet worden beslecht, en dreigt hierdoor juist te verergeren. Daarom zullen wij tegen dit verslag en alle andere verslagen van het economisch governancepakket stemmen. Daarnaast zullen wij strijden voor een koerswijziging van het Europees economisch beleid en voor het versterken van de communautaire methode en van de instrumenten en middelen van de EU.</p>
    </intervention>
    <intervention id="4-481-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik verwelkom dit document, omdat de economische en financiële crisis de noodzaak aan het licht bracht het kader voor de economische en monetaire unie (EMU) te herzien, teneinde de bestaande instrumenten te versterken en de procedures voor coördinatie en multilateraal toezicht te verbreden. Zoals de Commissie in haar toelichting benadrukt, moet het systeem worden versterkt "om de macro-economische stabiliteit en houdbare overheidsfinanciën, twee essentiële voorwaarden voor een duurzame groei van de productie en de werkgelegenheid, te waarborgen". Het pakket inzake het economisch bestuur omvat zes voorstellen die gericht zijn op versterking van de coördinatie van en het toezicht op het economisch beleid in de economische en monetaire unie (EMU) in het kader van de Europa 2020-strategie en het Europees semester, een nieuwe toezichtscyclus waarin bestaande procedures in het kader van het stabiliteits- en groeipact en de brede richtsnoeren voor het economisch beleid samenkomen. Naar mijn mening is het vooral van belang dat de versterking van het economisch bestuur gepaard gaat met een versteviging van de democratische legitimiteit van het Europese bestuur. Daarom moet de rol van het Europees Parlement worden versterkt gedurende het hele proces van toezicht. Daarnaast zijn regelmatige raadpleging van de sociale partners en betrokkenheid van de parlementen van de lidstaten noodzakelijke voorwaarden voor een geloofwaardig en transparant toezichtskader.</p>
    </intervention>
    <intervention id="4-482-000" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Ik heb voor dit verslag gestemd, maar ik denk dat we onze eisen op het punt van het mechanisme van sancties en boeten duidelijker en krachtiger hadden moeten verwoorden. De huidige tekst blijft vaag en verwoordt niet duidelijk dat sancties automatisch moeten volgen in geval van een afwijking, zonder dat er politiek over wordt onderhandeld. Alhoewel de rol van de Commissie wordt versterkt, zou het verslag stemming bij omgekeerde gekwalificeerde meerderheid duidelijk moeten steunen, zoals aanvankelijk de bedoeling was, teneinde een onafhankelijke en snelle procedure voor de toepassing van de noodzakelijke maatregelen te waarborgen. Ik verwelkom over het algemeen het verzoek om grotere transparantie en betrokkenheid van het Europees Parlement en de nationale parlementen. Dit is in het bijzonder van belang gezien de oproep om de nationale begrotingen af te stemmen op het Europees semester. Alle spelers moeten er in alle fasen volledig bij worden betrokken en worden geïnformeerd, teneinde te waarborgen dat problemen worden voorkomen en er in een zo vroeg mogelijk stadium oplossingen worden gevonden.</p>
    </intervention>
    <intervention id="4-482-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb tegen dit verslag gestemd, omdat ik fel gekant ben tegen het programma van verlammende versoberingsmaatregelen dat centrumrechts door de Europese Unie jaagt. Dit pakket hervormingen op het gebied van de economische governance zal de groei in de EU verstikken, juist op het moment dat we investeringen nodig hebben voor groei, voor onderzoek en ontwikkeling en voor banen, om de economische toekomst van Europa veilig te stellen. Dit financiële hervormingspakket zal de armsten in Europa het hardst treffen, terwijl het de oorzaak van de crisis – de financiële sector – onaangeroerd laat. Ik ben voor verbeterde coördinatie van het economisch en fiscaal beleid in Europa, maar ik ben fel tegen de kortetermijnvisie waarmee deze wordt opgelegd. Langetermijninvesteringen in de groene economie, in wetenschappelijk onderzoek en in infrastructuur zijn absoluut cruciaal voor economische stabiliteit, het scheppen van banen en groei, en ik kan geen steun geven aan dit hervormingspakket dat verlammende bezuinigingen in heel Europa nastreeft.</p>
    </intervention>
    <intervention id="4-483-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Wij steunen het voorstel om de lidstaten het stabiliteits- en groeipact beter te laten naleven en om te bevorderen dat het begrotingsbeleid beter gecoördineerd wordt. De vandaag aangenomen verordening is gewijzigd met als doel te garanderen dat de lidstaten in goede tijden een "prudent" begrotingsbeleid hanteren en zo de nodige reserves opbouwen voor slechtere tijden. Het EU-kader voor het budgettaire toezicht en voor het toezicht op en de coördinatie van het economisch beleid moet worden verruimd zodat ook werkgelegenheid en sociale aspecten eronder vallen.</p>
      <p sl="it">De stabiliteits- en convergentieprogramma's van de lidstaten moeten informatie bevatten over de consistentie van de budgettaire doelstellingen van de lidstaten met de EU-strategie inzake groei en werkgelegenheid, waarbij het Comité voor de werkgelegenheid en het Comité voor sociale bescherming bij alle toezichtprocedures geconsulteerd moeten worden. Voorts achten wij het uiterst belangrijk dat versterking van het economisch bestuur samengaat met versterking van de democratische legitimiteit van het Europees bestuur. In dit opzicht moet het Parlement regelmatig worden geconsulteerd en net als de sociale partners in de gehele toezichtsprocedure worden betrokken, hetgeen een noodzakelijke voorwaarde is voor een geloofwaardig en transparant toezichtskader.</p>
    </intervention>
    <intervention id="4-484-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">In dit verslag wordt voorgesteld om de Commissie te helpen de beste instrumenten te vinden voor het meten van de politieke nalatigheid in leiderschap die regeringen kunnen begaan. Moeten we als voorbeeld de door de Commissie vastgestelde begrotingsdoelstelling nemen, of een referentietarief afhankelijk van het bbp? Dat is het enige waar de meerderheid van het Parlement zich druk over maakt. Deze instrumenten zullen de Europese burgers onderwerpen aan de genade van ratingbureaus. Ze zullen ervoor zorgen dat de bezuinigingsplannen die momenteel Griekenland, Ierland en Portugal in hun greep hebben, verder worden uitgebreid.</p>
      <p sl="fr">Ik stem tegen dit verslag en ik keur het af. Frankrijk is een onafhankelijk en soeverein land.</p>
    </intervention>
    <intervention id="4-485-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De geplande maatregelen voorzien niet in een verplichte deelname door de banken. Een schuldherschikking zal echter onvermijdelijk zijn. De belastingbetaler hoeft niet noodzakelijk te moeten betalen voor fout gelopen speculaties van banken. Zoals blijkt uit het voorbeeld van IJsland, kan een ordelijk staatsbankroet de juiste weg zijn.</p>
      <p sl="de">Griekenland is de wieg van de Europese cultuur. In het licht van het onvermogen van de politieke spelers om te handelen, om oorzaak en gevolg te onderscheiden en hun politieke verantwoordelijkheid te nemen, ziet het ernaar uit dat deze cultuur ook in Griekenland aan haar einde zou kunnen komen. Ik heb tegen dit verslag gestemd.</p>
    </intervention>
    <intervention id="4-485-125" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">Het versterken van het economisch bestuur moet gepaard gaan met een versteviging van de democratische legitimiteit van het Europese bestuur. We moeten er alles aan doen om te komen tot macro-economische stabiliteit en duurzaamheid van de overheidsfinanciën. Om tot een betere coördinatie te komen van het economisch beleid en de maatregelen van de verschillende lidstaten, is het noodzakelijk de procedures voor coördinatie en multilateraal toezicht te verbreden. Om bij begrotingssituaties verwachte afwijkingen van de begrotingsdoelstellingen voor de middellange termijn of van het juiste aanpassingstraject in de richting daarvan vast te stellen, moeten de Raad en de Commissie multilateraal toezicht houden. We moeten de convergentieprogramma's en het economisch beleid van de lidstaten met een derogatie continu volgen tegen de achtergrond van de doelstellingen van het convergentieprogramma. Naar mijn oordeel is de termijn van vijf maanden voor de aanpak van de afwijking van het aanpassingstraject in de richting van de doelstelling voor de middellange termijn toereikend. Bovendien moeten de maatregelen die een lidstaat neemt om de afwijking aan te pakken, strikt worden gecontroleerd.</p>
    </intervention>
    <intervention id="4-485-187" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Staat u mij toe dat ik allereerst mevrouw Wortmann-Kool oprecht complimenteer met het werk dat zij verricht heeft met betrekking tot het economisch governancepakket. Het stabiliteits- en groeipact is verzwakt; we hebben strengere, doeltreffendere regelgeving nodig en moeten de macht van de lidstaten verkleinen. Daartoe zijn preventieve maatregelen cruciaal, omdat wij bepaalde situaties hiermee kunnen voorkomen en niet achteraf hoeven in te grijpen. Ik sluit mij aan bij het verslag voor wat betreft de steun voor de benadering van de Commissie en de uitbreiding van de stemming met omgekeerd gekwalificeerde meerderheid om te voorkomen dat een besluit van de Commissie wordt verworpen door de Raad. Het Parlement moet proberen te voorkomen dat de intergouvernementele methode wordt aangewend. We moeten het totaalperspectief voor ogen houden en moeten, zonder de verordening te verzwakken, oplossingen vinden waarmee de onafhankelijkheid van de Commissie gegarandeerd wordt en het Parlement een actieve rol kan spelen in het proces, en niet aan de zijlijn staat bij het bereiken van overeenstemming met de Raad. Ik hoop dan ook dat het Parlement een definitief akkoord bereikt en het gehele governancepakket zo snel mogelijk aanneemt om een krachtig en eensgezind signaal af te geven aan de burgers en de markten en om een einde te maken aan de speculatie.</p>
    </intervention>
    <intervention id="4-485-250" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In het kader van de goedkeuring van een wetgevingspakket ter versterking van het economisch bestuur in de EU en de eurozone werd er ook gestemd over dit ontwerpadvies over versterking van het toezicht op begrotingssituaties en het toezicht op en de coördinatie van het economisch beleid. Ik heb voor dit verslag gestemd omdat ik de standpunten van de rapporteur in grote lijnen deel, met name wat betreft wijzigingen met betrekking tot de volgende hoofdaspecten: 1) het EU-kader voor het budgettaire toezicht moet worden verruimd zodat ook werkgelegenheid en sociale aspecten eronder vallen; 2) de richtsnoeren voor het werkgelegenheidsbeleid van de lidstaten moeten door de lidstaten in acht worden genomen wanneer zij hun respectieve stabiliteits- en convergentieprogramma's presenteren, alsmede bij de toetsing van die programma's; 3) het multilaterale toezicht op de stabiliteits- en convergentieprogramma's moet worden uitgevoerd als onderdeel van het Europese semester; en 4) de stabiliteits- en convergentieprogramma's van de lidstaten moeten informatie bevatten over de consistentie van de budgettaire doelstellingen van de lidstaten met de EU-strategie inzake groei en werkgelegenheid, zoals de Europa 2020-strategie, en met name met de globale richtsnoeren voor het economisch beleid en de richtsnoeren voor het werkgelegenheidsbeleid.</p>
    </intervention>
    <intervention id="4-485-500" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Dit verslag moet waarborgen dat de lidstaten zich aan de grenzen voor het begrotingstekort en de overheidsschuld houden die in het stabiliteits- en groeipact zijn vastgesteld. Er zijn twee belangrijke redenen waarom ik tegen dit verslag stem: omdat het pact waarop de regelingen van dit voorstel betrekking hebben, de oorzaak is voor een decennium van matige groei in Europa en omdat de disciplinaire maatregelen op sancties berusten die alleen maar voor een verergering zorgen van de problemen die het voorstel beoogt op te lossen. In dit verslag en in de andere die tot het pakket behoren, had men ten minste zo slim moeten zijn om overheidsinvesteringen buiten de berekening van het tekort te houden, en wel omwille van het scheppen van werkgelegenheid, wat het belangrijkste motief zou moeten zijn van een economische coördinatie in het belang van de Europese burgers.</p>
    </intervention>
    <intervention id="4-486-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">Ik heb tegen gestemd omdat in dit verslag geprobeerd wordt om het overheidstekort uitsluitend door middel van aanpassingen in de overheidsuitgaven op te lossen. Meer specifiek wordt als doelstelling voor de middellange termijn een groei voorgesteld van het bruto binnenlands product (bbp), hetgeen onder het strenge toezicht van de Commissie zal staan. In feite worden aanvullende bevoegdheden aan de Europese Commissie verleend, waaronder het vermogen om automatisch sancties op te leggen aan leden van de eurozone, tenzij de Raad dit afwijst op basis van een gekwalificeerde meerderheid. Dit verslag houdt in dat begrotingsconsolidatie prioriteit krijgt boven de doelstellingen van duurzaamheid op de langere termijn en boven de doelstellingen van de Europese Unie voor het creëren van werkgelegenheid, de strijd tegen de armoede en sociale cohesie. Het is de harde noot van het pakket. In het verslag wordt alle nadruk gelegd op aanpassings- en bezuinigingsmechanismen, met voorbijgaan aan het gebruik van contra-cyclische mechanismen. Bovendien ontbreekt het aan stimulerende maatregelen om de doelstellingen te bereiken voor groei op de middellange termijn en is de aandacht uitsluitend gericht op het systeem van sancties.</p>
    </intervention>
    <intervention id="4-487-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">In mijn ogen moet het stabiliteits- en groeipact worden bijgewerkt en moet het begrotingsbeleid beter worden gecoördineerd om het toezicht op de nationale begrotingen te verbeteren en te garanderen dat de lidstaten in goede tijden een 'prudent' begrotingsbeleid hanteren en zo de nodige reserves opbouwen voor slechtere tijden. Alleen op die manier kan er daadwerkelijk beter toezicht worden gehouden op de ontwikkelingen rond schulden en tekorten. Tot slot ben ik ingenomen met het voorstel om specifieke eisen te stellen aan de nationale begrotingskaders, teneinde de handhavingsmechanismen voor de lidstaten van het eurogebied te versterken.</p>
    </intervention>
    <intervention id="4-488-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Het EP bepaalde vandaag zijn positie over Europees economisch bestuur. De EU heeft nood aan een strenger Europees economisch toezicht en de hervorming van het stabiliteitspact. Maar de kortzichtige benadering van Centrumrechts biedt geen goede basis voor een geloofwaardige en coherente hervorming. Het eenzijdig focussen op bezuinigingen zonder te zoeken naar het verhogen van de inkomsten van de EU, is geen basis voor een duurzaam fiscaal beleid. De armoede in de EU zal zo alleen maar toenemen. Fiscale consolidatie moet gekoppeld worden aan overheidsinvesteringen en andere collectieve bestedingen, willen we meer jobs creëren en al te grote sociaal-economische instabiliteit voorkomen. Je kunt geen kwalitatief onderwijs eisen en tegelijkertijd de budgetten daarvoor naar beneden halen. Daarom stemde ik tegen de rapporten Wortmann-Kool, Feio and Goulard. De groenen pleiten wel voor een macro-economische aanpak waarbij de handelsbalansen van de verschillende lidstaten meer in evenwicht moeten worden gebracht. Economische maatregelen moeten in een breder kader geplaatst worden waar ook andere elementen, zoals solidariteit en verantwoordelijkheid, deel van uitmaken. Daarom steunde ik het verslag over de macro-economische pijler, waar een allesomvattende en systematische benadering, toekomstige crisissen kan voorkomen. Ik stemde dan ook voor de rapporten Ferreira, Haglund en Ford.</p>
    </intervention>
    <intervention id="4-489-000" speaker_id="96920" name="Kay SWINBURNE" is_mep="True" mode="written" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">De Fractie Europese Conservatieven en Hervormers heeft altijd constructief gewerkt om te waarborgen dat de eurozone een duurzame oplossing voor zijn staatsschuldcrisis kan formuleren. De tekortkomingen van het stabiliteits- en groeipact, op het punt van zowel zijn inhoud als zijn handhaving, zijn al enige tijd duidelijk; het is goed dat er nu wordt getracht om tot een permanente regeling te komen die werkt. We hebben in de commissie en het trialoogproces een bijdrage geleverd om ervoor te zorgen dat de uitkomst die de voorkeur van het Parlement heeft, realistisch, werkbaar en duurzaam is. Desondanks betreuren we dat hetgeen door de Commissie is voorgesteld en door het Parlement is goedgekeurd, geen oplossing is voor uitsluitend de eurozone, maar een oplossing die ook de landen omvat die de euro niet als munteenheid hebben. Hoe je er ook naar kijkt, het pakket waarover we hebben gestemd, is een pakket dat de bevoegdheden van de EU vergroot, ten koste van die van de lidstaten. Het omvat concepten die innovatief zijn, zoals stemming bij omgekeerde gekwalificeerde meerderheid en het beboeten van lidstaten, en het zorgt ervoor dat nationale begrotingen niet langer uitsluitend een aangelegenheid van de nationale parlementen zijn. Dus hoewel wij de langetermijndoelen goedkeuren, kunnen we de middelen niet goedkeuren, en we hebben dus tegen de verslagen gestemd die zich niet tot de eurozone beperken.</p>
    </intervention>
    <intervention id="4-489-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De economische en financiële crisis waardoor de eurozone wordt geteisterd, heeft de instrumenten van de Economische en Monetaire Unie ondermijnd en laten zien hoe schadelijk de gevolgen van asymmetrische schokken en systeemrisico's kunnen zijn in een monetaire zone die toch een aantal tekortkomingen vertoont. Dit verslag is onderdeel van een pakket van zes verslagen over economisch bestuur in de EU en heeft ten doel preventieve en correctieve instrumenten in te voeren om begrotingstekorten en buitensporige schulden te voorkomen. Bovendien is het erop gericht het Europees semester te institutionaliseren doordat alle Europese instellingen moeten worden betrokken bij het proces van de integratie van EU-doelstellingen in nationale hervormingsprogramma's. Ik zou tevens willen benadrukken dat met het verslag wordt beoogd het mechanisme van stemming met omgekeerd gekwalificeerde meerderheid in de Raad uit te breiden tot alle stappen van de procedure voor de evaluatie, toetsing en bewaking van het stabiliteits- en groeipact en de nationale convergentieprogramma's. Ik stem voor dit verslag, omdat ik van mening ben dat de EU met een strategie inzake economisch bestuur voor de korte en middellange termijn een signaal van stabiliteit moet doen uitgaan naar de markten. De staatsschuldencrisis die de EU teistert – met name de drie landen die al een bailout hebben gehad, waaronder Portugal – kan alleen worden overwonnen door middel van gecoördineerde besluiten en een sterkere betrokkenheid van de EU-instellingen, met name het Parlement en de Commissie.</p>
    </intervention>
    <intervention id="4-489-750" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Het pakket inzake economische governance dat door een rechtse meerderheid in het Europees Parlement is aangenomen, brengt het risico met zich mee dat versobering in de EU-wetgeving wordt verankerd. Ik heb tegen het totale pakket gestemd, omdat ik niet geloof dat dit de juiste weg is in het huidige financiële klimaat. Rechtse regeringen proberen een aantal economische beleidsmaatregelen door te drukken die op de korte termijn de tekorten verkleinen, maar geen hoop bieden op economische groei in de landen op de lange termijn. Verbeterde coördinatie op het gebied van het economisch beleid is ongetwijfeld een goed idee voor de groei van Europa op de lange termijn. We hebben echter een progressief alternatief nodig om te zorgen dat er groei in de economie is – zonder groei in de economie is het niet mogelijk om banen te scheppen en overheidsdiensten te financieren. Investeringsuitgaven moeten in de regels inzake schulden apart van reguliere jaarlijkse overheidsuitgaven worden behandeld. Het is ook van groot belang dat regeringen stimuleringsuitgaven kunnen doen, zoals de Labourregering in 2008-2009 heeft gedaan, om te voorkomen dat deze crisis uitloopt op een mondiale depressie.</p>
    </intervention>
    <intervention id="4-490-000" speaker_id="96944" name="Marina YANNAKOUDAKIS" is_mep="True" mode="written" nationality="United Kingdom" birth_date="16-04-1956" birth_place="London" p_group="European Conservatives and Reformists Group" m_state="GB">
      <p sl="en">Mijnheer de Voorzitter, ik heb me onthouden van stemming over het verslag Wortmann-Kool en het verslag Feio, die proberen het stabiliteits- en groeipact te wijzigen. Ik ben blij dat de verslagen krachtig zijn op het punt van de noodzaak om schulden en tekorten te voorkomen, en ze zijn zeker opgesteld in lijn met een economische filosofie die ik steun. Ik betwijfel echter of kleine wijzigingen in het stabiliteits- en groeipact, dat zo jammerlijk heeft gefaald in het waarborgen van stabiliteit en groei, de juiste oplossing zijn voor de economische problemen van Europa. Ik heb ook ernstige zorgen over stemmen bij omgekeerde gekwalificeerde meerderheid bij besluiten van de Raad, dat verbonden is met deze verslagen. We mogen niet onderschatten wat voor precedent dit schept en wat voor verschuiving van de macht van de Raad weg dit met zich mee zou brengen.</p>
    </intervention>
    <intervention id="4-491-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag van mevrouw Wortmann-Kool gestemd. In het verslag wordt de lijn van de Commissie gevolgd, doordat voor bepaalde onderdelen van de procedures de gekwalificeerde meerderheid van stemmen zal gelden. De uitkomst van de economische dialoog tussen de Europese instellingen en de lidstaten is dat de lidstaten verantwoordelijk zijn voor de nationale hervormingsprogramma's en dat zij zich daarbij richten op het halen van de EU-doelstellingen. Hierbij moet worden benadrukt dat het Europees Parlement krachtens het verslag van mevrouw Wortmann-Kool de voorzitter van de Eurogroep kan oproepen voor een hoorzitting.</p>
    </intervention>
    <intervention id="4-492-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Recente gebeurtenissen hebben laten zien dat het Europees groei- en stabiliteitspact niet erg effectief is en dat het een aantal lidstaten niet heeft kunnen behoeden voor ernstige problemen met hun betalingsbalans en het aflossen van hun schulden. Naast de hulp die deze landen ontvangen van de EU, werken de instellingen aan de versterking van het groei- en stabiliteitspact om dergelijke crises in de toekomst te voorkomen. Dat is het doel van het pakket inzake het economisch bestuur, waarvan het verslag van mijn medeparlementslid, de heer Haglund, deel uitmaakt. Het verslag gaat over handhavingsmaatregelen voor de correctie van buitensporige macro-economische onevenwichtigheden in het eurogebied. Ik heb dit verslag gesteund, net als ik het pakket inzake het economisch bestuur in zijn geheel steun.</p>
    </intervention>
    <intervention id="4-492-500" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">De voorstellen van de Commissie ter verbetering van het economisch bestuur zijn van groot belang voor de toekomst van de EU en de economische groei. Daarom moet het kader voor economisch bestuur worden verbeterd en meer worden gebaseerd op omarming op landelijk niveau van de vastgestelde regels en beleidsmaatregelen en op een krachtiger toezicht op EU-niveau op nationaal economisch beleid. Ik heb voor dit verslag gestemd. In het verslag wordt gesteld dat het nodig is dat lidstaten boekhoudkundige systemen creëren die geheel en consequent alle sectoren van het overheidsbestuur afdekken.</p>
      <p sl="pt">In het verslag wordt toegevoegd dat de lidstaten ervoor moeten zorgen dat hun begrotingsplan gebaseerd wordt op realistische macro-economische en begrotingsprognoses. De begrotingsplanning moet op een realistisch scenario gebaseerd worden. Om de lidstaten te helpen hun begrotingsprognoses op te stellen, zou de Commissie prognoses van EU-uitgaven moeten verstrekken op basis van het in het meerjarige financiële kader geplande uitgavenniveau.</p>
    </intervention>
    <intervention id="4-493-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">In dit verslag over het voorstel voor een verordening van het Europees Parlement en de Raad betreffende handhavingsmaatregelen voor de correctie van buitensporige macro-economische onevenwichtigheden in het eurogebied wordt een actieplan ontvouwd waarmee nieuwe crises, zoals de crisis die Griekenland onlangs getroffen heeft, voorkomen moeten worden. Daarmee sluit dit verslag aan op een aantal andere verslagen binnen hetzelfde economisch governancepakket. De belangrijkste doelstelling van het verslag is om de coördinatie tussen de EU-economieën te versterken. Dat is zeker een goede doelstelling, hetgeen niet gezegd kan worden van de mechanismen waarmee men die doelstelling wil bereiken. In dit verslag wordt, net als in de andere verslagen van het economisch pakket, met name voorgesteld om het centrale toezicht op en de controle van de economieën van de lidstaten te versterken, waardoor de nationale economieën steeds minder vrijheid hebben en hun rol steeds verder zullen zien slinken. Daarom heb ik mij onthouden van stemming.</p>
    </intervention>
    <intervention id="4-494-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Het verslag van de heer Haglund maakt deel uit van het wetgevingspakket inzake de hervorming van het economisch bestuur, dat bestaat uit zes verslagen die het resultaat zijn van maandenlang overleg. Het Parlement heeft een duidelijk signaal afgegeven aan iedereen, en met name aan de Raad. Daarom hoop ik dat dit pakket definitief zal worden goedgekeurd vóór het zomerreces en vooral dat het zo snel mogelijk ten uitvoer wordt gelegd, zodat de Europese Unie niet, zoals in het verleden, onvoorbereid is op het aangaan van de uitdagingen waarbij haar stabiliteit op het spel staat. Ik heb met name voor het verslag van de heer Haglund gestemd omdat we mijns inziens moeten voorkomen dat we in oude fouten vervallen. We moeten het onmogelijk maken dat lidstaten van het eurogebied de toekomstige stabiliteitsregels met voeten treden. Daarom ben ik van mening dat het opleggen van jaarlijkse boetes als niet aan de regels is voldaan, zoals in het verslag wordt voorgesteld, onze steun verdient en bovenal streng moet worden toegepast. Daarnaast blijkt uit de uitbreiding van de stemming met omgekeerd gekwalificeerde meerderheid nogmaals dat het Parlement in actie wil komen en de crisis wil aanpakken.</p>
    </intervention>
    <intervention id="4-494-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ik heb voor het verslag gestemd omdat ik het ermee eens ben dat de Commissie drie jaar na de inwerkingtreding van deze verordening en vervolgens om de vijf jaar een verslag over de toepassing van deze verordening moet uitbrengen. Ik ben het ermee eens dat in dit verslag onder andere een beoordeling moet worden gegeven van de doeltreffendheid van de verordening, de voortgang die geboekt is bij het verzekeren van nauwere coördinatie van het economisch beleid en aanhoudende convergentie van de economische prestaties van de lidstaten, ingevolge het verdrag.</p>
    </intervention>
    <intervention id="4-494-375" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">De huidige economische, financiële en sociale crisis heeft aangetoond dat het huidige economische bestuursmodel van de Europese Unie niet gewerkt heeft: het toezichtskader blijkt zeer zwak te zijn en de regels van het stabiliteits- en groeipact zijn niet gerespecteerd. Daarom steun ik het pakket aan maatregelen inzake economisch bestuur dat de Europese Commissie heeft voorgesteld. Ik stem voor het verslag Haglund betreffende handhavingsmaatregelen voor de correctie van buitensporige macro-economische onevenwichtigheden. Ik betreur het dat de verordening ook niet wordt toegepast op landen buiten het eurogebied die dit willen. Ik ben het eens met stemming met omgekeerd gekwalificeerde meerderheid en betreur het dat de Raad zich tegen dit mechanisme blijft verzetten.</p>
    </intervention>
    <intervention id="4-494-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ik ben voorstander van het invoeren van een mechanisme van sancties voor het corrigeren van macro-economische onevenwichtigheden, in overeenstemming met wat er op dit moment gebeurt met de regels van het stabiliteits- en groeipact. Laten wij ook hier weer trachten minder de nadruk te leggen op het strafaspect en meer op het correctieaspect.</p>
      <p sl="pt">De procedure waarin dit verslag voorziet, is volledig nieuw binnen het kader van de wetgeving van de Europese Unie en ik ben van mening dat deze een onmisbare rol zal gaan spelen binnen het toekomstige macro-economische beleid van de lidstaten. De procedure maakt niet alleen meer coördinatie mogelijk, maar ook het afleggen van meer verantwoording door regeringen op nationaal en EU-niveau.</p>
      <p sl="pt">Ik wil ook het belang benadrukken van de invoering van de regel voor stemming met omgekeerd gekwalificeerde meerderheid in de Raad als beslissingen worden genomen die van essentieel belang zijn voor de juiste werking van dit pakket. En tenslotte wil ik de heer Haglund feliciteren met zijn uitstekende werk en toewijding.</p>
    </intervention>
    <intervention id="4-495-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">De verordening betreffende handhavingsmaatregelen voor de correctie van buitensporige macro-economische onevenwichtigheden in het eurogebied is een volgend centraal element van het wetgevingspakket over economisch bestuur. Deze verordening behandelt een systeem van sancties en de toepassing van boetes voor lidstaten die niet voldoen aan de eisen die door de Europese Commissie op basis van de gedelegeerde handelingen worden opgelegd.</p>
      <p sl="pt">Wat wij voor ons hebben liggen, is een interventionistisch proces dat oproept tot de toepassing van monetaristische en neoliberale beleidsmaatregelen en criteria van dezelfde soort als die tot de huidige crisis geleid hebben, en die met name de meest kwetsbare economieën raken. De lidstaten komen in een steeds verstikkender wurggreep, zonder dat er oog is voor de oorzaken van de problemen, of voor alternatief beleid dat rekening houdt met de verschillende ontwikkelingsniveaus van de economieën.</p>
      <p sl="pt">Hoewel het voorstel in eerste instantie lidstaten betreft die de euro als munteenheid hebben, wil het Europees Parlement het ook toepassen op alle andere lidstaten die de Commissie ervan op de hoogte hebben gesteld deze verordening te willen toepassen, zelfs als ze geen deel uitmaken van het eurogebied. De bedoeling is de toepassing van sancties en de betaling van boeten uit te breiden naar alle lidstaat die niet voldoen aan de eisen die zijn opgelegd, waardoor ze in een echt onderworpen positie worden gebracht ten aanzien van de Europese instellingen en van de machten die het in feite voor het zeggen hebben …</p>
      <a text="(Verklaring ingekort overeenkomstig artikel 170 van het Reglement)"/>
    </intervention>
    <intervention id="4-496-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit is de verordening betreffende handhavingsmaatregelen voor de correctie van buitensporige macro-economische onevenwichtigheden in het eurogebied en het is weer een volgend centraal wetgevingselement binnen het pakket over economisch bestuur. Deze verordening behandelt bovenal een systeem van sancties en de toepassing van boetes voor lidstaten die niet voldoen aan de eisen die door de Europese Commissie op basis van de gedelegeerde handelingen worden opgelegd.</p>
      <p sl="pt">Hoewel het voorstel in eerste instantie lidstaten betreft die de euro als munteenheid hebben, wil het Europees Parlement het ook toepassen op alle andere lidstaten die de Commissie ervan op de hoogte hebben gebracht dat ze deze verordening willen toepassen, zelfs als ze geen deel uitmaken van het eurogebied.</p>
      <p sl="pt">Het is de zoveelste interventionistische maatregel die oproept tot de toepassing van monetaristische en neoliberale beleidsmaatregelen en criteria, waardoor de lidstaten steeds meer in een verstikkende wurggreep komen, zonder dat er oog is voor de oorzaken van de problemen, of voor alternatief beleid dat rekening houdt met de verschillende ontwikkelingsniveaus van de economieën. Deze maatregel breidt de toepassing van sancties en de betaling van boeten uit voor lidstaten die niet voldoen aan de opgelegde vereisten, waardoor ze in een echt onderworpen positie worden gebracht ten aanzien van de Europese instellingen en de belangen van grote bedrijven en financiële instellingen dienen …</p>
      <a text="(Verklaring ingekort overeenkomstig artikel 170 van het Reglement)"/>
    </intervention>
    <intervention id="4-497-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">Dat er grote macro-economische onevenwichtigheden bestonden, waaronder omvangrijke en aanhoudende verschillen in de ontwikkeling van het concurrentievermogen, was op het moment dat de crisis uitbrak potentieel zeer schadelijk voor de EU en met name voor de euro. De lage financieringskosten in de jaren voorafgaand aan de crisis hebben geleid tot een verkeerde verdeling van middelen. Deze werden vaak toegekend voor minder productieve doeleinden, wat in sommige lidstaten leidde tot een onhoudbaar consumptieniveau, het ontstaan van onroerendgoed-luchtbellen en een ophoping van interne en externe schulden. Het is derhalve van belang dat er een nieuwe gestructureerde benadering komt om ongewenste macro-economische onevenwichtigheden in alle lidstaten te voorkomen en te corrigeren. De Europa 2020-strategie biedt een ambitieuze en alomvattende strategie die moet zorgen voor een slimme, duurzame en inclusieve groei van de economie van de EU. Deze strategie wijst in het kader van de crisis nieuwe gebieden aan die extra aandacht moeten krijgen als we de zwakheden van Europa willen aanpakken binnen het kader voor het toezicht op macro-financiële en structurele problemen. Een onderdeel hiervan is de uitdaging om een specifiek politiek kader voor de eurozone op te stellen, met als doel de buitensporige macro-economische onevenwichtigheden te corrigeren en om daarbij met name rekening te houden met de sterke economische en financiële verbanden binnen de eurozone en het effect ervan op de gemeenschappelijke munt. Om deze reden is het volgens mij van cruciaal belang dat er een mechanisme komt om toezicht te houden op de macro-economische onevenwichtigheden en dat er, zo nodig, adequate corrigerende maatregelen worden genomen. Het belangrijkste punt is bovenal het verband tussen de preventieve en de corrigerende maatregelen.</p>
    </intervention>
    <intervention id="4-498-000" speaker_id="1431" name="Marietta GIANNAKOU" is_mep="True" mode="written" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">De groep afgevaardigden van de Nea Dimokratia heeft vandaag voor de zes voorstellen in het pakket economische governance gestemd. De voorstellen van het Europees Parlement leggen het fundament voor een omgeving van economische stabiliteit en laten tegelijkertijd de ontwikkeling van innovatieve mechanisme als euro-obligaties en Europese projectobligaties toe.</p>
    </intervention>
    <intervention id="4-498-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik verwelkom dit document, omdat de handhaving van de verordening inzake macro-economische onevenwichtigheden in de eurozone moet worden versterkt door lidstaten die de aanbevelingen niet hebben nageleefd en de door de Raad voorgestelde corrigerende maatregelen niet hebben uitgevoerd, rentedragende deposito's op te leggen, die worden omgezet in een jaarlijks boete ingeval er herhaaldelijk geen gevolg wordt gegeven aan de aanbevelingen om buitensporige macro-economische onevenwichtigheden aan te pakken. Deze handhavingsmaatregelen moeten worden toegepast voor lidstaten die de euro als munt hebben. Met het oog op een gelijke behandeling van de lidstaten moeten het rentedragend deposito en de boete identiek zijn voor alle lidstaten die de euro als munt hebben, namelijk 0,1 procent van het bruto binnenlands product (bbp) van de betrokken lidstaat in het vorige jaar. Ik ben van mening dat de Commissie op grond van buitengewone economische omstandigheden moet kunnen aanbevelen de boete te verlagen of te annuleren en dat de Raad de bevoegdheid moet worden verleend om individuele besluiten te nemen ten aanzien van de in de onderhavige verordening beschreven toepassing van de sanctie.</p>
    </intervention>
    <intervention id="4-498-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb me onthouden van stemming over dit verslag. Ik heb het begeleidende verslag-Ferreira wel gesteund, maar kon dit verslag niet steunen, omdat ik fel gekant ben tegen het programma van verlammende versoberingsmaatregelen dat centrumrechts door de Europese Unie jaagt. Dit pakket hervormingen op het gebied van de economische governance zal de groei in de EU verstikken, juist op het moment dat we investeringen nodig hebben voor groei, voor onderzoek en ontwikkeling en voor banen, om de economische toekomst van Europa veilig te stellen. Dit financiële hervormingspakket zal de armsten in Europa het hardst treffen, terwijl het de oorzaak van de crisis – de financiële sector – onaangeroerd laat. Ik ben voor verbeterde coördinatie van het economisch en fiscaal beleid in Europa, maar ik ben fel tegen de kortetermijnvisie waarmee deze wordt opgelegd. Langetermijninvesteringen in de groene economie, in wetenschappelijk onderzoek en in infrastructuur zijn absoluut cruciaal voor economische stabiliteit, het scheppen van banen en groei, en ik kan geen steun geven aan dit hervormingspakket dat verlammende bezuinigingen in heel Europa nastreeft.</p>
    </intervention>
    <intervention id="4-499-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">De voorstellen van de Commissie ter verbetering van het economisch bestuur zijn van groot belang voor de toekomst van de EU en de economische groei in het eurogebied. Het economische bestuur moet berusten op een sterkere nationale betrokkenheid bij gezamenlijk aanvaarde regels en beleidsmaatregelen en op een robuuster kader voor toezicht door de Unie op het economische beleid van de lidstaten. Het toezichtkader zal alleen geloofwaardig en doeltreffend zijn als het versterkt wordt en het voorziet in de vaststelling van jaarlijkse boetes wanneer geen gevolg wordt gegeven aan de aanbevelingen of de verplichting om een toereikend plan met corrigerende maatregelen op te stellen.</p>
      <p sl="it">Wij zijn van mening dat het economisch bestuur en het nationale economisch beleid een zaak moet worden die alle betrokken partijen bezighoudt, waarbij de nadruk moet worden gelegd op vroegtijdige opsporing en preventie van potentieel schadelijke macro-economische onevenwichtigheden. Daarom moeten de nationale parlementen en het Europees Parlement grotere betrokkenheid tonen.</p>
      <p sl="it">Tot slot vinden wij dat de Commissie bij het toezicht een krachtiger en onafhankelijker rol moet spelen. Dit betreft beoordelingen van afzonderlijke landen, monitoring, inspectiebezoeken, aanbevelingen, waarschuwingen en sancties, meer transparantie en verantwoordingsplicht om de collegiale ondersteuning en collegiale pressie te versterken, en een krachtiger, zij het geen uitvoerende rol van het Parlement bij het toezicht.</p>
    </intervention>
    <intervention id="4-500-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Met het oog op het gevaar dat de Commissie jaarlijkse boetes gaat opleggen aan de lidstaten die zich niet naar haar autoriteit voegen, rest de meerderheid niets anders dan voor te stellen die boetes uit te breiden. Beter nog, de meerderheid stelt voor om de aldus door de EU verkregen bedragen toe te wijzen aan het EU-IMF stabiliteitsfonds, waarvan de gevolgen momenteel ondervonden worden door de mensen in Griekenland, Ierland en Portugal. Dit is hetzelfde als het salaris van de beul laten betalen door het slachtoffer! Ik stem tegen dit verslag.</p>
    </intervention>
    <intervention id="4-501-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Het feit dat de Griekse regering niet eerlijk is geweest en onjuiste informatie over haar begrotingssituatie heeft overgelegd, is mede de oorzaak van de huidige crisis van de euro en de EU. De socialistische Griekse regering heeft na het vorige reddingspakket verzuimd om de pijnlijke maar noodzakelijk structurele veranderingen door te voeren. Alle voorziene maatregelen van Europees bestuur zijn erop gericht om de lidstaten hun macht te ontnemen, de invloed van de centrale machten in Brussel te vergroten en de democratie in Europa te beknotten. Het feit dat banken en investeerders, die de afgelopen jaren torenhoge winsten hebben behaald, niet meedoen, laat zien hoeveel invloed deze partijen daadwerkelijk op de politieke elite in Europa hebben. Terwijl de toptienduizend int – zo gaan alle betalingen aan Griekenland niet naar de Griekse bevolking, maar verdwijnen in plaats daarvan in de zakken van internationale investeerders – worden de Europese burgers met almaar meer onrechtvaardige lasten belast. Dit moet zonder meer worden afgekeurd en om die reden heb ik tegen dit verslag gestemd.</p>
    </intervention>
    <intervention id="4-501-250" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Er worden steeds meer reddingspakketten voor Griekenland opgesteld, er worden miljarden aan belastinggeld verkwist en er worden plannen voor economisch bestuur van heel Europa gesmeed. Alle lidstaten moeten bezuinigen om de lasten van de eurocrisis, het vangnet en de pakketten voor Griekenland te kunnen opvangen. Deze soberheidsmaatregelen raken werknemers en de zwakste bevolkingsgroepen. Om die reden heb ik tegen dit verslag gestemd.</p>
    </intervention>
    <intervention id="4-501-375" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="nl">Een verbeterd kader voor economisch bestuur moet berusten op een sterkere nationale betrokkenheid bij regels en beleidsmaatregelen en op een robuuster kader voor toezicht door de Unie op het economische beleid van de lidstaten. Het kader voor het economisch bestuur moet diepgaand worden hervormd. Om ervoor te zorgen dat de bepalingen van de verordening inzake macro-economische onevenwichtigheden in de eurozone naar behoren ten uitvoer kunnen worden gelegd en daardoor de geschetste doelstellingen worden verwezenlijkt, moet er een gedifferentieerd systeem voor toewijzing van boeten worden vastgesteld. Bijgevolg moeten rentedragende deposito's worden opgelegd aan lidstaten die aanbevelingen niet naleven en de door de Raad voorgestelde corrigerende maatregelen niet uitvoeren. Indien herhaaldelijk geen gevolg wordt gegeven aan de aanbevelingen, worden de rentedragende deposito's omgezet in een jaarlijkse boete. Ik ben het eens met het voorstel dat het rentedragende deposito en de boete identiek moeten zijn voor de lidstaten die de euro als munt hebben, teneinde de gelijke behandeling van alle lidstaten te waarborgen. Alleen een sterke en onafhankelijke Commissie kan naar behoren toezicht houden en instructies geven bij het nieuwe, diepere en bredere kader voor het toezicht op het economisch beleid. Bijgevolg moet de Commissie het recht krijgen aanbevelingen te doen inzake de verzachting of intrekking van een sanctie in uitzonderlijke economische omstandigheden. Tegelijkertijd moet aan de Raad de bevoegdheid worden verleend om individuele besluiten te nemen ten aanzien van de toepassing van de sanctie.</p>
    </intervention>
    <intervention id="4-501-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voorgestemd voor dit verslag betreffende handhavingsmaatregelen voor de correctie van buitensporige macro-economische onevenwichtigheden in het eurogebied, dat deel uitmaakt van het wetgevingspakket dat gericht is op het versterken van het economisch bestuur in de EU en in het eurogebied. De voorstellen van de Commissie ter verbetering van het economisch bestuur zijn van groot belang voor de toekomst van de EU en de economische groei, met name in het eurogebied. Door het cruciale belang van deze maatregelen hebben de rapporteurs van het Parlement besloten zich intensief met het pakket Commissievoorstellen bezig te houden en ze te verbeteren, teneinde een solide en coherent kader te scheppen voor de komende decennia. De rapporteurs hebben de Commissievoorstellen als uitgangspunt genomen. Het is voor het eerst dat het Parlement met de Raad meebeslist over macro-economische ontwikkelingen in de Unie. De nieuwe bevoegdheden die door het Verdrag van Lissabon worden verleend, brengen nieuwe verantwoordelijkheden met zich mee en de Raad mag geen definitief besluit nemen zonder de instemming van het Europees Parlement met het hele pakket. Het streven is dat deze procedure leidt tot samenhang tussen en een tijdige aanneming van alle onderdelen van het pakket; ook dat is gerealiseerd met dit verslag.</p>
    </intervention>
    <intervention id="4-502-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Het economisch bestuur en het nationale economische beleid moeten een zaak worden die alle betrokken partijen bezighoudt. De voorstellen van de Commissie ter verbetering van het economisch bestuur zijn van groot belang voor de toekomst van de EU. Zij kunnen als uitgangspunt dienen, maar moeten nog verder worden versterkt. Daarbij gaat het met name om de volgende onderwerpen: een grotere nadruk op de preventie van onhoudbaar budgettair en macro-economisch beleid; er moeten nationale programma's voor hervormingen en voor stabiliteit en convergentie worden afgehandeld, alvorens deze voor het toezicht op EU-niveau worden voorgelegd; de Commissie moet bij het toezicht een krachtiger en onafhankelijker rol spelen; de Commissie moet onafhankelijker van de Raad besluiten nemen over de naleving van EU-regels; in de Raad moet een besluitvormingsprocedure worden ingevoerd die gebaseerd is op een omgekeerde gekwalificeerde meerderheid, en dat zowel voor de preventieve als de corrigerende onderdelen van het kader; er moet meer transparantie en verantwoordingsplicht komen om de collegiale ondersteuning en collegiale pressie te versterken; een onafhankelijker rol van de Commissie in de besluitvormingsprocedure moet samengaan met een uitgebreider verantwoordingsplicht van de Commissie; het Parlement moet bij het toezicht een krachtiger rol spelen, maar geen uitvoerende rol. Om deze redenen heb ik voor gestemd.</p>
    </intervention>
    <intervention id="4-502-500" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Dit verslag is gericht op het vaststellen van een reeks maatregelen voor gezamenlijke handelingen die het mogelijk maken gevaarlijke macro-economische onevenwichtigheden in het eurogebied te corrigeren. De beschikbare maatregelen lopen uiteen van rentedragende deposito's tot het heffen van boetes en passen daardoor perfect in de straffilosofie van het pakket als geheel, waarmee ik het niet eens ben. De opname van macro-economische onevenwichtigheden in het universum van economische coördinatie is op zich positief, maar hieruit zijn niet de juiste conclusies getrokken. Zo wordt er bij het proces van het toepassen van sancties bijvoorbeeld geen rekening gehouden met de symmetrie en de onderlinge afhankelijkheid tussen landen met handelsoverschotten en landen met overmatige tekorten. Alle straffen worden toegepast op landen die al in de problemen zitten, zelfs als deze het gevolg zijn van een ten opzichte van de dollar overgewaardeerde euro.</p>
    </intervention>
    <intervention id="4-503-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="nl">Ik heb mij van stemming onthouden. Een negatief aspect van dit verslag is dat daarin de mogelijkheid wordt geïntroduceerd om sancties op te leggen aan lidstaten die geen maatregelen nemen om buitensporige onevenwichtigheden te corrigeren. Meer specifiek gaat het om de mogelijkheid om een sanctie van 0,1 procent van het bruto binnenlands product (bbp) op te leggen als een lidstaat de aanbevelingen niet uitvoert. Positief is dat in het verslag ook uitgegaan wordt van de noodzaak om een clausule op te nemen voor stemming met "omgekeerde gekwalificeerde meerderheid", wat inhoudt dat er sancties vastgesteld moeten worden, tenzij de Raad (uitsluitend de leden van de eurozone) daar met een gekwalificeerde meerderheid tegen stemt. Als we vragen om meer economische governance en coördinatie, dan moet dat uiteraard vergezeld gaan van sanctiemaatregelen. Het is echter nog steeds niet duidelijk wat het werkelijke economische effect zou zijn en wat het effect zou zijn van deze zeer strenge sanctie op de burgers van de lidstaten. Omdat er geen verslagen zijn die het voorgestelde beleid kunnen rechtvaardigen, onthoud ik mij van stemming.</p>
    </intervention>
    <intervention id="4-504-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Om het Europees economisch bestuur te kunnen verbeteren, moet er meteen voor worden gezorgd dat deze procedures leiden tot samenhang tussen en een tijdige aanneming van alle onderdelen van het pakket. Het is voor iedereen duidelijk dat er behoefte is aan een beter kader voor het economisch bestuur dat berust op een robuuster kader voor Europees toezicht op het economische beleid van de lidstaten. Het is belangrijk dat het toezicht wordt uitgebreid om te voorkomen dat schadelijke macro-economische onevenwichtigheden optreden, en dat het toezicht straks verder gaat dan het begrotingsbeleid, en ook betrekking zal hebben op vroegtijdige opsporing en preventie van potentieel schadelijke macro-economische onevenwichtigheden. Het macro-economisch toezicht mag niet berusten op een statische en simplistische grondslag, maar moet gebaseerd zijn op een grondige economische analyse met diepgaande bestudering van een breed scala van economische factoren.</p>
    </intervention>
    <intervention id="4-505-000" speaker_id="96920" name="Kay SWINBURNE" is_mep="True" mode="written" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">De Fractie Europese Conservatieven en Hervormers heeft altijd constructief gewerkt om te waarborgen dat de eurozone een duurzame oplossing voor zijn staatsschuldcrisis kan formuleren. De tekortkomingen van het stabiliteits- en groeipact, op het punt van zowel zijn inhoud als zijn handhaving, zijn al enige tijd duidelijk; het is goed dat er nu wordt getracht om tot een permanente regeling te komen die werkt. We hebben in de commissie en het trialoogproces een bijdrage geleverd om ervoor te zorgen dat de uitkomst die de voorkeur van het Parlement heeft, realistisch, werkbaar en duurzaam is. Desondanks betreuren we dat hetgeen door de Commissie is voorgesteld en door het Parlement is goedgekeurd, geen oplossing is voor uitsluitend de eurozone, maar een oplossing die ook de landen omvat die de euro niet als munteenheid hebben. Hoe je er ook naar kijkt, het pakket waarover we hebben gestemd, is een pakket dat de bevoegdheden van de EU vergroot, ten koste van die van de lidstaten. Het omvat concepten die innovatief zijn, zoals stemming bij omgekeerde gekwalificeerde meerderheid en het beboeten van lidstaten, en het zorgt ervoor dat nationale begrotingen niet langer uitsluitend een aangelegenheid van de nationale parlementen zijn. Dus hoewel wij de langetermijndoelen goedkeuren, kunnen we de middelen niet goedkeuren, en we hebben dus tegen de verslagen gestemd die zich niet tot de eurozone beperken.</p>
    </intervention>
    <intervention id="4-505-250" speaker_id="96773" name="Rafał TRZASKOWSKI" is_mep="True" mode="written" nationality="Poland" birth_date="17-01-1972" birth_place="Warszawa" p_group="Group of the European People's Party (Christian Democrats)" m_state="PL">
      <p sl="pl">Zoals het afgelopen jaar is gebleken, heeft het zogeheten stabiliteits- en groeipact, dat de lidstaten op doeltreffende wijze moet weerhouden van het schenden van de macro-economische uitgangspunten van de eurozone, op zijn zachtst gezegd niet erg efficiënt gewerkt, grotendeels omdat de lidstaten zich onbestraft wisten, aangezien de in het systeem voorziene sancties niet automatisch toegepast werden. Het zwaartepunt van de voorgestelde oplossingen is een krachtigere coördinatie van het financiële beleid van de individuele lidstaten en hardere en automatische sancties die hen tot een grotere macro-economische discipline moeten aanzetten.</p>
    </intervention>
    <intervention id="4-505-625" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="nl">Systematisch bezuinigen mag niet het enige antwoord zijn dat wij de Europeanen te bieden hebben. Het pakket inzake economisch bestuur, dat bedoeld is om een antwoord op de crisis te geven, en dat net is aangenomen, is intrinsiek onevenwichtig. Natuurlijk moet het stabiliteitspact worden versterkt, de tekorten moeten beter worden gecontroleerd, en zelfs bestraft, maar de strenge regels die zijn voorzien voor het tekort en voor de schuld, kunnen niet ons enige antwoord zijn. We mogen niet vergeten dat de Europeanen, die de sociaaleconomische gevolgen van de crisis als eersten te voelen krijgen, ons zeggen: bezuinigingen alleen zijn een te zware last. Het pakket inzake economisch bestuur moet een tegenhanger krijgen: een Europees investeringsplan voor een economisch en sociaal duurzame groei. Het moet een heffing op financiële transacties bevatten, en euro-obligaties. Daarom heb ik tegen de verslagen van de collega's Feio en Wortmann-Kool gestemd, me onthouden van stemming bij de verslagen Ferreira, Ford en Haglund, en voor het verslag-Goulard (over de euro-obligaties) gestemd. Door zo te stemmen heb ik willen laten zien dat ik bijzonder gemengde gevoelens heb over dit pakket. Het bevat natuurlijk positieve punten, maar is niet evenwichtig: we kunnen Europa niet meer zonder de burgers opbouwen, we moeten een openbare discussie voeren over oplossingen voor de toekomst.</p>
    </intervention>
    <intervention id="4-505-687" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">Naar aanleiding van de mondiale economische crisis en de instabiliteit die de eurozone blijft plagen, heeft de Commissie een aantal wetgevingsinitiatieven voorgesteld, die tezamen bekendstaan als het pakket inzake economische governance. Het pakket heeft tot doel de tekortkomingen in het stelsel van economische governance dat momenteel op EU-niveau van kracht is, aan te pakken. Om een herhaling te voorkomen van de crises die de eurozone momenteel treffen, is het essentieel dat landen begrotingsdiscipline betrachten. De meeste lidstaten hebben bij het doorstaan van de negatieve effecten van de crisis veel baat gehad bij het feit dat zij deel uitmaken van de eurozone; desondanks brengt het deel uitmaken van deze groep ook verantwoordelijkheden met zich mee, omdat een potentieel faillissement van één lidstaat zal leiden tot een golf van negatieve effecten in het hele gebied. Daarom is het essentieel dat wordt gezorgd voor een voorzichtig begrotingsbeleid. Ik ben voor een sterk Europees pakket inzake economische governance en heb dus besloten om voor de zes dossiers, als gewijzigd, te stemmen.</p>
    </intervention>
    <intervention id="4-505-718" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="nl">Gezien de eurocrisis moeten we garanderen dat de lidstaten niet meer aan sancties kunnen ontkomen wanneer hun tekort buitensporig stijgt. De zes teksten die we vandaag hebben aangenomen zijn bedoeld om het invoeren van een stabiliteitsmechanisme mogelijk te maken, waarbij financiële sancties kunnen worden opgelegd wanneer het begrotingstekort van een lidstaat afglijdt in de richting van de Europese grens van drie procent van het bruto binnenlands product. Het wetgevingspakket is weliswaar een stap in de juiste richting, maar deze wetgevingsmaatregelen voor de financiële stabiliteit zijn absoluut onvoldoende. De regeringen zijn nog steeds niet bereid om de Commissie het recht te geven om zonder al te veel beperkingen een waarschuwing te sturen, en boetes op te leggen. Ze staan ook niet toe dat het Parlement vragen kan stellen aan de ministers van Financiën van lidstaten die in de rode cijfers komen. Europa heeft ook een werkelijk Europees investeringsbeleid nodig, en Europese overheidsobligaties. Dat zou een gezamenlijk en krachtig Europees antwoord zijn op de crisis, dat zou kunnen verhinderen dat de eurozone explodeert.</p>
    </intervention>
    <intervention id="4-505-750" speaker_id="4429" name="Robert GOEBBELS" is_mep="True" mode="written" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="nl">Ik heb niet ingestemd met dit hele pakket. Het Parlement vergist zich wanneer het zwaardere en automatische straffen eist. Natuurlijk moeten we begrotingsdiscipline aan de dag leggen, en minder schulden maken, maar het economisch beleid is meer dan een mechanische aaneenschakeling van procedures. De politiek moet altijd de mogelijkheid hebben om te tekst en de context te beoordelen, om te besluiten of het zinvol en nodig is om sancties op te leggen. De belangrijkste taak van het economisch bestuur is echter te streven naar een optimale toekomst, dat wil zeggen maar meer economische groei.</p>
    </intervention>
    <intervention id="4-507-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem voor dit verslag, omdat hierin rekening is gehouden met de belangrijkste punten van zorg van de Fractie van de Progressieve Alliantie van Socialisten en Democraten in het Europees Parlement. De algemene benadering van de richtlijn is nu maximale harmonisatie, met een paar belangrijke uitzonderingen. Het is met name belangrijk dat de richtlijn zowel van toepassing is op digitale producten als – deels – op passagiersvervoer.</p>
      <p sl="pt">De richtlijn omvat allerlei eisen voor het verstrekken van informatie aan de consument door de handelaar voorafgaand aan het ondertekenen van de overeenkomst, ongeacht of deze persoonlijk of op afstand gesloten wordt. Het is zeer belangrijk dat consumenten vlak voordat ze een bepaald product bestellen, op de hoogte worden gebracht van de totale prijs en de voornaamste kenmerken ervan.</p>
    </intervention>
    <intervention id="4-507-375" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="nl">We willen de consumentenbescherming op het Europese niveau verbeteren en harmoniseren. Met het voorstel dat we net hebben goedgekeurd, worden vier bestaande richtlijnen gebundeld en wordt het juridische kader voor de bescherming van de consument vereenvoudigd en uitgebreid. Dit is de laatste stemming, omdat er na de eerste stemming in het Europees Parlement in maart jongstleden een overeenkomst met de Raad is gesloten. Het Parlement heeft het grootste deel van zijn eisen weten te verwerkelijken, en daarom sta ik volledig achter dit verslag.</p>
    </intervention>
    <intervention id="4-507-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Ik kan mij vinden in hetgeen er in het verslag wordt gezegd over bescherming van de consumentenrechten en bevordering van grensoverschrijdende handel in heel Europa. Consumentenrechten zijn van essentieel belang voor de goede werking van de interne markt. Ik heb voor het verslag gestemd, omdat er maatregelen in worden voorgesteld waarmee de bescherming van consumenten overal in de Unie zal worden gegarandeerd. In het verslag is bepaald dat handelaars tijdig duidelijke en accurate informatie moeten verstrekken en dat als zij dit niet doen, consumenten niet gebonden kunnen zijn aan op afstand en buiten verkoopruimten gesloten overeenkomsten. Dat consumenten het recht moeten hebben om zich te bedenken na een online aankoop, vind ik vooral een uitstekend punt. Zij zouden dit binnen veertien dagen via e-mail of telefonisch mogen doen. Online shopping heeft in de EU een hoge vlucht genomen en consumenten die hiervan gebruikmaken, moeten worden beschermd. Er moet echter wel voor worden gezorgd dat de administratieve lasten voor KMO's niet te zwaar worden. Er moet een evenwicht worden gevonden tussen versterking van de consumentenrechten en vermindering van de administratieve rompslomp.</p>
    </intervention>
    <intervention id="4-507-250" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="nl">Het valt niet te ontkennen dat de online-handel een groot succes is. Dit is een duidelijke trend, en daar moeten we uiteraard blij mee zijn. Het is ook de taak van de wetgever om te vermijden dat dergelijke bijzonder ongewenste activiteiten toenemen, ook om te verhinderen dat er voor de verkoop op afstand een oerwoud van regels ontstaat. Door deze stemming heeft het Europees Parlement het evenwicht dus hersteld. De Europese consument krijgt heel concreet het recht om een aankoop binnen veertien dagen te herroepen. De nieuwe regels bepalen dat ieder product dat op afstand gekocht is, binnen dertig dagen aan de koper moet worden geleverd. De handelaar is tijdens de leverperiode verantwoordelijk voor iedere schade en voor het verlies van de goederen. Last but not least hebben de leden van het Parlement voor een werkelijke transparantie van de prijzen gestemd. Dat is uitstekend nieuws voor deze sector, die hier zeker van zal profiteren.</p>
    </intervention>
    <intervention id="4-509-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="nl">Ik heb voor dit verslag gestemd omdat het gericht is op het realiseren van een betere bescherming van de consumentenrechten. Verder wordt op communautair niveau het gewenste niveau van harmonisatie vastgesteld voor op afstand en buiten verkoopruimten gesloten overeenkomsten evenals voor het recht van de rechthebbende om afstand te doen.</p>
    </intervention>
    <intervention id="4-510-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Deze richtlijn bood een uitgelezen kans om gemeenschappelijke normen vast te stellen voor de 27 lidstaten en om de versnipperde communautaire wetgeving inzake consumentenrechten, die uit meerdere wetgevingsinstrumenten bestaat, te vereenvoudigen. Het resultaat van het optreden van het Parlement, en bovenal van de trialogen met de Raad, is echter een tekst die mij niet tevreden stemt. De Raad heeft de gevoelige onderdelen en een aantal relevante aspecten geschrapt uit de tekst die de Commissie interne markt en consumentenbescherming heeft ingediend, en uit de definitieve tekst als geheel blijkt dat verschillende benaderingen om voorrang hebben gestreden. Het was, zeker in deze tijden, sowieso niet realistisch om te verwachten dat de per lidstaat zeer verschillende rechtstradities en veiligheidsnormen op een lijn konden worden gebracht. Ik onthoud mij van stemming over de richtlijn.</p>
    </intervention>
    <intervention id="4-510-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="nl">Ik heb voor dit verslag gestemd, omdat het de EU-wetgeving op het gebied van consumentenbescherming sterk heeft vereenvoudigd en de consument meer rechten heeft gegeven op het gebied van online aankopen. Behalve op het verbeteren van de rechten van de consument is dit voorstel voor een richtlijn ook gericht op het wegnemen van onnodige juridische belemmeringen voor bedrijven die hun goederen en diensten willen verkopen binnen het gehele grondgebied van de Europese Unie. Tot de onlangs vastgelegde consumentenrechten met betrekking tot online aankopen behoren de mogelijkheid om goederen binnen veertien dagen na levering te retourneren, het recht een aankoop te annuleren als de goederen niet binnen dertig dagen na bestelling zijn geleverd en de verplichting om de koper te informeren over de uiteindelijke prijs van de goederen. Om detailhandelaren en dienstverleners te beschermen voorziet het verslag tevens in verplichtingen voor de consument, zoals het betalen van de verzendkosten bij het retourneren van goederen aan de verkoper of, wanneer het een dienst betreft, het betalen van het reeds geleverde deel daarvan.</p>
    </intervention>
    <intervention id="4-511-000" speaker_id="96716" name="Zuzana BRZOBOHATÁ" is_mep="True" mode="written" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Op 23 juni 2011 heeft het Parlement een ontwerprichtlijn consumentenbescherming aangenomen, die de voorgaande vier richtlijnen door een juridisch document vervangt. Dit leidt voor alles tot transparantere regelgeving op het gebied van consumentenbescherming in de Europese wetgeving. De richtlijn is vooral een antwoord op de versnipperde regelgeving op het gebied van grensoverschrijdende handel, waar handelaren, vooral in het geval van e-commerce, niet bereid zijn om zich aan de regels van een andere lidstaat te houden. De richtlijn herintroduceert vooral de verplichting om de consument te informeren over de vestigingsplaats, het telefoon-, faxnummer en het e-mailadres, zodat het eenvoudiger wordt om met de handelaar te communiceren. Ook nieuw is de opnieuw ingevoerde verplichting voor handelaren om de directe kosten voor het terugsturen van goederen te vergoeden als de prijs van deze goederen onder de 50 euro ligt. Vanuit het oogpunt van de Tsjechische rechtsorde heeft de richtlijn behalve de genoemde nieuwe ontwikkelingen geen grote impact op de wetgeving inzake consumentbescherming. De nieuwe ontwikkelingen zijn vooral van toepassing op overeenkomsten op afstand. Ik heb daarom voor de richtlijn gestemd.</p>
    </intervention>
    <intervention id="4-511-500" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Ik heb voor aanneming van het uiteindelijke compromis gestemd, aangezien het een belangrijke stap voorwaarts is ten aanzien van consumentenbescherming, doordat het zowel consumenten als handelaren aanvullende rechtszekerheid biedt. Naar mijn mening biedt de richtlijn op enkele uitzonderingen na talrijke voordelen, waaronder maximale harmonisatie voor op afstand en buiten verkoopruimten gesloten overeenkomsten.</p>
      <p sl="ro">Om de interne markt via de versterking van grensoverschrijdende transacties en e-handel te ontwikkelen is het van vitaal belang dat Europese consumenten in deze overeenkomsten profiteren van een uniform beschermingsniveau, ongeacht hun land van herkomst. Een andere factor die even belangrijk is, is ervoor te zorgen dat handelaren zich niet aan verschillende voorschriften hoeven aan te passen. Dankzij de regels voor het verstrekken van informatie over bezorggebieden, het opgeven van prijzen inclusief alle belastingen en het standaardrecht om binnen veertien dagen te annuleren, zal deze richtlijn het vertrouwen van de consument in grensoverschrijdende transacties waarschijnlijk vergroten.</p>
      <p sl="ro">Ik ben ook ingenomen met de oplossing die gevonden is voor het recht op annulering bij online aankopen, aangezien er steeds meer online producten worden verkocht en een oplossing absoluut noodzakelijk was. Ten slotte brengt deze richtlijn met het verbod op buitensporige aanrekening van bepaalde betalingsmethoden en op het gebruik van vakjes die al zijn aangekruist geweldig nieuws voor consumenten.</p>
    </intervention>
    <intervention id="4-511-750" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="nl">We leggen vast welke rechten alle consumenten in de Unie minimaal hebben, en dat is werkelijk een verbetering voor de burgers van andere landen, waar minder strenge eisen worden gesteld aan de informatie voor de consument, en waar het herroepingsrecht zwakker is. Het resultaat is echter geen onverdeeld succes, het was eigenlijk het doel van de Commissie en van de rechtse partijen in Europa om de grensoverschrijdende handel te vereenvoudigen, en niet om de consumentenbescherming op een hoger niveau te harmoniseren. Dit is dus een klein stapje voor de Franse consument, maar een grote stap voor de Europese consument.</p>
    </intervention>
    <intervention id="4-511-875" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Het is belangrijk om de noodzaak van consumentenrechten te onderstrepen, in het bijzonder de rechten die betrekking hebben op online aankopen, in dit verslag en in toekomstige verslagen op dit gebied.</p>
    </intervention>
    <intervention id="4-512-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Met deze richtlijn wordt beoogd om het geldende juridische kader te vereenvoudigen en aan te vullen door de vier bestaande richtlijnen te bundelen in een enkel wetgevend instrument. Deze vier richtlijnen zorgen momenteel slechts voor minimale harmonisatie en laten de lidstaten de keuze of zij al dan niet strengere regels hanteren. Dit heeft geleid tot een enorme versnippering op EU-niveau en tot hoge kosten voor het bedrijfsleven in verband met de naleving van al deze verschillende regels voor grensoverschrijdende transacties.</p>
      <p sl="pt">Er moet een echte interne markt tot stand worden gebracht tussen bedrijven en consumenten die mede kan zorgen voor hoge consumentenbescherming en grote concurrentiekracht voor bedrijven, en tevens te worden gezorgd voor naleving van het subsidiariteitsbeginsel. Op die manier zal de consumenten optimaal gebruik kunnen maken van een concurrerend grensoverschrijdend aanbod, meer keuzemogelijkheden kunnen genieten, alsook hun voordeel kunnen doen met de onbetwistbare voordelen van de interne markt, dit in combinatie met meer vertrouwen van hun zijde in een hoog niveau van bescherming van hun rechten.</p>
      <p sl="pt">Ook ik denk dat totale harmonisering de allerbeste oplossing zou zijn, zoals oorspronkelijk eveneens voorgesteld door de Commissie en gevraagd door verschillende sectoren van het bedrijfsleven. Helaas is dat op dit moment echter nog een brug te ver …</p>
      <a text="(Verklaring ingekort overeenkomstig artikel 170 van het Reglement)"/>
    </intervention>
    <intervention id="4-512-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik verwelkom deze stemming, die een belangrijke stap vooruit voor de interne markt en het resultaat van gecompliceerde en doorgetimmerde onderhandelingen is. We wachten nu op de formele goedkeuring van de Raad. Ik denk dat het belangrijk is dat het Europees Parlement de komende twee jaar een rol blijft spelen in het monitoren van de uitvoering van de richtlijn door de lidstaten. Hoewel de aanneming van de richtlijn een belangrijk resultaat is, is de omzetting ervan in de nationale wetgeving in feite de essentiële stap om ervoor te zorgen dat de wetgeving goed door de lidstaten wordt uitgevoerd en er geen obstakels of barrières voor de eengemaakte markt worden gecreëerd. Met deze richtlijn krijgen Europese consumenten nieuwe rechten, die op Europees niveau zijn vastgelegd en waarbij nationale grenzen worden overstegen. Dit zal de grensoverschrijdende handel beslist doen toenemen en de online-verkoop, die de echte uitdaging voor ondernemingen en het economische herstel van de markt is, verstevigen.</p>
    </intervention>
    <intervention id="4-512-500" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="nl">Het Parlement heeft vandaag het verslag van mijn collega André Schwab aangenomen over een herschikte tekst van de richtlijn betreffende consumentenrechten. Ik ben blij dat dit gebeurd is, want deze richtlijn leidt tot betere gezamenlijke regels voor de consumentenbescherming, met name voor de online-verkoop van goederen. Ik ben ook blij dat de wetgever de mogelijkheid handhaaft dat de lidstaten in hun nationale recht maatregelen nemen die de rechten van de consument nog beter beschermen. Net als veel consumentenverenigingen betreur ik echter dat de lidstaten de mogelijkheid krijgen om van sommige bepalingen van de richtlijn af te wijken om bepaalde bedrijven of sectoren tegemoet te komen.</p>
    </intervention>
    <intervention id="4-512-656" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik heb dit akkoord tussen het Europees Parlement en de Raad over een richtlijn betreffende consumentenrechten gesteund. Het voorstel voor de richtlijn voegt de vier bestaande communautaire richtlijnen samen tot één enkele rechtshandeling. Ik had op enkele gebieden graag een hoger niveau van consumentenbescherming gezien, maar het voorstel als geheel is een heel goed compromis en zal de rechten van de consumenten in de hele EU versterken. Diverse belangrijke punten zullen de Europese consument echte toegevoegde waarde bieden; de richtlijn is nu van toepassing op digitale producten en (deels) op personenvervoer; de handelaar moet de consument nu vóór sluiting van een overeenkomst, in overeenkomsten die worden gesloten in verkoopruimten, alsmede in buiten verkoopruimten of op afstand gesloten overeenkomsten, specifieke informatie verstrekken; onmiddellijk voordat een consument een bestelling plaatst, moet hij of zij (nogmaals) worden geïnformeerd over de totale prijs en de belangrijkste kenmerken van het product, en hij of zij moet expliciet bevestigen dat de bestelling een betalingsverplichting met zich meebrengt. Bovendien zal het herroepingsrecht nu volledig worden geharmoniseerd in alle lidstaten, doordat wordt voorzien in een herroepingstermijn van veertien dagen. Voorts zal er een verbod zijn op zogenoemde 'al aangekruiste vakjes', die vooral problemen veroorzaken in de sector van het personenvervoer.</p>
    </intervention>
    <intervention id="4-512-687" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="nl">De richtlijn betreffende consumentenrechten stelt ons in staat om de rechten van de Europese consument op een hoog niveau te harmoniseren. Deze stemming is de laatste stap, na een discussie van twee jaar met de consumentenverenigingen en met de vertegenwoordigers van het bedrijfsleven. Het is echter vooral een grote overwinning voor het Europees Parlement, dat een gezamenlijk front heeft gevormd. Deze tekst bevat vergaande nieuwe regels voor de online-handel. We hebben een systeem gecreëerd dat garandeert dat de bestelling werkelijk overeenstemt met wat de consument wenst (belangrijkste eigenschappen van het product of de dienst, totale prijs, looptijd van het contract), en wel voor de overeenkomst definitief geldig wordt. De nieuwe regels bepalen dat verkopers altijd verplicht zijn om de totale prijs van het product of de dienst duidelijk te noemen, inclusief de bijkomende kosten. Dat leidt tot betere en volledigere informatie voor de consument.</p>
    </intervention>
    <intervention id="4-512-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag gestemd omdat het bijdraagt aan de verhoging van het consumentenvertrouwen en de consumentenbescherming in verband met aankopen op het internet en tevens omdat het bijdraagt aan een vermindering van de terughoudendheid van bedrijven om hun producten tevens in andere EU landen te koop aan te bieden. Deze amendementen leiden tot grotere consumentenveiligheid en zullen bedrijven, groot en klein, helpen goederen en diensten te leveren zonder onnodige juridische obstakels op hun weg.</p>
    </intervention>
    <intervention id="4-512-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Europese wetgeving inzake consumentenrechten en -bescherming is een van de fundamentele achterliggende principes van de werking van de interne markt. Ik ben ervan overtuigd dat een goede consumentenbescherming en -veiligheid van cruciaal belang zijn voor zowel een goede werking van de markt als de handel, beide essentiële voorwaarden voor concurrentievermogen en groei.</p>
      <p sl="pt">Het is als zodanig van cruciaal belang dat er een goed evenwicht wordt gevonden tussen een hoog niveau van consumentenbescherming – met name ten aanzien van de omvang en aard van de aan hen verstrekte informatie en de aansprakelijkheid voor aan hen berokkende schade – en de daarmee samenhangende kosten voor het bedrijfsleven. Zoals ik al tijdens de stemming van maart zei, is het van groot belang dat we oog blijven houden voor de nationale specifiteiten en de exacte aard van de geboden bescherming, uiteraard onder volledige naleving van het subsidiariteitsbeginsel.</p>
      <p sl="pt">Dit is wat mij betreft dan ook een onderwerp waar enerzijds een maximale harmonisering nuttig zou kunnen zijn, maar waar tevens volstaan zou kunnen worden met minimale harmonisering, afhankelijk van wat het meest geschikt is voor een specifiek type contract.</p>
    </intervention>
    <intervention id="4-512-937" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag heeft betrekking op het voorstel voor een richtlijn van het Europees Parlement en de Raad betreffende consumentenrechten. De Europese Unie heeft zich altijd hard gemaakt voor het vrije verkeer van mensen en goederen. Dit vrije verkeer geeft soms aanleiding tot kwesties die dienen te worden verduidelijkt en waar we bovenal op voorbereid moeten zijn en die we dienen te voorkomen. In een gemondialiseerde wereld waar steeds meer aankopen via het internet gedaan worden, wordt de noodzaak tot aanpassing van de wetgeving aan de behoeften van de markt steeds nijpender. Alleen op die manier kunnen de rechten van de consumenten, die daar dikwijls niet eens van op de hoogte zijn, worden verdedigd.</p>
      <p sl="pt">Ik ben dan ook ingenomen met de goedkeuring van dit verslag dat in mijn ogen een grote stap voorwaarts is op het vlak van de consumentenbescherming. Ik ben tevens ingenomen met de door de Raad voorgestelde optie om deze richtlijn te beperken tot verkoop aan huis en internetverkoop – een sterk groeiende markt waarin de consument zich echter nog altijd wat verloren voelt – en ik sta achter de goedgekeurde vereenvoudigingsmaatregelen, niet in de laatste plaats de mogelijkheid voor consumenten – niet bedrijven – om contracten telefonisch te herroepen. In de dagelijkse praktijk echter heeft de interne markt nauwkeurigere en transparantere regels nodig, zoals bijvoorbeeld de bepaling dat er informatie dient te worden verstrekt ten aanzien van de mechanismen van onlinetransacties.</p>
    </intervention>
    <intervention id="4-513-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Dit is een nieuw voorstel voor een overeenkomst over een Europese richtlijn inzake consumentenrechten. Het is de vrucht van stevige onderhandelingen tussen het Europees Parlement, de Raad en de Commissie.</p>
      <p sl="pt">Dit is een compromis tussen regels voor een betere bescherming van consumenten enerzijds en waarborgen voor duidelijke gemeenschappelijke voorwaarden voor bedrijven die op de interne markt concurreren anderzijds</p>
      <p sl="pt">Dit nieuwe voorstel omvat nieuwe rechten, zoals een herroepingstermijn van 14 dagen voor de hele Europese Unie, te rekenen vanaf de ontvangst van de goederen. Ingeval van teruggave van goederen dient de door de consument daarvoor betaalde prijs binnen 14 dagen na terugzending te worden teruggestort. Indien de verkoper de consument niet informeert over het recht van terugzending van aangekochte goederen, beschikt de koper zelfs over één jaar om de goederen indien gewenst terug te zenden. In deze nieuwe versie dient het artikel binnen 30 dagen te worden geleverd. Zo niet, dan heeft de koper het recht om de bestelling te annuleren. Ook is de verkoper verantwoordelijk voor alle verlies of beschadiging gedurende het transport en heeft hij niet het recht om bedragen die niet duidelijk stonden aangegeven als onderdeel van de oorspronkelijke online bestelling in rekening te brengen. Alle aan de waarde van de bestelling toegevoegde kosten zijn voor rekening van de verkoper. Dit is al met al een positief voorstel en we hebben er dan ook voor gestemd.</p>
    </intervention>
    <intervention id="4-514-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Dit nieuwe voorstel voor een overeenkomst inzake de Europese richtlijn betreffende consumentenrechten is de vrucht van stevige onderhandelingen tussen het Europees Parlement, de Raad en de Commissie. Het is een compromis tussen regels voor een betere bescherming van consumenten enerzijds en waarborgen voor duidelijke gemeenschappelijke voorwaarden voor bedrijven die op de interne markt concurreren anderzijds.</p>
      <p sl="pt">Met name de hiernavolgende nieuwe rechten zijn van eminent belang:</p>
      <p sl="pt">een herroepingstermijn van 14 dagen voor de hele Europese Unie te rekenen vanaf de ontvangst van de goederen, waarbinnen consumenten die op afstand hebben gekocht de mogelijkheid hebben om van gedachten te veranderen. Ingeval van teruggave van goederen dient de door de consument daarvoor betaalde prijs binnen 14 dagen na terugzending te worden teruggestort. Indien de verkoper de consument niet informeert over het recht van terugzending van aangekochte goederen, beschikt de koper zelfs over één jaar om de goederen indien gewenst terug te zenden;</p>
      <p sl="pt">het bestelde artikel dient binnen 30 dagen te worden geleverd. Indien het niet binnen die periode geleverd is, heeft de koper het recht om de bestelling te annuleren;</p>
      <p sl="pt">de verkoper is verantwoordelijk voor alle verlies of beschadiging gedurende het transport en heeft niet het recht om bedragen die niet duidelijk stonden aangegeven bij de oorspronkelijke online bestelling in rekening te brengen. Alle aan de waarde van de bestelling toegevoegde kosten zijn voor rekening van de verkoper.</p>
    </intervention>
    <intervention id="4-515-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">Het voorstel heeft als doel te waarborgen dat de consumenten in alle 27 lidstaten van de EU vertrouwen kunnen hebben in een hoog niveau van consumentenbescherming en dat ondernemingen, groot en klein, hun goederen en diensten zonder onnodige juridische belemmeringen kunnen verkopen aan consumenten in alle 27 lidstaten van de Unie. De versnippering van de wetgeving weerhoudt consumenten en ondernemingen ervan handel te bedrijven over de grenzen heen. Vele consumenten klagen dat hen de mogelijkheid wordt ontzegd om de interne markt ten volle te benutten, aangezien verkopers die vanuit een bepaalde lidstaat opereren, er vaak tegen opzien om verschillende voorschriften te moeten naleven wanneer zij tot een nieuwe markt toetreden, en liever niet het risico lopen om in een andere lidstaat vervolgd te worden. Het gewijzigde toepassingsgebied van de voorgestelde richtlijn blijkt een mogelijke oplossing te bieden voor de moeilijkheden die zich hebben voorgedaan, aangezien de richtlijn, naast een aantal sectoriële uitzonderingen, in beginsel beperkt zou worden tot overeenkomsten die buiten verkoopruimten worden gesloten, waarmee het leeuwendeel van alle grensoverschrijdende transacties wordt bereikt. Ik denk dus dat het wenselijk is een benadering te hanteren die gericht is op gerichte, volledige en uitgebreide harmonisatie die beperkt blijft tot specifieke aspecten van bepaalde overeenkomsten, met instandhouding van hoge niveaus van consumentenbescherming.</p>
    </intervention>
    <intervention id="4-516-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Ik wil de heer Schwab feliciteren met de belangrijke en gigantische taak die hij heeft verricht. Gezien de huidige economische situatie is dit wellicht echter niet het beste moment om deze tekst goed te keuren. De inspanning om 27 verschillende juridische tradities in één tekst samen te vatten is misschien te stoutmoedig geweest. Twijfels over de gevolgen van de omzetting van de richtlijn in de afzonderlijke lidstaten en het uit de tekst schrappen van het amendement dat door ons lid in de commissie is goedgekeurd bewegen mij ertoe me van stemming te onthouden.</p>
    </intervention>
    <intervention id="4-517-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Ik stem voor dit verslag omdat ik geloof dat het moment is aangebroken om het Europese juridische systeem in termen van consumentenbescherming te harmoniseren.</p>
      <p sl="it">In 2008 heeft de Europese Commissie het voorstel voor een richtlijn betreffende consumentenrechten aangenomen, waarmee vier bestaande onderdelen van communautaire wetgeving in een enkel wetgevingsinstrument zijn samengevoegd, om het bestaande regelgevingskader op het gebied van consumentenbescherming te vereenvoudigen en te vervolledigen. Het is nu essentieel om zowel alle consumenten van de 27 lidstaten van de Europese Unie een hoog niveau van consumentenbescherming te waarborgen als ondernemingen te verzekeren dat ze hun producten en diensten kunnen verkopen zonder onnodige juridische belemmeringen die het gevolg zijn van verschillende systemen.</p>
      <p sl="it">Tot nu toe heeft deze situatie de eengemaakte Europese markt ernstig geschaad. In het tijdperk van online aankopen en globalisering van de consumptie moet iedere handelaar die actief is in een andere lidstaat, zich aangemoedigd voelen om tot de markten van andere Europese landen toe te treden, zonder de zware last van aanpassing aan nationale voorschriften. Ik hoop dat ons werk een antwoord kan zijn op de grote uitdaging van het beschermen van consumenten en op de noodzaak van onze ondernemingen om te groeien, om een sterke en concurrerende markt te verstevigen.</p>
    </intervention>
    <intervention id="4-517-002" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="nl">Na weken van onderhandelingen is er uiteindelijk een overeenkomst bereikt over dit dossier van de consumentenbescherming, dat van cruciaal belang is voor de Europese burgers. Door deze ontwerprichtlijn aan te nemen, die de vier bestaande richtlijnen vervangt, willen we de regelgeving voor de consumentenbescherming verbeteren, en iedereen een zeker niveau van bescherming garanderen. Deze richtlijn is dus een enorme stap vooruit, en met name tot duidelijkere regels voor de verkoop op afstand of via internet. Dat zal de duizenden transacties vereenvoudigen die iedere dag in de lidstaten plaatsvinden. Een Franse klant die op een Duitse website iets koopt, heeft nu heel concreet recht op de zelfde bescherming als een Duitse klant. Ik vertegenwoordig een grensoverschrijdend kiesdistrict, en kom uit de enige regio in Frankrijk die aan drie andere Europese lidstaten grenst. Daarom heb ik veel belangstelling voor zulke onderwerpen. Deze richtlijn is een grote stap in de juiste richting. Afgezien daarvan is de interne markt een van de grootste successen van de Europese Unie. Wanneer we de consumenten een duidelijke bescherming garanderen, zal dat het vertrouwen van de burgers in de interne markt verhogen, en ook in de Europese Unie als geheel.</p>
    </intervention>
    <intervention id="4-517-003" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Het Europees Parlement heeft het lange, wetgevende proces over de richtlijn betreffende consumentenrechten tot een einde gebracht door zijn goedkeuring te verlenen aan het verslag-Schwab, dat een bevredigend compromis met de Raad en de Commissie is. Zo zijn twee belangrijke stappen gezet. Aan de ene kant hebben we een enkel wetgevingsinstrument betreffende consumentenrechten aangenomen, dat voor harmonisatie en continuïteit van de vier vorige richtlijnen op dit gebied zorgt, en aan de andere kant hebben we gedetailleerde regels voor het online kopen en verkopen vastgesteld, om de grensoverschrijdende handel te bevorderen en transparantie voor zowel ondernemingen als consumenten te waarborgen.</p>
      <p sl="it">In de nieuwe richtlijn worden aspecten vastgesteld die zijn bedoeld om de Europese consument beter te beschermen, zoals de informatie die in koopcontracten moet staan, leveringstijden, het recht op opzegging en het recht op reparatie of vervanging van een defect product, en ook in gevallen waarin het risico van de verkoper op de consument is overgegaan. Hoewel in de toekomst nóg gedetailleerdere regels kunnen worden vastgesteld, vormt de aangenomen tekst een positief compromis voor de harmonisatie van de bestaande voorschriften, waardoor zekerheid bij aankopen wordt gewaarborgd en er definitief een einde wordt gemaakt aan het typische bedrog dat achter elektronische aankopen schuilgaat.</p>
    </intervention>
    <intervention id="4-517-004" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="nl">Ik heb voor dit verslag gestemd. Ik ben namelijk van mening dat het primair leidt tot meer zekerheid voor consumenten die online aankopen verrichten, omdat ze nu vooraf betere informatie krijgen. Ik ben ook blij dat er geen voorrang is gegeven aan de belangen van het bedrijfsleven. Ik stel met name vast dat de nieuwe regels de consument in staat stellen om een aankoop binnen veertien kalenderdagen te herroepen door een geharmoniseerd formulier voor de herroeping in te vullen dat in de hele EU geldt, en dat die periode zelfs kan worden verlengd tot een jaar wanneer de verkoper de koper niet op de hoogte heeft gesteld van diens herroepingsrecht. Tot slot zijn er uitzonderingen voorzien voor kleine en middelgrote ondernemingen, dat ons heeft verteld dat een te strenge tekst hun activiteiten in gevaar zou kunnen brengen. Daar is naar geluisterd.</p>
    </intervention>
    <intervention id="4-518-500" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ik wil de rapporteur en collega's in de politieke fracties feliciteren met het uitstekende werk dat is verricht in de onderhandelingen over dit pakket. Toen dit Parlement het voorstel van de Commissie voor het eerst ontving, was duidelijk dat consumentenrechten in talrijke landen werden bedreigd, in plaats van dat ze werden versterkt. Dit compromispakket heeft een aantal van deze bedreigingen weggenomen en zal hopelijk leiden tot een beter consumentenklimaat in de EU.</p>
    </intervention>
    <intervention id="4-517-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="nl">Ik verwelkom dit document, omdat deze richtlijn beoogt een hoog niveau van consumentenbescherming tot stand te brengen en bij te dragen aan een goede werking van de interne markt door bepaalde aspecten van de wettelijke en bestuursrechtelijke bepalingen van de lidstaten inzake consumentenovereenkomsten te harmoniseren. De belangrijkste aspecten van de wijziging van de richtlijn hebben betrekking op overeenkomsten die op afstand of buiten verkoopruimten zijn gesloten. Deze wetgeving biedt de consumenten meer controle bij de aankoop van goederen, beschermt ze tegen oneerlijke praktijken, geeft ze meer keuzemogelijkheden en zorgt voor meer concurrentie. Ook kan ze de grensoverschrijdende handelsstromen en de verkoop op afstand bevorderen. Deze richtlijn is niet van toepassing op overeenkomsten met betrekking tot: maatschappelijke diensten, gezondheidszorg, financiële diensten, onroerende zaken, de constructie van nieuwe gebouwen en overeenkomsten die gesloten zijn door middel van distributieautomaten of geautomatiseerde handelsruimten of met telecommunicatie-exploitanten via openbare telefoons voor dat doel of die gesloten zijn voor het gebruik door de consument van één telefoon-, internet- of faxverbinding. Lidstaten kunnen besluiten deze richtlijn niet toe te passen op buiten verkoopruimten gesloten overeenkomsten waarbij de tegenwaarde van de door de consument te betalen prijs hoger is dan vijftig euro. Deze richtlijn belet handelaren niet om consumenten contractuele regelingen aan te bieden die verder gaan dan de door deze richtlijn geboden bescherming. Opgemerkt moet worden dat de Europese consumentenorganisatie dit voorstel steunt.</p>
    </intervention>
    <intervention id="4-517-750" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">Ik heb vandaag voor de richtlijn betreffende consumentenrechten gestemd, omdat ik denk dat deze de bestaande regelgeving op het gebied van consumentenbescherming zal vereenvoudigen en verbeteren. Leden van de Commissie interne markt en consumentenbescherming hebben maandenlang geprobeerd het met de Raad eens te worden over belangrijke aspecten van deze richtlijn, opdat consumenten beter kunnen worden beschermd en bedrijven tegelijkertijd niet gebukt hoeven te gaan onder te strenge en onnodige regels die afbreuk zouden doen aan de economische bedrijvigheid en de bureaucratie zouden vergroten. We hebben nu een uitgebalanceerd resultaat bereikt, één dat zowel consument- als bedrijfsvriendelijk is. Ik ben echter van mening dat we niet op onze lauweren moeten rusten. Ik begrijp dat we, na consumentenrechtenorganisaties en vertegenwoordigers van het bedrijfsleven te hebben geraadpleegd, moeten zorgen voor een nog grotere harmonisatie van de consumentenrechten in de hele Europese Unie. Er zijn momenteel grote verschillen en deze vormen een belemmering voor zakenmensen die willen uitbreiden tot de markten van andere lidstaten waar de normen hoger zijn. Ik denk dat Letland een goed voorbeeld is op het gebied van consumentenbescherming, omdat onze normen weliswaar tot de hoogste behoren, maar proportioneel zijn en de zakenwereld niet belasten met bureaucratische voorschriften.</p>
    </intervention>
    <intervention id="4-518-000" speaker_id="4246" name="Othmar KARAS" is_mep="True" mode="written" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Ik heb voor het onderhandelingsresultaat van de richtlijn inzake consumentenrechten gestemd, omdat er een evenwichtig compromis tussen de belangen van de consumenten en die van het bedrijfsleven tot stand is gebracht. Met de harmonisering van de consumentenrechten dragen wij bij aan de versterking van de interne markt en daarmee aan de versterking van Europa. Dankzij deze richtlijn wordt het voor ondernemers mogelijk om veilig de grens over te gaan, waardoor de interne markt een stap dichter bij het worden van een Europese thuismarkt komt. Consumenten krijgen dankzij de nieuwe regels meer zekerheid en vertrouwen bij het doen van aankopen, met name via internet.</p>
      <p sl="de">Helaas schieten enkele bepalingen echter hun doel voorbij. Ik zou het hebben toegejuicht als met name de Raad bereid was geweest tot meer objectieve oplossingen die vriendelijker voor kleine ondernemingen waren geweest. Het was met name mogelijk geweest om het initiatiefelement mee op te nemen in de definitie van buiten verkoopruimten gesloten overeenkomsten.</p>
    </intervention>
    <intervention id="4-518-250" speaker_id="101580" name="Constance LE GRIP" is_mep="True" mode="written" nationality="France" birth_date="14-11-1960" birth_place="Chatou" p_group="Group of the European People's Party (Christian Democrats)" m_state="FR">
      <p sl="fr">Ik heb mijn steun gegeven aan het verslag van mijn collega Andreas Schwab dat afhankelijk was van een overeenkomst tussen de Commissie, het Parlement en de Raad en dat een juist evenwicht heeft weten te bewerkstelligen tussen enerzijds een betere bescherming van Europese consumenten en anderzijds makkelijker toegang tot de Europese markt voor ons bedrijfsleven. Het feit dat deze richtlijn verkoop- en dienstenovereenkomsten tussen ondernemingen en consumenten behandelt, met name op afstand gesloten en buiten verkoopruimten gesloten overeenkomsten, is vooral bemoedigend omdat er in de Europese wetgeving nu eindelijk aandacht is voor het vraagstuk van de e-handel, die een steeds grotere rol zal gaan spelen in onze economieën en in ons aankoopgedrag. Door een minimum aan gemeenschappelijke regels op het gebied van consumentenbescherming binnen de Europese Unie te waarborgen, bieden we onze medeburgers en ons bedrijfsleven de veiligheid en garantie die ze nodig hebben voor de ontwikkeling van grensoverschrijdende handel en e-handel. We leveren derhalve een belangrijke bijdrage aan de verwezenlijking van een echte interne markt.</p>
    </intervention>
    <intervention id="4-519-000" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">De consumentenrechten behoeven voortdurende zorg, zowel op het gebied van de wettelijke regelgeving, waaronder de reikwijdte van de regelgeving, het onderwerp van de regelgeving en de rechten en plichten van de partijen, alsook op het gebied van de naleving van de wet. Het is goed dat we periodiek de bepalingen herzien en aanpassen. De aan de consument te verstrekken informatie, de dragers van die informatie, goederen met een verminderde handelswaarde en de mogelijkheid om goederen te retourneren zijn vandaag de dag bijzonder belangrijke vraagstukken. Bovengenoemde fundamentele kwesties en principes hebben hun weerslag gevonden in het verslag-Schwab.</p>
    </intervention>
    <intervention id="4-520-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">De nieuwe richtlijn is een evenwichtige overeenkomst die voordelen biedt zoals het op EU-niveau erkende recht van consumenten om binnen twee weken na ontvangst van het door hen bestelde product van gedachten te veranderen, en de verplichting voor onlinehandelaren om volledige informatie over de totale prijs en de contactgegevens van de handelaar te verstrekken. Zo'n kader was nodig voor internettransacties, aangezien dat de methode is die voor het grootste deel van grensoverschrijdende verkoop wordt gebruikt.</p>
      <p sl="ro">We moeten er in de toekomst naar streven consumenten tegen oneerlijke contractvoorwaarden te beschermen. Bij bankieren, elektronische communicatie en toeristische diensten zijn de voorwaarden van het contract heel vaak in hele kleine letters geschreven, en consumenten gaan heel vaak akkoord zonder van deze voorwaarden kennis te nemen.</p>
    </intervention>
    <intervention id="4-521-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Het doel van de richtlijn betreffende consumentenrechten is het vereenvoudigen van de contractuele relaties tussen consumenten en ondernemingen, en daardoor bij te dragen aan een betere werking van de interne markt en het vergroten van het vertrouwen van de consumenten in grensoverschrijdende aankopen. De richtlijn moet waarborgen dat consumenten een hoger niveau van bescherming hebben en dat ondernemingen hun goederen en diensten zonder onnodige juridische belemmeringen kunnen verkopen.</p>
      <p sl="it">De Europese Commissie heeft voorgesteld om het beginsel van 'volledige harmonisatie' toe te passen, aangezien het huidige verschil tussen nationale wetgevingen heeft bijgedragen aan versnippering van de markt en van het regelgevend kader. We denken dat zo'n voorstel op dit moment niet haalbaar is en in plaats daarvan stellen we een regel voor een minimale harmonisatie op een hoog niveau van consumentenbescherming voor, waarbij we de noodzaak van convergentie van de nationale regels over de uitoefening en effecten van het recht op opzegging benadrukken. Dit alles zal bijdragen aan het versterken van het vertrouwen van de consumenten en het overwinnen van de terughoudendheid van ondernemingen om grensoverschrijdende actief te worden. Personen en organisaties die belang hebben bij consumentenbescherming zullen bij de Commissie verslag over de resultaten van de toepassing van deze richtlijn moeten uitbrengen. Op basis daarvan zal de Commissie een verslag moeten uitwerken, met daarin eventuele voorstellen voor herziening.</p>
    </intervention>
    <intervention id="4-522-000" speaker_id="4275" name="Hans-Peter MAYER" is_mep="True" mode="written" nationality="Germany" birth_date="05-05-1944" birth_place="Riedlingen" p_group="Group of the European People's Party (Christian Democrats)" m_state="DE">
      <p sl="de">Het verslag betreffende consumentenrechten vertoont nog steeds talloze hiaten, met name ten aanzien van de bepalingen voor ambachtslieden. Daar moeten nog enkele verbeteringen worden doorgevoerd en eerst moet blijken wat in de praktijk de gevolgen zijn van deze regelingen voor de rechten van ambachtslieden. Aangezien het verslag echter goede verbeteringen ten opzichte van het voorstel van de Commissie bevat en met name de Europese consumenten vele voordelen oplevert, heb ik toch voorgestemd.</p>
    </intervention>
    <intervention id="4-523-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Er moeten bepaalde voorwaarden worden gecreëerd om ondernemingen te stimuleren om grensoverschrijdend actief te worden. Dit omvat boven alles bescherming van de consumenten, die binnen de gehele EU op eenzelfde hoog niveau moet worden gebracht. Met name bij aankopen via internet heerst nog zeer grote onzekerheid, vooral onder consumenten, aangezien er voor dergelijke transacties geen duidelijke rechtsgrondslag is. Regelmatig ontstaan er misverstanden, hoofdzakelijk met betrekking tot het herroepingsrecht van de koper en de leveringsvoorwaarden.</p>
      <p sl="de">Ik heb voor het verslag gestemd, omdat het absoluut noodzakelijk is om consumenten ook bij aankopen buiten hun eigen land een bepaalde mate van bescherming te kunnen bieden. Deze bescherming moet binnen de gehele EU gestandaardiseerd zijn.</p>
    </intervention>
    <intervention id="4-523-500" speaker_id="96760" name="Tiziano MOTTI" is_mep="True" mode="written" nationality="Italy" birth_date="07-02-1966" birth_place="Reggio Emilia" p_group="Group of the European People's Party (Christian Democrats)" m_state="IT">
      <p sl="it">Het doet me genoegen te zien dat, na jaren van onderhandelen, de verschillende politieke partijen eindelijk een overeenkomst hebben bereikt en de nieuwe richtlijn betreffende consumentenrechten vandaag eindelijk wordt goedgekeurd. De nieuwe regels zullen de consumentenrechten aanzienlijk versterken. Consumenten zullen beter zijn geïnformeerd over contractbepalingen en verkoopvoorwaarden, en ook over leveringstijden en de mogelijkheid om een contract op te zeggen. Ik denk, bijvoorbeeld, aan de vergoedingstermijn wanneer goederen worden teruggezonden, die aanzienlijk korter wordt en de consument ook vanuit financieel oogpunt garanties biedt, en aan het recht om van gedachte te veranderen, dat wordt verlengd tot veertien dagen. Dit zijn kleine maar belangrijke stappen die niet alleen door consumenten zullen worden gewaardeerd, omdat de richtlijn, zoals geamendeerd, ook voordelen aan kleine en middelgrote ondernemingen zal bieden. Zij zullen hun zaken ook over grenzen heen kunnen uitbreiden, waar velen van hen, vooral kleinere ondernemers, het nog moeilijk vinden om actief te zijn vanwege het wantrouwen van consumenten ten aanzien van nieuwe technologieën, online transacties, garanties dat ze hun geld terug krijgen en wettelijke vergoedingen wanneer er van gedachte wordt veranderd.</p>
    </intervention>
    <intervention id="4-523-625" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Nu ondernemingen regelmatig grensoverschrijdend actief zijn binnen de interne markt, is het zinvol om consumenten grensoverschrijdende bescherming te bieden. Harmonisering mag echter niet met de botte bijl worden doorgevoerd. Om die reden heb ik voor het verslag gestemd.</p>
    </intervention>
    <intervention id="4-523-687" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">We moeten er alles aan doen om een hoog niveau van consumentenbescherming in de gehele Europese Unie te bewerkstelligen. Alleen door het bereiken van deze doelstelling kan de interne markt effectief functioneren. Allereerst moeten wij de eisen van de wetgeving van alle lidstaten met betrekking tot op afstand gesloten overeenkomsten en buiten verkoopruimten gesloten overeenkomsten, op elkaar afstemmen. Derhalve moeten er specifieke eisen worden gesteld met betrekking tot het verstrekken van informatie, die een adequate bescherming van consumenten kunnen garanderen. Zodra deze maatregelen zijn uitgevoerd, zullen consumenten meer controle hebben bij de aankoop van goederen. Daarnaast zullen ze beschermd worden tegen oneerlijke activiteiten. De keuzemogelijkheden van consumenten zullen uitgebreid worden, de handelsconcurrentie, de stroom van grensoverschrijdende handel en verkoop op afstand zullen toenemen. Het moet vermeld worden dat de lidstaten het recht hebben om de bepalingen van deze richtlijn niet toe te passen op buiten verkoopruimten gesloten overeenkomsten wanneer het contractbedrag lager is dan vijftig euro, zodat aanvullende juridische hindernissen worden vermeden.</p>
    </intervention>
    <intervention id="4-523-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ik heb voor dit verslag over het voorstel voor een richtlijn van het Europees Parlement en de Raad betreffende consumentenrechten gestemd. Het doel van deze richtlijn is te komen tot een hoog niveau van consumentenbescherming. De poging van de Europese Unie om de harmonisatie van de gemeenschappelijke markt te combineren met een hoog niveau van consumentenbescherming maakt het meeste kans van slagen, als wordt geprobeerd het bestaande minimumniveau van harmonisatie te verhogen in de richting van de beste bestaande nationale praktijken. In de toekomst moet het Europese aansprakelijkheidssysteem voor een gebrek aan overeenstemming zo worden ontwikkeld dat de consumentenbescherming en het vertrouwen in de markten ermee worden verbeterd: dit is eerlijk ten aanzien van de bedrijven en er wordt een verlenging van het nuttige leven van producten mee ondersteund. Om dit in de praktijk te brengen, moet een Europees model voor de beslechting van consumentengeschillen worden ontworpen. Niet alle grote ambities voor de consumentenrechtenrichtlijn zijn verwezenlijkt, maar ik geloof dat er desalniettemin een belangrijke stap is gezet die geen belemmering vormt voor de normale marktwerking.</p>
    </intervention>
    <intervention id="4-524-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Het voorstel is het resultaat van een herziening van het consumentenacquis die in 2004 werd gestart om het bestaande regelgevingskader op het gebied van consumentenbescherming te vereenvoudigen en te vervolledigen. Het voorstel heeft een tweeledig doel, namelijk waarborgen dat de consumenten in alle 27 lidstaten van de EU vertrouwen kunnen hebben in een hoog niveau van consumentenbescherming en dat ondernemingen, groot en klein, hun goederen en diensten zonder onnodige juridische belemmeringen kunnen verkopen aan consumenten in alle 27 lidstaten van de Unie. Om een verdere versnippering van regelingen op dit gebied te voorkomen, ging de voorkeur uit naar gerichte volledige harmonisatie die beperkt blijft tot specifieke aspecten van bepaalde overeenkomsten, met instandhouding van hoge niveaus van consumentenbescherming. Dat betekent dat het toepassingsbereik van de richtlijn moet worden aangepast. Naast een aantal sectoriële uitzonderingen, wordt de richtlijn daarom in beginsel beperkt tot overeenkomsten die buiten verkoopruimten worden gesloten – waarmee het leeuwendeel van alle grensoverschrijdende transacties wordt bereikt. We moeten ervoor zorgen dat de Europese burgers het volle profijt van de interne markt kunnen trekken, zeker al het gaat om online-verkoop. Daarom heb ik voor dit voorstel gestemd.</p>
    </intervention>
    <intervention id="4-524-500" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Een richtlijn die consumentenrechten in Europa harmoniseert, is verstandig. Hij kan in potentie ook internetbedrijven en bedrijven die op afstand verkopen, bevorderen, omdat kopers meer vertrouwen zullen hebben in diensten die in de EU worden verricht. Het verstrekken van deze informatie zal consumenten vertrouwen geven en hen aanmoedigen om grensoverschrijdend aankopen te doen, wat hun een betere keuze en meer waarde oplevert. Elke toename van het grensoverschrijdend winkelen is een voordeel voor de interne markt als geheel. Online-verkopen en e-commerce vertegenwoordigden in 2010 in Europa een waarde van 163 miljard euro, en het Britse Centre for Retail Research voorspelt dat de online omzet in Europa met 18,7 procent zal toenemen tot 202,9 miljard euro in 2011. Dit is een uiterst lucratieve markt, en we moeten ervoor zorgen dat consumenten voldoende worden beschermd. De richtlijn beschermt ook bedrijven. Verschillende wetgevingen inzake consumentenovereenkomsten in de lidstaten hebben bedrijven ervan weerhouden hun markten uit te breiden. Door deze wetgevingen in de EU te harmoniseren kunnen bedrijven erop vertrouwen dat de regels die in hun thuismarkt gelden, ook overal elders in de EU gelden.</p>
    </intervention>
    <intervention id="4-525-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Het voorstel van de Europese Commissie voor een richtlijn betreffende consumentenrechten combineert vier bestaande richtlijnen tot een enkel wetgevingsinstrument met het doel om het bestaande regelgevingskader inzake consumentenbescherming te vereenvoudigen en te completeren. Het dubbele doel van het voorstel bestaat erin te garanderen dat iedere consument in de 27 EU-lidstaten op een hoog niveau van consumentenbescherming kan vertrouwen en dat ondernemingen van elke grootte hun goederen en diensten aan consumenten in de 27 EU-lidstaten kunnen leveren.</p>
      <p sl="ro">De nieuwe regelgeving inzake consumentenrechten omvat bijna elke soort verkoop, in winkels, via de telefoon of online, maar versterkt in het bijzonder de bepalingen inzake internationale verkoop. De nieuwe wetgeving bepaalt wat voor soort informatie de koper van de verkoper moet ontvangen, evenals de leveringsvoorwaarden en de regels die van toepassing zijn wanneer het risico bij de koper ligt, om nog maar te zwijgen van het recht van laatstgenoemde om aankopen te annuleren of te weigeren, of het recht om een product te laten repareren of vervangen.</p>
      <p sl="ro">Ik steun het voorstel om een combinatie van de beginselen van maximale en minimale harmonisatie in te voeren, waardoor consumenten de rechten kunnen behouden die ze via nationale wetsbepalingen hebben verworven.</p>
    </intervention>
    <intervention id="4-526-000" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">In een grote interne markt als Europa moeten consumentenrechten naar behoren worden beschermd. In het verslag van de heer Schwab wordt geprobeerd vier verschillende richtlijnen samen te voegen: de richtlijn betreffende buiten verkoopruimten gesloten overeenkomsten, de richtlijn betreffende transacties op afstand, de richtlijn betreffende handelsgaranties en de richtlijn betreffende oneerlijke handelsbedingen. Het is geen eenvoudige zaak om 27 van elkaar afwijkende juridische tradities op deze gebieden op elkaar af te stemmen. En dit is misschien niet het aangewezen moment om dit soort complexe regels uit te vaardigen. Het zou beter zijn geweest om bepaalde aspecten en sectoren specifiek te behandelen, in plaats van opnieuw een tussen de EU en de lidstaten gedeelde bevoegdheid te scheppen. Voor een aantal staten zal deze richtlijn een al te grote en enthousiaste stap voorwaarts blijken te zijn. Andere staten zullen concessies moeten doen ter wille van de Europese harmonisatie. Ik heb daarom – hoezeer ik de inspanningen van de heer Schwab ook waardeer – niet voor dit verslag kunnen stemmen.</p>
    </intervention>
    <intervention id="4-527-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Een goed beschermde consument is een tevreden burger en is eveneens een indicatie van rijpheid van onze moderne democratieën. Dat maakt de vandaag aangenomen richtlijn belangrijk. Er gaat geen dag voorbij dat de Europese consument, bij het maken van een keuze voor een online aankoop of bij het accepteren van een abonnementswijziging via de telefoon, niet wordt geconfronteerd met de vraag of het contract dat hij heeft ondertekend of goedgekeurd, wel in orde is. In reactie op de vaak onevenwichtige verhouding tussen het bedrijfsleven en de consument heeft het Europees Parlement een aantal essentiële rechten vastgelegd, namelijk: het herroepingsrecht is vastgesteld op 14 dagen, ongeacht of de aankoop is gedaan op internet, via e-mail, telefoon of via een vertegenwoordiger. Als de verkoper de koper niet over het herroepingsrecht heeft geïnformeerd, kan het gekochte voorwerp tot een jaar na de aankoopdatum worden teruggestuurd. Leveringen moeten binnen 30 dagen worden uitgevoerd, Als deze termijn is verstreken, kan de koper zich zonder opgaaf van reden terugtrekken. Deze stemming vindt plaats na scherpe onderhandelingen tussen het Parlement en de lidstaten. Het is een duidelijk signaal dat overal in de Unie dezelfde rechten moeten worden uitgeoefend.</p>
    </intervention>
    <intervention id="4-528-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag-Schwab gestemd. Het beoogt consumentenrechten te versterken en consumenten te beschermen in al die gevallen waarin ze zwakkere contractspartij vormen, zoals – bijvoorbeeld – wanneer ze buiten verkoopruimten aankopen doen. Deze richtlijn vormt het sluitstuk van een lange discussie tussen het Parlement en de Raad, en legt – onder andere – vast dat de periode gedurende welke consumenten een transactie kunnen herroepen verdubbeld wordt (was zeven dagen, wordt veertien dagen), en dat de consument extra bescherming toekomt als aangeschafte waar niet overeenkomt met het aangebodene. Handelaren zullen ook expliciet moeten aangeven of ze de consumenten bindende of voor de consument ongunstige bepalingen opleggen.</p>
    </intervention>
    <intervention id="4-529-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">De nieuwe regels die vandaag door het Europees Parlement zijn aangenomen, zullen de consumentenrechten in heel Europa een echte stimulans geven. Wat heel belangrijk is: consumenten zullen nu het recht hebben om een koop binnen veertien dagen te herroepen. "De nieuwe regels bieden ook veel grotere bescherming bij online winkelen, doordat voor consumenten in de hele EU dezelfde regels gelden. Dit zal online kopers meer gemoedsrust geven." De Groenen verwelkomen de grotere bescherming voor consumenten die digitale inhoud kopen. Van nu af aan zullen consumenten goed moeten worden geïnformeerd, wanneer zij online digitale inhoud kopen, en zullen zij onder bepaalde voorwaarden een herroepingsrecht hebben. De nieuwe regels zullen ook echte verbeteringen brengen voor passagiers die online vervoersbewijzen kopen. Ze moeten een einde maken aan ondoorzichtige praktijken om vergoedingen aan te rekenen en moeten waarborgen dat bedrijven consumenten niet langer een toeslag kunnen laten betalen, wanneer ze een creditcard gebruiken.</p>
    </intervention>
    <intervention id="4-530-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Eén op de twee Europeanen maakt gebruik van het internet, en het aantal online-transacties is de afgelopen zes jaar verdubbeld. Toch is daarmee het potentieel van de online-markt niet volledig gerealiseerd. Minimale harmonisering heeft geleid tot versnippering van de regelgeving, wat de voltooiing van de eenheidsmarkt in de weg staat.</p>
      <p sl="it">Het nu goedgekeurde verslag zal bijdragen tot het beter functioneren van de interne markt en daarbij het consumentenvertrouwen vergroten. Het is voor bedrijven tot nu toe niet gemakkelijk geweest om behalve op de nationale markten ook over de grenzen heen te opereren. Een al te sterke versnippering van de regelgeving heeft de keuzemogelijkheden voor miljoenen Europeanen verminderd en het vertrouwen van consumenten om uit het buitenland te kopen ondermijnd.</p>
      <p sl="it">Het voorstel dat we vandaag hebben aangenomen, legt de verplichting op om duidelijke en begrijpelijke informatie te verschaffen om een weloverwogen en goed geïnformeerde keuze mogelijk te maken. Consumenten hebben nu een aantal verhaalsmogelijkheden als blijkt dat een product niet overeenstemt met het in de overeenkomst bepaalde. Indien geen verhaal wordt geboden kunnen consumenten schadevergoeding eisen. Er is ook een lijst opgesteld met bedingen die als oneerlijk worden beschouwd en daarom overal in de Europese Unie verboden worden.</p>
    </intervention>
    <intervention id="4-531-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="nl">De Europese instellingen hebben vaak verzuimd op historisch geschikte momenten belangrijke politieke of wetgevingsprojecten te realiseren. Dit keer gaat het om consumentenrechten. We hebben hard gewerkt en we willen al het positieve dat we tot stand hebben gebracht niet ongedaan maken. Ik noem hier ons amendement met betrekking tot verhaal, dat bedoeld is om de activiteiten van kleine handelaren te vergemakkelijken, zonder daarmee de consumentenrechten te schaden.</p>
      <p sl="nl">Dit voorstel was om te beginnen al erg zwak. In dit plenum zijn we erin geslaagd de paar positieve punten die de rapporteur en de fracties ertoe hebben bijgedragen uit te vlakken. Dat is niet de schuld van het Parlement, maar van de Commissie. Er zijn zaken met betrekking waartoe zelfs wij als eurosceptici van de Lega Nord bereid zijn toe te geven dat ze gediend zijn met een hoge mate van harmonisatie. Maar alleen als dat werkelijk zinvol is en de harmonisatie aansluit op het algemeen belang, de belangen van kleine en middelgrote ondernemingen en – uiteraard – de prerogatieven van de lidstaten. Consumentenbescherming is een heel complexe aangelegenheid. Om op dat vlak iets te bewerkstelligen hadden we van begin af aan een benadering moeten volgen die rekening houdt met het hierboven vermelde. We hebben ons van stemming onthouden.</p>
    </intervention>
    <intervention id="4-532-000" speaker_id="4345" name="Tokia SAÏFI" is_mep="True" mode="written" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">De interne markt blijft een van de pijlers onder en een van de drijfveren achter de Europese integratie. Ik heb voor dit verslag gestemd, omdat het niet alleen een flinke stap in de richting van verdere Europese integratie is, maar ook omdat de in het verslag beschreven regels, als ze straks ten uitvoer worden gelegd, alle Europese burgers in staat stellen van hetzelfde hoge garantieniveau te profiteren, ongeacht de wijze waarop de aankoop werd gedaan. Zo zullen aankopen op internet eindelijk aan duidelijke regels worden onderworpen: de verkoper moet de koper volledig informeren over de prijs en de kenmerken van het product en eveneens voorzien in een contactpunt. "Traditionele" aankopen worden ook beter beschermd: iedere Europese consument krijgt een herroepingstermijn van 14 dagen, die wordt verlengd als bepaalde essentiële informatie niet is doorgegeven. Verkoper en consumenten zullen beter geïnformeerd zijn en op het gehele Europese grondgebied dezelfde bescherming genieten. Zo zullen zij nog meer profijt kunnen halen uit de voordelen van de interne markt.</p>
    </intervention>
    <intervention id="4-533-000" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Ik heb voor het aannemen van de richtlijn consumentenrechten gestemd, omdat ik van mening ben dat het de rechten van Europese consumenten uiteindelijk zal versterken. Het is mijn fractie vooral gelukt om er enkele sleutelpunten doorheen te krijgen die een hoge mate van consumentenbescherming garanderen in landen waar deze bescherming door het invoeren van gemeenschappelijke regelgeving af zou nemen. Het was zowel voor de Fractie van de Progressieve Alliantie van Socialisten en Democraten in het Europeees Parlement, als voor mij persoonlijk belangrijk dat de richtlijn net zo goed betrekking op digitale producten zou hebben, als, zij het gedeeltelijk, op personenvervoer. Een ander belangrijk punt was dat de richtlijn een uitgebreide lijst van vereisten bevat waaraan de informatie moet voldoen die de handelaar in het offertestadium bij buiten verkoopruimten en op afstand gesloten overeenkomsten aan de consument moet verschaffen. Een ander belangrijk punt was dat de consument over de volledige prijs en de belangrijkste kenmerken van het product moet worden geïnformeerd, voordat hij het op het internet bestelt, en dat alleen de consument uitdrukkelijk moet bevestigen dat hij deze prijs wil betalen. Daarnaast zal het herroepingsrecht in alle lidstaten volledig worden geharmoniseerd, waarbij er een termijn van twee weken zal worden geboden, waarin herroepen mogelijk is. De nieuwe richtlijn maakt tevens een einde aan de uitzondering die voor zogenaamde op afstand of buiten handelsruimten gesloten overeenkomsten gold en die in Tsjechië door bijvoorbeeld straathandelaren of op speciale promotie-evenementen voor ouderen op grote schaal is misbruikt, waarbij de consument hun rechten, bijvoorbeeld het herroepingsrecht, werden onthouden.</p>
    </intervention>
    <intervention id="4-534-500" speaker_id="96770" name="Joanna Katarzyna SKRZYDLEWSKA" is_mep="True" mode="written" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">Tijdens de stemming van vandaag heb ik de veranderingen in de richtlijn betreffende consumentenrechten die aankopen via internet vergemakkelijken, gesteund, aangezien dit een zeer belangrijke stap in de richting van volledige slechting van de barrières voor het goederenverkeer met gelijktijdige veiligstelling van de consumentenrechten is. Een gegarandeerd recht op betrouwbare informatie over de mogelijkheid tot ontbinding van de overeenkomst, de prijs van het product, de verzendkosten en het totaalbedrag van de aankoop alsmede op de gegevens van de ondernemer heeft verhoging van de veiligheid van de transacties tot doel en zal ook een stimulans voor de verkoop betekenen.</p>
      <p sl="pl">Consumenten klagen heel vaak dat hun recht op alle privileges van de gemeenschappelijke markt onvolledig is, wat weerspiegeld wordt in het gebrek aan vertrouwen in online transacties en het gevoel van rechtsonzekerheid met betrekking tot de reikwijdte van de bescherming die consumenten zouden moeten genieten. Ondernemers daarentegen verklaren hun terughoudendheid om buitenlandse transactie te verrichten door de verschillen in wetgeving op de afzonderlijke markten van de lidstaten. Ook uit dat oogpunt is een juridische oplossing op communautair niveau noodzakelijk. Experts schatten dat tegen 2015 wel een kwart van de handel zich verplaatst zal hebben naar het net, daarom is het erg belangrijk dat het vertrouwen in dit type transacties groeit. Ik feliciteer de auteur van het verslag en de andere personen die betrokken zijn bij het werk aan dit voorstel.</p>
    </intervention>
    <intervention id="4-535-000" speaker_id="96905" name="Laurence J.A.J. STASSEN" is_mep="True" mode="written" nationality="Netherlands" birth_date="08-02-1971" birth_place="Sittard" p_group="Non" m_state="NL">
      <p sl="nl">De PVV stemt voor de richtlijn consumentenrechten omdat het Nederlandse consumenten beter zal beschermen tijdens het online winkelen. In Nederland genieten consumenten goede bescherming, maar bij het online shoppen, vaak bij buitenlandse winkels, is deze bescherming niet gegarandeerd of onduidelijk. De voorliggende consumentenrichtlijn verbetert de bescherming bij grensoverschrijdende aankoop via internet, en is zo van toegevoegde waarde voor de Nederlandse consument. Zo zullen Nederlandse consumenten in de toekomt in heel Europa een bedenktermijn van 14 dagen krijgen. Dat is een duidelijke verbetering t.o.v. de huidige 7 dagen. De PVV vindt het bovendien goed dat deze richtlijn een einde maakt aan verborgen kosten en kosten achteraf. De uiteindelijke prijs die de consument moet betalen, moet vooraf duidelijk zichtbaar zijn. Deze richtlijn draagt zo bij aan meer bescherming voor Nederlandse consumenten en de verbetering van de interne markt. De PVV steunt dat ten volle.</p>
    </intervention>
    <intervention id="4-536-000" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Deze richtlijn die vandaag door een grote meerderheid van het Europees Parlement is aangenomen, vormt een belangrijke mijlpaal voor een betere consumentenbescherming in de Europese Unie. De nieuwe regels zullen de consumentenrechten aanzienlijk versterken, met name op het gebied van informatie, levering en het beëindigen van de overeenkomst. Het herroepingsrecht is verlengd naar 14 dagen voor alle Europese burgers en dat is een wezenlijke vooruitgang. Maar als er één terrein is waar de richtlijn innoverend is, dan zijn dat toch de consumentenrechten in de e-handel: het verbod op al aangekruiste vakjes in online-formulieren en volledige informatie over alle verschillende kosten zijn een aantal voorbeelden van instrumenten die de consument inderdaad beter beschermen.</p>
    </intervention>
    <intervention id="4-536-250" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De consumentenrechtenrichtlijn gaat nu de laatste stemronde in, na mijn voorstem tijdens de plenaire vergadering van maart 2011. Deze nieuwe richtlijn, een samensmelting van vier reeds bestaande richtlijnen, heeft tot doel een nieuwe impuls te geven aan de afronding van de interne markt door juridische obstakels voor grensoverschrijdende handel uit de weg te ruimen. Na lange onderhandelingen tussen de verschillende instellingen zal er nu met dit nieuwe juridische kader kunnen worden gezorgd voor duidelijke en voor alle burgers en bedrijven in de EU geldende voorwaarden. Grensoverschrijdende commerciële transacties en onlinetransacties worden nu geharmoniseerd, waardoor de consumenten en bedrijven in de EU beter beschermd zijn en zich bewegen kunnen in een transparantere omgeving. De informatie voor consumenten dient duidelijk te zijn, begrijpelijk en tijdig te worden verstrekt. De richtlijn bevat tevens aparte bepalingen ten aanzien van de karakteristieke eigenschappen van reserveringsovereenkomsten voor hotels en restaurants, wat in het oorspronkelijke voorstel niet het geval was. Ik ben ervan overtuigd dat deze nieuwe richtlijn zal leiden tot meer transacties binnen Europa. Hiermee kunnen consumenten afdoende worden beschermd en ka er worden gezorgd voor een behoorlijke werking van de interne markt overeenkomstig artikel 26, lid 2 van het Verdrag inzake de Werking van de Europese Unie: "De interne markt omvat een ruimte zonder binnengrenzen waarin het vrije verkeer van goederen, personen, diensten en kapitaal is gewaarborgd."</p>
    </intervention>
    <intervention id="4-536-750" speaker_id="96773" name="Rafał TRZASKOWSKI" is_mep="True" mode="written" nationality="Poland" birth_date="17-01-1972" birth_place="Warszawa" p_group="Group of the European People's Party (Christian Democrats)" m_state="PL">
      <p sl="pl">De steeds populairder wordende aankopen via internet kunnen dankzij deze richtlijn eenvoudiger en veiliger worden. Dat is goed nieuws voor het Poolse voorzitterschap, omdat e-handel een van onze prioriteiten is, met behulp waarvan wij het concurrentievermogen van de EU-economie willen verhogen. Na de invoering van de nieuwe voorschriften is de verkoper verplicht helder aan te geven aan welke landen geleverd wordt. Op dit moment sturen veel winkels hun goederen niet naar alle EU-landen, waardoor onze transacties vaak afgebroken worden.</p>
    </intervention>
    <intervention id="4-537-000" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Ik geloof dat de in het verslag opgenomen nieuwe regels duidelijkheid verschaffen en aanvaardbare criteria bepalen, voor zowel consumenten als bedrijven, bij het sluiten van online transacties. Ik hoop dat ze de bescherming van consumenten en de werking van de interne markt zullen verbeteren en tegelijkertijd de grensoverschrijdende handel binnen de EU zullen stimuleren.</p>
      <p sl="lt">Deze wijzigingen zijn over tijd: de oorspronkelijke richtlijnen anticipeerden de digitale revolutie, maar vandaag de dag zijn de consumenten die online winkelen niet goed beschermd. De nieuwe regels zijn goed nieuws voor Litouwen dat een van de hoogste indicatoren van internetpenetratie in Europa heeft. Volgens de berichten van de Litouwse media (Verslo savaitė), is het aantal online winkelende consumenten in de afgelopen twee jaar toegenomen met 73 procent. De lijst van aankopen is zeer uiteenlopend: van tickets (32 procent), kleding, schoenen en accessoires (eveneens 32 procent) tot elektrische apparaten (23 procent).</p>
      <p sl="lt">Toch zou het verbeteren van de rechten van consumenten niet moeten ophouden bij het internet. We moeten de bureaucratie beperken en de transparantie bevorderen op alle gebieden van de rechten van consumenten. Wij zouden er tevens naar moeten streven dat mensen beter geïnformeerd worden over consumentenrechten. Uit een door de EU uitgevoerd onderzoek bleek dat zeven van de tien Litouwers meer willen weten over hun rechten bij de aanschaf van vliegtickets online, bij het winkelen online of wanneer ze geconfronteerd worden met bijkomende kredietkosten.</p>
    </intervention>
    <intervention id="4-538-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb dit verslag om de bescherming voor consumenten in heel Wales te versterken van ganser harte gesteund. Deze nieuwe wetgeving zal de consumenten die producten online kopen, beschermen – klanten zullen hun online aankopen nu binnen een termijn van twee weken kunnen herroepen. Deze nieuwe wetgeving houdt rekening met de 'digitale revolutie' en zal zowel consumenten als handelaren helpen. Het grensoverschrijdend verkopen van producten wordt gemakkelijker, waar zowel consumenten als handelaren baat bij hebben. De richtlijn betreffende consumentenrechten betekent ook het einde van hoge vergoedingen die worden aangerekend bij gebruik van creditcards en debetkaarten, waarmee veel mensen betalen, wanneer zij online aankopen doen; het doet mij genoegen te kunnen zeggen dat dit verslag de praktijk van het aanrekenen van vergoedingen voor betaling met een creditcard of debetkaart die geen verband houden met de werkelijke kosten die worden gemaakt bij de verwerking van een online transactie, verbiedt. Ik hoop dat de Britse regering deze nieuwe regels zonder uitstel ten uitvoer zal leggen om de bescherming van consumenten in het hele Verenigd Koninkrijk te waarborgen.</p>
    </intervention>
    <intervention id="4-539-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag van de heer Schwab gestemd, omdat ik geloof dat het heel goed als basis kan dienen voor onderhandelingen met de Raad en de Commissie over het sluiten van een akkoord inzake de mate van harmonisatie die nodig is om consumentenrechten te creëren die in iedere lidstaat kunnen worden uitgeoefend.</p>
    </intervention>
    <intervention id="4-541-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="nl">Ik heb voor het amendement op Richtlijn 2000/25/EG gestemd. Daarin wordt een geleidelijke, gefaseerde vermindering van vervuilende emissies tot stand gebracht. Dit is te verklaren door de tijd die nodig is voor de vereiste technologische ontwikkeling om fase III in werking te laten treden. In deze laatste fase worden meer drastische uitstootreducties voorzien en daarvoor zijn belangrijke modificaties van motoren vereist die tot nu toe nog niet mogelijk waren. Daarnaast heeft ook de economische crisis de productie van tractoren beïnvloed. Het is daarom noodzakelijk om de vereiste tijdsruimte te bieden en om maatregelen te treffen die enerzijds de fabrikanten de mogelijkheid bieden om tractoren te verkopen en om financiële middelen te zoeken voor onderzoek, en die anderzijds de boeren in staat stellen om hun tractoren te vervangen door minder vervuilende exemplaren, altijd met het oogmerk om te voldoen aan de Europese milieuwetgeving.</p>
    </intervention>
    <intervention id="4-541-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De betreffende richtlijn inzake de uitstoot door landbouwtrekkers behelst enkel een kwantitatieve wijziging, zonder verandering te brengen in de milieubeschermingsdoelen die eerder in richtlijn 2000/25/EG zijn uiteengezet. Gezien de moeilijkheden waar de sector op dit moment mee kampt, kan een stijging van het percentage van het aantal in het kader van de flexibele regeling op de mark gebrachte motoren gunstig zijn. De rapporteur verklaart dat het doel van het voorstel is om de fabrikanten in de EU in staat te stellen trekkers te verkopen, de moeilijke tijden van crisis te doorstaan, nieuwe middelen te vinden voor research en daarbij de in de Europese wetgeving gestelde grenswaarden voor de bescherming van het milieu te respecteren, en daarnaast de landbouwers in staat te stellen hun oudere trekker te vervangen door nieuwe met minder vervuilende motoren. Het advies is gebruik te maken van overgangsmaatregelen zoals de huidige flexibele regeling om milieubescherming verenigbaar te maken met de bescherming van landbouw- en industriële activiteiten.</p>
    </intervention>
    <intervention id="4-541-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Dit verslag van de heer Tatarella behelst het gezamenlijk voorstel voor een richtlijn van het Europees Parlement en de Raad tot wijziging van Richtlijn 2000/25/EG wat betreft de bepalingen voor trekkers die in het kader van de flexibele regeling in de handel zijn gebracht, en heeft betrekking op uitlaatgassen. Milieubescherming is een van de prioriteiten van de Europese Unie. Voor ieder type trekker voorziet de richtlijn in een maximaal niveau van uitlaatemissies naargelang het vermogen van de gebruikte motor, en in een fasegewijze vermindering van die emissies. Echter, wegens de achterstand bij het uitvoeren van nieuwe technische oplossingen en een daling van de omzet in 2009 en 2010 met meer dan 20 procent is de reductie die in het voorstel is opgenomen minder drastisch dan in eerste instantie werd verwacht. Ik heb voor het advies van de rapporteur gestemd, omdat ik het ermee eens ben dat deze richtlijn niet alleen de fabrikanten in de EU in staat stelt bij de verkoop van trekkers de Europese wetgeving na te leven en tegelijkertijd de moeilijke tijden van crisis te doorstaan, maar ook de landbouwers in staat stelt hun oudere trekker te vervangen door nieuwe met minder vervuilende motoren.</p>
    </intervention>
    <intervention id="4-542-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">Dit voorstel voor een richtlijn betreffende de uitstoot door landbouwtrekkers behelst een kwantitatieve wijziging van richtlijn 2000/25/EG. Deze richtlijn is spoedeisend, want hij komt in een periode die per 1 januari van dit jaar reeds is begonnen, en is ook belangrijk wegens de positieve effecten voor de betrokken industrietak die ervan worden verwacht. Voor ieder type trekker voorziet de richtlijn in een maximaal niveau van uitlaatemissies naargelang het vermogen van de gebruikte motor, en in een fasegewijze vermindering van die emissies. De grenswaarden van de zojuist begonnen fase zijn veel strenger dan die van de voorgaande fase. Voor een gemakkelijker overgang van de ene naar de volgende fase wordt bij de richtlijn een flexibele regeling ingevoerd, die de trekkerfabrikanten toestaat een beperkt aantal trekkers in de handel te brengen met motoren die nog aan de emissiegrenswaarden uit de vorige fase voldoen. De door de Commissie voorgestelde richtlijn moet van harte worden verwelkomd. Het voorziet in enige tijd geleden door de EU goedgekeurde milieudoelstellingen. Als de voorgestelde wijziging niet wordt aanvaard, zou het resultaat paradoxaal genoeg precies het omgekeerde zijn van wat wij ons allen voorstellen, aangezien veel landbouwers er wellicht voor kiezen hun oude vervuilende tractor te behouden, waarmee het milieu in Europa een slechte dienst wordt bewezen. Ik denk dus dat het wenselijk is om de wijziging van de richtlijn te steunen, omdat goedkeuring tot verwezenlijking van de milieubeschermingsdoelstellingen en economische steun voor de betrokken productiesector leidt.</p>
    </intervention>
    <intervention id="4-543-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Ik heb voor het voorstel van de Commissie en het verslag van de heer Tatarella gestemd, omdat ik het van cruciaal belang vind dat we een sector die in nood verkeert steunen. Deze richtlijn heeft betrekking op de uitstoot van landbouwtrekkers en mobiele machines voor gebruik buiten het wegverkeer. De omzet in deze sector, bij ons goed ontwikkeld en heel belangrijk, is sinds het begin van de crisis met 25 procent gedaald. We moeten deze sector dus steunen, en niet méér beperkingen opleggen.</p>
    </intervention>
    <intervention id="4-544-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Als gevolg van het vandaag behaalde stemresultaat kunnen Europese fabrikanten van landbouwtrekkers beter omgaan met de strenge beperkingen op de uitstoot, zoals die nu, na het ingaan van fase III B van richtlijn 2000/25/EG, gelden.</p>
      <p sl="it">We mogen niet vergeten dat motoren vrij sterk gewijzigd zullen moeten worden om aan de nieuwe uitstootnormen te voldoen. Ook het ontwerp van de voertuigen zelf moet fundamenteel worden gewijzigd. In veel gevallen zijn de oplossingen om de trekkers aan te passen aan de nieuwe motoren nog niet gereed.</p>
      <p sl="it">Er is niet alleen sprake van een technologische achterstand – we ondervinden nu ook de gevolgen van de economische crisis. Deze heeft de sector veel schade toegebracht: de omzet is vergeleken bij 2008 met 20 tot 25 procent gedaald.</p>
      <p sl="it">Aanpassing van de flexibiliteitsregeling kan dus bijdragen tot een soepeler verloop van de verschillende fases voor de verlaging van de grenswaarden. Bedrijven kunnen de daarvoor benodigde investeringen (ook die op het gebied van onderzoek en ontwikkeling) nu over een langere periode spreiden.</p>
      <p sl="it">Tot slot wil ik erop wijzen dat de wijziging van deze richtlijn weliswaar een grote milieu-impact kan hebben, maar dat ze wel grote economische voordelen zal opleveren. Fabrikanten in de EU worden nu in staat gesteld deze crisis te overleven en uiteindelijk toch de grenswaarden, zoals die uit milieuoverwegingen in de Europese wetgeving zijn opgenomen, na te komen.</p>
    </intervention>
    <intervention id="4-544-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik was het met dit document eens omdat deze richtlijn betrekking heeft tot emissies van landbouwtrekkers, en op basis daarvan worden alleen kwantitatieve wijzigingen van de Richtlijn 2000/25/EG uitgevoerd, zonder de doelstellingen van deze richtlijn betreffende milieubescherming, de daarop gebaseerde methodologie of de periode van geldigheid te wijzigen. Het is een urgente richtlijn, omdat deze te maken heeft met een periode die reeds op 1 januari 2011 is begonnen; en de richtlijn is heel belangrijk want de verwachting is dat deze een positieve invloed zal hebben op de betreffende industrie. De Richtlijn 2000/25/EG inzake de emissies van trekkers bepaalt de maximale hoeveelheden van koolstofmonoxide (CO), koolwaterstoffen (HC), stikstofoxiden (NOx) en fijne harde deeltjes (PM) die mogen worden uitgeworpen met de uitlaatgassen van tractoren met dieselmotoren. De richtlijn legt het maximale uitstootniveau vast voor elk type trekker op basis van het motorvermogen, en op basis daarvan streven wij naar een geleidelijke en gefaseerde vermindering van de uitstoot. Het is belangrijk om zorg te dragen voor de economische ontwikkeling van de betrokken industrie en tegelijk bij te dragen aan de bescherming van het milieu.</p>
    </intervention>
    <intervention id="4-545-000" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb voor het compromis dat door de rapporteur bij de onderhandelingen met de Raad is bereikt omwille van de belangen van Roemenië gestemd. Ofschoon mijn politieke fractie een ander standpunt heeft ingenomen – namelijk het standpunt dat in de Commissie milieubeheer, volksgezondheid en voedselveiligheid van het Europees Parlement is goedgekeurd en dat pleit voor een verhoging van de productie van tractoren die in de handel kunnen worden gebracht van 20 procent naar slechts 35 procent – en ofschoon dit niet in overeenstemming is met de geldende milieunormen, heb ik besloten dat we in het belang van Roemenië moeten handelen. In de huidige omstandigheden heeft Roemenië gezien de economische crisis, de crisis in de binnenlandse landbouw en de technologische kloof duidelijk baat bij een verhoging van deze productielimiet.</p>
    </intervention>
    <intervention id="4-545-500" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Ik wil graag duidelijk maken dat ik dit verslag inzake de bepalingen voor trekkers die in het kader van de flexibele regeling in de handel zijn gebracht steun, en wel omdat het geschikte maatregelen voorstelt die met een groot aantal aspecten rekening houden. Om te beginnen wordt er rekening gehouden met het feit dat de crisis de economische en productieomstandigheden sterkt heeft gewijzigd en dat ook de tractorindustrie daar de gevolgen van ondervindt. De flexibiliteitsregeling zal deze industrie in staat stellen zich snel te herstellen en dat zal voor de landbouw als geheel positieve gevolgen hebben. Het is niet zo dat vervuiling nu opeens niet meer zo belangrijk is. Dat is nog steeds het geval, maar we gebruiken nu een criterium dat er voor zorgt dat elementair gezond verstand kan worden toegepast. Dat is het Europa dat ons dierbaar is, een Europa dat in staat in een antwoord op specifieke behoeften formuleert en reeds genomen maatregelen indien nodig – als ze wegens veranderde omstandigheden niet meer voldoen – kan aanpassen.</p>
    </intervention>
    <intervention id="4-545-625" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ik ben het met deze resolutie eens. Ik ben van mening dat om de milieudoelstellingen met betrekking tot emissies te kunnen bereiken, de maximale hoeveelheid van uitgestoten verontreinigingen door trekkers moet worden berekend op basis van de motorkracht. Dit zou leiden tot een effectieve bewerkstelliging van een geleidelijke en gefaseerde vermindering van de uitstoot. Het is toe te juichen dat de richtlijn een flexibele regeling bevat die de overgang van de ene fase naar de volgende zal vergemakkelijken. Bij de toepassing van deze regeling zal rekening worden gehouden met verschillende niveaus van technologische ontwikkelingen en de negatieve gevolgen van de economische crisis. Zo zal er de nodige aandacht worden besteed aan de belangen zowel van de EU-fabrikanten als boeren. De fabrikanten zullen niet aanvullend worden belast en ze zullen voldoende tijd hebben om hun productie aan te passen aan de eisen van iedere fase, terwijl de boeren in staat zullen zijn om hun oudere trekkers te vervangen door nieuwe, met minder vervuilende motoren. Daarom denk ik dat het passend is om de nu geldende jaarlijkse verkoop van trekkers van 20 procent naar 50 procent te verhogen. Een dergelijke regelgeving zal een gunstig klimaat creëren voor de economische ontwikkeling van de industrie, en tegelijkertijd zal deze het huidige programma voor milieubescherming ongewijzigd laten.</p>
    </intervention>
    <intervention id="4-545-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Dit verslag behelst het gezamenlijk voorstel voor een richtlijn van het Europees Parlement en de Raad tot wijziging van Richtlijn 2000/25/EG wat betreft de bepalingen voor trekkers die in het kader van de flexibele regeling in de handel zijn gebracht. Dit voorstel voor een richtlijn betreffende de uitstoot door landbouwtrekkers behelst enkel een kwantitatieve wijziging van richtlijn 2000/25/EG, zonder verandering te brengen in de milieubeschermingsdoelen of in de respectieve looptijden en vervaltermijnen. Deze richtlijn is spoedeisend, want hij komt in een periode die per 1 januari van dit jaar reeds is begonnen, en is ook belangrijk wegens de positieve effecten voor de betrokken industrietak die ervan worden verwacht. Al deze factoren, die een gedegen grondslag vinden in dit verslag, hebben ertoe bijgedragen dat ik voor het verslag heb gestemd.</p>
    </intervention>
    <intervention id="4-546-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Dit voorstel voor een richtlijn betreffende de uitstoot door landbouwtrekkers behelst enkel een kwantitatieve wijziging van richtlijn 2000/25/EG, zonder verandering te brengen in de milieubeschermingsdoelen of in de respectieve looptijden en vervaltermijnen. Deze Richtlijn heeft betrekking op de uitstoot door dieselmotoren die in landbouwtrekkers zijn gemonteerd. Op 31 december 2010 eindigde fase III A en per 1 januari 2011 is fase III B ingegaan, die op 31 december 2013 zal aflopen. De grenswaarden van de zojuist begonnen fase zijn veel strenger dan die van de voorgaande fase. Voor een gemakkelijker overgang van de ene naar de volgende fase wordt bij de richtlijn een 'flexibele regeling' ingevoerd, die de trekkerfabrikanten toestaat een beperkt aantal trekkers in de handel te brengen met motoren die nog aan de emissiegrenswaarden uit de vorige fase voldoen. Met deze wijziging wordt dat percentage trekkers verhoogd van 20 tot 50 procent. Om de hiervoor aangegeven redenen, en vanwege het feit dat de technologische achterstand en de economische crisis deze aanpassing noodzakelijk hebben gemaakt, heb ik voorgestemd.</p>
    </intervention>
    <intervention id="4-547-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="en">De door de Commissie voorgestelde richtlijn moet zeker worden verwelkomd. Hij respecteert de milieubeschermingsdoelstellingen die enige tijd geleden door de EU zijn vastgesteld. Gezien de ernstige economische crisis, had de Commissie wellicht radicalere voorstellen kunnen doen, zoals een moratorium op de richtlijn, een wijziging in de timing van de fasen of een nog hoger percentage flexibiliteit. De Commissie heeft er echter voor gekozen om een maatregel in te voeren die eenvoudig, effectief en tijdig is en die het mogelijk zal maken: (a) voor fabrikanten in de EU om trekkers te verkopen, de huidige moeilijke economische crisis te boven te komen, nieuwe middelen voor onderzoek te vinden en te voldoen aan de emissiegrenzen die in de Europese wetgeving zijn vastgelegd ter bescherming van het milieu; (b) voor boeren om hun oudste trekkers te vervangen door nieuwe, waarvan de motoren minder vervuilend zullen zijn. Ik steun het compromis, omdat de flexibele regeling kan worden uitgebreid, tijdelijk en uitsluitend in fase III B, of tot drie jaar, wanneer er geen latere fase bestaat; voor deze periode zou het percentage in de flexibele regeling maximaal 37,50 procent kunnen zijn.</p>
    </intervention>
    <intervention id="4-548-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Tegen. Alhoewel het akkoord iets beter is dan het oorspronkelijke voorstel van de Commissie, zwakt het compromis bestaande wetgeving nog steeds af. De Fractie De Groenen/Vrije Europese Alliantie heeft tegen het verslag van de commissie gestemd, heeft de onderhandelingen voor de overeenstemming in eerste lezing niet gesteund en heeft de overeenstemming voor de plenaire vergadering bijgevolg ook niet medeondertekend. De economische crisis gebruiken als excuus om bestaande emissiegrenswaarden af te zwakken (terwijl deze al van kracht zijn geworden) schept een onzalig precedent voor andere Europese milieuwetgeving door niet-naleving te belonen en de bedrijven die de noodzakelijke investeringen hebben gedaan om op tijd aan de wetgeving te voldoen, te straffen. Hoewel de effecten van dit specifieke voorstel op de luchtkwaliteit in de EU klein zijn, is het principe wel belangrijk.</p>
    </intervention>
    <intervention id="4-549-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik geloof dat dit voorstel van de Commissie met betrekking tot bepalingen voor trekkers die in het kader van de flexibele regeling in de handel zijn gebracht eenvoudige, doelmatige en tijdige oplossingen biedt. Als we trekkerfabrikanten toestaan een hoger percentage trekkers in de handel te brengen met motoren die nog aan de emissiegrenswaarden uit de vorige fase voldoen, beschermen we de belangen van deze strategische productiesector, zonder de reeds vastgelegde milieudoelen in gevaar te brengen. Als dit voorstel niet zou zijn goedgekeurd, had de situatie er veel slechter uitgezien. We hebben ons zelf behoed voor het risico dat landbouwers vanwege het lastige economische klimaat veel langer dan nodig vasthouden aan hun oude, sterker vervuilende trekkers.</p>
    </intervention>
    <intervention id="4-550-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Deze twee voorstellen tot wijziging van richtlijnen zijn voor het overleven van de Europese fabrikanten van cruciaal belang. De Commissie heeft nu voorgesteld om 50 procent van de trekkers die de afgelopen vijf jaar in de EU gefabriceerd zijn, een vrijstelling te verlenen vanwege de opgelopen technologische achterstand. Tenzij er een enorme hoeveelheid geld wordt uitgegeven, is het onmogelijk de mechanische veranderingen uit te voeren die voor het doorstromen naar de volgende fase nodig zijn. Daar komt bij dat de economische crisis ook de trekkermarkt heeft geraakt: de jaarlijkse omzet is met 20 procent gedaald vergeleken bij 2008.</p>
      <p sl="it">Wij zouden graag gezien hebben dat de voorstellen van de Commissie voor beide richtlijnen waren aanvaard. De impact van de uitstoot zou verwaarloosbaar klein zijn. Het is jammer dat het 'nee' van mevrouw Pietikäinen en van de fracties ter linkerzijde de weerslag is van een principiële opstelling. Men gaat zo voorbij aan de risico's die we lopen als de vrijstellingen niet worden verleend: onze fabrieken zullen moeten worden gesloten en er zullen dan banen verloren gaan.</p>
      <p sl="it">Het uiteindelijke compromis zoals dat na afsluiting van de trialoog is bereikt, behelst overeenstemming (in eerste lezing) over een 40 procent vrijstelling voor trekkers en een vrijstelling voor 37,5 procent voor niet voor de weg bestemde mobiele machines. We zijn daar niet helemaal tevreden mee, maar we zullen toch voor de richtlijnen stemmen, omdat de deadlines erg krap zijn. Als we die overschrijden zullen de richtlijnen alle betekenis verliezen.</p>
    </intervention>
    <intervention id="4-551-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik stem voor dit verslag, waarin de amendementen van de Fractie van de Progressieve Alliantie van Socialisten en Democraten in het Europees Parlement zijn opgenomen. Het voorstel legt specifieke vereisten vast die ervoor moeten zorgen dat de lidstaten een nationaal regelgevend en organisatorisch kader vaststellen en passende nationale programma's opstellen inzake het beheer van verbruikte splijtstof en radioactief afval, vanaf de productie tot de berging ervan.</p>
      <p sl="pt">Het is van wezenlijk belang dat er een verbod wordt ingesteld op de export van afval. Daarnaast is het zeer belangrijk dat de bevoegde regelgevende autoriteit in staat is bepaalde activiteiten een halt toe te roepen wanneer er uit onderzoek blijkt dat ze onveilig zijn. Kernafval dat niet hergebruikt kan worden, moet niet naar derde landen worden geëxporteerd. We hebben behoefte aan een verantwoordelijke strategie en passende middelen om al het kernafval dat geproduceerd wordt voor energiedoeleinden, voor research of voor medische doeleinden, te vernietigen.</p>
    </intervention>
    <intervention id="4-551-750" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">De toekomst van de energievoorziening van onze planeet ligt niet in kernenergie. De toekomst ligt in een brede energiemix. We zullen deze technologie echter nog wel ten minste een aantal decennia moeten beheren (beheer van de ontmanteling van de centrales, maar ook van radioactief afval en verbruikte splijtstof). We moeten ons goed realiseren dat dit afval een levensduur heeft van tientallen jaren. Het is op dit moment van groot belang een kader voor de lidstaten op te stellen en het toezicht op de manieren waarop de lidstaten hun afval verkiezen op te bergen, te intensiveren. Ik heb dus voor de richtlijn inzake het beheer van dit afval gestemd, ook al is de tekst voor verbetering vatbaar en blijft er mijns inziens een belangrijk punt onopgelost, namelijk de definitie van radioactief afval. Toch ben ik van mening dat we op dit terrein vooruitgang boeken en dat het geen zin heeft te ontkennen dat het afval verwerkt moet worden. Ik heb ook voor het verslag gestemd, omdat de mogelijkheid om het afval naar derde landen uit te voeren, is verworpen. Dat was zeker een cruciaal punt. Het zou volkomen ontoelaatbaar zijn dat wij de uitvoer van ons gevaarlijkste afval naar landen die geen lid zijn van de EU, zouden toestaan, aangezien we dan geen enkele zekerheid zouden hebben over het veiligheidsniveau van de behandeling en opslag van het afval op lange termijn.</p>
    </intervention>
    <intervention id="4-551-875" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor deze mededeling gestemd, aangezien verantwoord beheer en opslag van afval dat schadelijk is voor het milieu en de mens, ontwijfelbaar belangrijk is. Vooral nu, wanneer ten gevolge het ongeval in de kerncentrale in Fukushima wordt overwogen hoe we ervoor kunnen zorgen dat kerncentrales zo veilig mogelijk worden, en er zelfs gediscussieerd wordt of we niet van deze vorm van elektriciteitsproductie moeten afzien in Europa. Met deze mededeling heeft het Europees Parlement in principe het voorstel van de Commissie voor een richtlijn goedgekeurd waarin een EU-rechtskader wordt bepaald voor verbruikte splijtstof en radioactief afval. Het door de Commissie voorgesteld rechtskader is gericht op het verplichten van de lidstaten om nationale programma's op te stellen voor verbruikte splijtstof en radioactief afval. In de mededeling van het Europees Parlement worden de volgende tekstverbeteringen van de toekomstige richtlijn voorgesteld: versterking van het zogenaamde omkeerbaarheidsbeginsel, op basis waarvan toegang zou kunnen worden gecreëerd tot het afval dat begraven is door middel van een "diepe geologische berging", mocht er bijvoorbeeld in de toekomst een manier worden ontdekt voor recycling van een dergelijk afval. In de mededeling wordt ook voorgesteld om strengere financiële verplichtingen voor de lidstaten vast te stellen door hen te verplichten om financiële middelen te verschaffen voor mogelijk afvalbeheer alsmede de financiering van reserves; tevens wordt een systeem voorgesteld voor het beheren van regionale afvalprojecten.</p>
    </intervention>
    <intervention id="4-552-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ik heb voor dit verslag over het beheer van radioactief afval gestemd. Het Parlement heeft altijd al gepleit voor geharmoniseerde normen, en dit verslag kan bijdragen tot een solide wetgeving inzake het veilig beheer van radioactief afval. Bij het bepalen van begrippen en technische oplossingen voor de definitieve opberging moet worden uitgegaan van het omkeerbaarheidsbeginsel. Doel hierbij is om de toegang tot het afval mogelijk te maken, zodat het teruggehaald kan worden om technische redenen of als de vooruitgang in het onderzoek zicht geeft op nieuwe technologische oplossingen op langere termijn (zoals transmutatie). Ook ik vind dat er voldoende financiële middelen opzij moeten worden gezet voor de ontmanteling van kerncentrales, en dat het beheer van afval op een transparante wijze dient te geschieden. De lidstaten blijven verantwoordelijk voor een veilig beheer van afval en gebruikte brandstof, maar ze kunnen dat ook doen in het kader van gemeenschappelijke initiatieven voor het beheer van zulke stoffen, mits één en ander gebeurt onder precies gedefinieerde en strikte omstandigheden.</p>
    </intervention>
    <intervention id="4-552-250" speaker_id="72775" name="Rachida DATI" is_mep="True" mode="written" nationality="France" birth_date="27-11-1965" birth_place="Saint-Rémy" p_group="Group of the European People's Party (Christian Democrats)" m_state="FR">
      <p sl="fr">Het voorstel voor een richtlijn waarover het Europees Parlement is geraadpleegd is een nieuw voorbeeld van wat Europa concreet kan doen om de Europese burgers te beschermen. Het opzetten van geharmoniseerde normen inzake het beheer van verbruikte splijtstof en radioactief afval beantwoordt aan de vraag en de behoefte om de veiligheid op dit gebied te versterken. Ik ben zeer tevreden over het feit dat er een voorstel wordt aangenomen dat verder gaat dan de fundamentele veiligheidsbeginselen, zoals vastgesteld door de Internationale Organisatie voor Atoomenenergie (IAEA), en de hoogste veiligheidsnormen oplegt die een afspiegeling zijn van de beste praktijken op regelgevend en operationeel niveau en de best beschikbare techniek.</p>
    </intervention>
    <intervention id="4-552-500" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Ik juich de goedkeuring van dit verslag toe. Het verscherpen van de regels met betrekking tot nucleaire veiligheid is om meerdere redenen noodzakelijk. Een reden is uiteraard het ernstige kernongeluk in Japan, maar een andere reden is dat zogenoemd "langlevend hoogactief" radioactief afval op dit moment nog provisorisch wordt opgeslagen. Verbruikte splijtstof wordt momenteel nog onder beveiligde omstandigheden in de nabijheid van de reactoren opgeslagen, maar men kan alleen maar erkennen dat het veiligheidsniveau voor een definitieve opslag sterk omhoog moet. Het is derhalve onze verantwoordelijkheid om maximale veiligheid te eisen. Daarom heb ik ook gestemd voor het amendement dat alle faciliteiten voor kernafval verbiedt in aardbevingsgebieden of kustgebieden waar een significant risico van een stijging van het zeewaterpeil aanwezig is of tsunami's mogelijk zijn. Overigens steun ik het beginsel "de vervuiler betaalt" en ik heb dan ook voor het amendement gestemd waarin wordt gevraagd om een evaluatie van de kosten, passende monitoring, regelmatige rapportage aan de Europese Commissie en de medewerking van de nationale parlementen.</p>
    </intervention>
    <intervention id="4-552-656" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik heb dit verslag over een voorstel voor een richtlijn inzake het beheer van verbruikte splijtstof en radioactief afval gesteund. De huidige richtlijn bestrijkt slechts opslagvoorzieningen voor verbruikte splijtstof die direct verband houden met kerninstallaties, maar het huidige voorstel wil de veiligheid op lange termijn van het beheer van bestaand en toekomstig radioactief afval waarborgen. Het is cruciaal dat we samenwerken om de hoogst mogelijke veiligheidsnormen te garanderen. Inderdaad zullen nog veel komende generaties risico blijven lopen. Dit verslag roept de lidstaten op om gemeenschappelijke minimumnormen te accepteren, te investeren in nieuwe technologie en, heel belangrijk, de uitvoer van nucleair afval naar derde landen te verbieden.</p>
    </intervention>
    <intervention id="4-552-687" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">De tragische gebeurtenissen in Fukushima hebben de wens van het Parlement om een stevige, duidelijke richtlijn neer te zetten inzake de uitvoer en behandeling van kernafval, alleen nog maar versterkt. De uitvoer van kernafval naar landen die geen lid zijn van de EU, moet worden verboden en de uitvoer naar landen binnen de EU mag slechts middels bilaterale overeenkomsten worden toegestaan. Er is ook behoefte aan strengere regelgeving voor de bescherming van werknemers, een betere monitoring en een versterking van de onderzoeksbevoegdheden van de bevoegde autoriteiten, zodat zij regelmatig evaluaties van de nucleaire veiligheid, onderzoeken en inspecties kunnen uitvoeren. Parallel daaraan zou het onderzoek naar alternatieven voor het op grote diepte opbergen van afval verder uitgebreid moeten worden. Het vraagstuk met betrekking tot kernenergie mag niet langer worden behandeld zonder de publieke opinie in acht te nemen, die hier steeds vaker negatief tegenover staat. Wij moeten over een gemeenschappelijk beleid inzake hernieuwbare energie beschikken en andere energiebronnen aanboren, zonder terug te grijpen naar de fossiele brandstoffen, zodat we onze energiezekerheid kunnen blijven waarborgen.</p>
    </intervention>
    <intervention id="4-552-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor dit verslag over het beheer van verbruikte splijtstof en radioactief afval gestemd, omdat ik van mening ben dat er behoefte is aan een verantwoordelijke strategie en adequate middelen om een oplossing te bieden voor al het kernafval, of dit nu afkomstig is uit de productie van energie, wetenschappelijk onderzoek of de medische sector. Er moet ook rekening mee worden gehouden dat kernafval dat niet kan worden hergebruikt, niet naar derde landen geëxporteerd mag worden.</p>
    </intervention>
    <intervention id="4-552-812" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Het voorstel voor een richtlijn stelt een EU-regelgevingskader vast voor het beheer van verbruikte splijtstof en radioactief afval. Het legt specifieke vereisten vast die ervoor moeten zorgen dat de lidstaten een nationaal regelgevend en organisatorisch kader vaststellen waarmee ze het probleem adequaat kunnen oplossen. Aangezien dit voorstel is gebaseerd op het Verdrag tot oprichting van de Europese Gemeenschap voor Atoomenergie (Euratom) wordt het Parlement slechts geraadpleegd over dit voorstel. Dit is een zeer gevoelige milieukwestie, die de uiterste aandacht vergt van politieke beleidsmakers en vereist dat er betrouwbaar en nauwgezet toezicht wordt gehouden op het beheer van dit afval. De vreselijke gebeurtenissen in Fukushima hebben dit probleem een urgenter en dramatischer karakter gegeven, dat we wellicht moeten proberen te overwinnen wanneer we debatteren over zaken die met energiebronnen verband houden. Het emotionele klimaat dat zich – begrijpelijk genoeg – heeft ontwikkeld lijkt mij niet de beste leidraad voor problemen van deze omvang. Dit betekent vanzelfsprekend niet dat we geen beleid moeten voeren van controles en streng toezicht op alles wat verband houdt met kernenergie.</p>
    </intervention>
    <intervention id="4-552-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het probleem van het beheer van verbruikte splijtstof en radioactief afval wordt in het verslag van mevrouw Jordan Cizeli, waarover we zojuist gestemd hebben, aangepakt. Na de ramp in Fukushima hebben de daaruit voortvloeiende veiligheidsvraagstukken dit onderwerp onverwacht dringend gemaakt. Het Europees Parlement heeft echter al geruime tijd verzocht om een nieuwe richtlijn op dit gebied aan te nemen. Het is belangrijk dat er meer aandacht wordt geschonken aan radioactief afval vanwege de veiligheid, niet alleen van de werknemers die er mee werken maar ook van de algemene bevolking. Bovendien kunnen we niet voorbijgaan aan de gevolgen voor het milieu van dit afval, dat schadelijk is voor de biodiversiteit. Daarom heb ik voor dit voorstel gestemd, dat ernaar streeft het beginsel van de vervuiler betaalt in te voeren – waarvoor maar zeer geleidelijk respect is ontstaan – en maatregelen introduceert die de verscheping van deze goederen naar derde landen aan banden legt. In werkelijkheid is het van wezenlijk belang dat we ons beter bewust worden van het feit dat we deze problemen niet kunnen laten liggen voor volgende generaties. Ik verwelkom de introductie van een financieel mechanisme dat helpt dit afval te beheren, zodat het niet meer gevaarlijk is. Daarnaast verwelkom ik het aannemen van regelgeving die meer eisen stelt en de schending van deze richtlijn voorkomt.</p>
    </intervention>
    <intervention id="4-553-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">Afgelopen november publiceerde de Commissie een voorstel voor een richtlijn dat een EU-regelgevingskader vaststelt voor het beheer van verbruikte splijtstof en radioactief afval. Het voorstel legt specifieke vereisten vast die de veiligheid bij het werken met en het beheer van verbruikte splijtstof en radioactief afval vanaf het ontstaan tot en met het opbergen ervan moeten waarborgen. Bij het bepalen van begrippen en technische oplossingen voor de definitieve opberging – met name de opslag van verbruikte splijtstof en hoogradioactief afval in diepe geologische lagen – moet worden uitgegaan van het omkeerbaarheidsbeginsel. Doel hierbij is om de toegang tot het afval mogelijk te maken, zodat het teruggehaald kan worden om technische redenen of als de vooruitgang in het onderzoek zicht geeft op nieuwe technologische oplossingen op langere termijn. Maar de opberging van afval in opslagplaatsen moet in ieder geval geschieden volgens internationaal aanvaarde beginselen, eisen en methodologieën inzake de veiligheid. De lidstaten zijn in laatste instantie verantwoordelijk voor het veilig beheer inclusief de opslag van de verbruikte splijtstof en het radioactief afval dat zij produceren. Hoewel het van cruciaal belang is dat elke lidstaat zijn eigen nationale programma ontwikkelt voor verbruikte splijtstof en radioactief afval, is het mogelijk een interessant alternatief om op zoek te gaan naar een gemeenschappelijke oplossing voor deze kwestie. Ik ben echter van mening dat een dergelijk concept onder geen beding een vervanging mag zijn die de lidstaten aanmoedigt hun nationale verplichtingen inzake het beheer van radioactief afval uit de weg te gaan.</p>
    </intervention>
    <intervention id="4-554-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Dit voorstel voor een richtlijn is bedoeld om te garanderen dat de lidstaten een nationaal regelgevend en organisatorisch kader vaststellen en passende nationale programma's opstellen inzake het beheer van verbruikte splijtstof en radioactief afval, ongeacht de toekomst van nucleaire en niet-nucleaire toepassingen.</p>
    </intervention>
    <intervention id="4-555-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Er wordt in de Europese Unie jaarlijks in totaal zo'n 40 000 kubieke meter radioactief afval geproduceerd, waarvan zo'n 80 procent kortlevend laagactief radioactief afval, zo'n 5 procent langlevend laagactief radioactief afval en minder dan 10 procent hoogactief afval. Tegen die achtergrond lijkt het mij zinvol een Europees wettelijk kader op te zetten om al hetgeen verband houdt met gebruikte brandstof en de productie en opberging van radioactief afval te regelen. De nationale programma's spelen daarbij een belangrijke rol.</p>
      <p sl="it">Om bepaalde stoffen duurzaam op te bergen is voortdurend toezicht vereist. Op de lange termijn kunnen er geleidelijk aan technologische oplossingen beschikbaar komen. Daarom ben ik het eens met de rapporteur dat de focus moet liggen op omkeerbaarheid, in de hoop dat onderzoek een methode voor de definitieve transmutatie van gebruikte brandstof en radioactief afval oplevert, zodat deze stoffen voor andere doeleinden kunnen worden gebruikt. Onderzoek en technologische ontwikkeling vormen immers de hoekstenen van deze sector: zo kan er een oplossing worden gevonden voor een veilig gebruik van kernenergie. Kernenergie zou dan kunnen voorzien in de energiebehoeften van andere sectoren – van voedselproductie en geneesmiddelen tot industrie, landbouw, onderzoek en onderwijs.</p>
      <p sl="it">Ik hoop dat de goedkeuring van dit verslag een belangrijke bijdrage zal leveren aan de totstandkoming van een Europees Energieplan.</p>
    </intervention>
    <intervention id="4-556-000" speaker_id="28377" name="Lidia Joanna GERINGER de OEDENBERG" is_mep="True" mode="written" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Als vaste rapporteur voor rechtsgrondslagen in de EP-Commissie juridische zaken zou ik de aandacht willen vestigen op een aspect van het verslag, namelijk op de kwestie van de rechtsgrondslag. Gelet op de controverses die kernenergie tegenwoordig oproept, en het feit dat het institutioneel systeem van de EU aan wijziging onderhevig is geweest na de invoering van het Verdrag van Lissabon, ben ik van mening dat het Europees Parlement betrokken moet worden bij het besluitvormingsproces op het gebied van kernenergie. Juist daarom heb ik artikel 192 van het Verdrag betreffende de werking van de Europese Unie en artikelen 31 en 32 van het Euratom-Verdrag aanbevolen als de geëigende rechtsgrondslag voor de richtlijn. Helaas is als gevolg van veranderingen in de agenda van de Commissie juridische zaken mijn mening niet meegenomen door de ter zake bevoegde Commissie industrie, onderzoek en energie, die met een minimale meerderheid voor het Euratom-Verdrag als de enige rechtsgrondslag heeft gestemd. Ik ben van mening dat dat ten koste is gegaan van de transparantie van het besluitvormingsproces in een voor de burgers van de EU zo belangrijke kwestie als kernenergie.</p>
    </intervention>
    <intervention id="4-557-000" speaker_id="96953" name="Estelle GRELIER" is_mep="True" mode="written" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ik heb voor dit verslag inzake het beheer van splijtstof en radioactief afval gestemd om een duidelijke boodschap af te geven aan de lidstaten: de vervuiler moet verantwoordelijk worden gehouden voor zijn eigen afval. Of het nu immers gaat om restafval dat afkomstig is van activiteiten die verband houden met stroomopwekking of van activiteiten in andere domeinen zoals geneeskunde, onderzoek of industrie, de uitvoer van radioactief afval naar derde landen is onverantwoord en het Europees Parlement heeft deze uitvoer met de aanneming van dit verslag dan ook veroordeeld. Ondanks het succes van deze stemming, spijt het mij dat het Europees Parlement op nucleair gebied slechts een kleine rol heeft toebedeeld gekregen en op dit gebied slechts over een eenvoudige adviesbevoegdheid beschikt, aangezien radioactiviteit immers grensoverschrijdende gevolgen heeft voor de veiligheid en gezondheid van de Europese burgers. Dankzij een amendement van de Fractie van de Progressieve Alliantie van Socialisten en Democraten in het Europees Parlement, wordt in dit verslag onderstreept dat er een nieuwe rechtsgrondslag moet worden gevonden om de belangen van de Europese burgers beter te kunnen behartigen bij onderwerpen die hen zo direct aangaan.</p>
    </intervention>
    <intervention id="4-557-500" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">De tragische aardbeving in Japan zou ons hier in Europa moeten aanzetten tot een diepgaande analyse van de gevolgen van het gebruik van nucleaire technologie en de risico's die daaruit voortvloeien voor de burgers. Door dit verslag over een voorstel voor een richtlijn van de Raad inzake het beheer van verbruikte splijtstof en radioactief afval aan te nemen, laat het Parlement zien dat het dit onderwerp zeer serieus neemt. We geven zo aan dat we in Europa een gemeenschappelijke en definitieve oplossing voor het probleem van kernafval willen vinden.</p>
      <p sl="it">Door aan te dringen op gemeenschappelijk minimumnormen voor alle lidstaten zetten we hun regeringen aan om te investeren in nieuwe technologieën, om zo snel concrete resultaten te verkrijgen voor het opbergen van dit extreem gevaarlijke afval.</p>
      <p sl="it">Ik ben daarom ingenomen met twee amendementen die door de socialistische fractie van het Europees Parlement zijn ingediend. Daarin worden de Raad en het Parlement opgeroepen om samen te besluiten als het gaat om kernenergie. We vragen de Raad en het Parlement ook om een categorisch verbod in te stellen op de uitvoer van afval naar derde landen. Daarmee geeft het Parlement aan dat we bereid zijn onze verantwoordelijkheden te aanvaarden. De stemming alhier houdt dus een volgende stap in bij het geleidelijk opgeven van kernenergie ten gunste van duurzame oplossingen de veilig zijn voor de bevolking.</p>
    </intervention>
    <intervention id="4-557-750" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Na het incident van Fukushima in Japan, moet de EU zich uitrusten met normen en ambitieuze kaderverdragen op het gebied van kernenergie en energiebeleid. Ik heb voor het verslag van mevrouw Cizelj gestemd inzake het beheer van verbruikte splijtstof en radioactief afval afkomstig van de energiesector, de medische sector of de onderzoekssector. Derde landen zijn geen "afvalbakken" van de lidstaten van de EU. Ik ben verheugd dat de afgevaardigden het amendement van de Fractie van de Progressieve Alliantie van Socialisten en Democraten in het Europees Parlement hebben goedgekeurd inzake het verbod op massale uitvoer van afval naar derde landen, tenzij het afval wordt uitgevoerd om te worden rerecycleerd en na recycling weer in de EU wordt ingevoerd. Het feit dat er enkel middels een bilaterale overeenkomst toestemming kan worden gegeven aan een EU-lidstaat om afval naar een andere EU-lidstaat uit te voeren, biedt het juiste kader voor nucleaire veiligheid en milieuveiligheid. Ik ben blij dat het Parlement zich heeft verzet tegen de opslag van dit afval in gebieden waar aardbevingen voorkomen en dat de bevoegdheden van de nationale autoriteiten zijn versterkt. Ook al heeft het standpunt van het Parlement inzake de herziening van het Euratom-Verdrag slechts een adviserende waarde, toch hebben de afgevaardigden een duidelijke boodschap aan de Raad gezonden: de EU moet zich uitrusten met passende middelen om een verantwoord energiebeleid te ontwikkelen dat met een gerust hart aan toekomstige generaties kan worden overgedragen.</p>
    </intervention>
    <intervention id="4-557-875" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">De verschrikkingen in Fukushima hebben nog eens de onvermijdbare gevaren van de nucleaire industrie naar voren gehaald. Mijn partij heeft lang actie gevoerd tegen het gebruik van Schotland als nucleaire stortplaats voor andere landen, en een van de eerste daden van de Scottish National Party-regering van Schotland was afstand nemen van het standpunt van het Verenigd Koninkrijk inzake diepe geologische berging. De stemming van vandaag had weliswaar veel verder kunnen gaan, maar ik verwelkom het besluit van mijn collega's om het storten van nucleair afval in derde landen af te wijzen.</p>
    </intervention>
    <intervention id="4-557-937" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik was het met dit document eens, aangezien hier een EU-rechtskader wordt bepaald voor het beheren van verbruikte splijtstof en radioactief afval. Het voorstel bevat speciale eisen die ervoor moeten zorgen dat de lidstaten nationale regelgevende en organisatorische systemen vaststellen, en dat zij passende nationale programma's voorbereiden voor het beheer van verbruikte splijtstof en radioactief afval, vanaf de vorming tot de verwijdering daarvan. Het beheer van verbruikte splijtstof en radioactief afval is heel belangrijk zowel voor het milieu als voor de openbare veiligheid. Wij kunnen echter geen veiligheid garanderen zonder de juiste financiële middelen, daarom denk ik dat het sluiten van dergelijke kerncentrales zoals Ignalina niet de zorg van één lidstaat moet zijn, in dit geval van Litouwen, maar van heel Europa.</p>
    </intervention>
    <intervention id="4-558-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Ik heb mijn twijfels over de hantering van radioactief afval, want dit initiatief bevat weliswaar enkele goede ideeën, maar is niet voldoende om het onderliggende probleem op te lossen, en daarom heb ik mij van stemming onthouden. De kernindustrie is al vijf decennia lang op zoek naar oplossingen voor radioactief afval en toch moeten we nog steeds bij nul beginnen. Kernafval wordt kriskras door Europa vervoerd in konvooien die de belastingbetaler miljoenen kosten en daarbij een enorm risico van ongevallen met zich meebrengen. Risicoloze opslag voor een periode van duizenden jaren is niet mogelijk en een dergelijke gedachte trekt het argument van schone en goedkope kernenergie in het absurde. Opslagfaciliteiten voor kernafval in de directe omgeving van kerncentrales en/of in gebieden met een verhoogd risico op aardbevingen zijn uiterst riskant. In het geval van de opslagfaciliteit in Krsko zijn zorgwekkend genoeg beide factoren van toepassing.</p>
    </intervention>
    <intervention id="4-558-500" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Geruime tijd geleden heb ik reeds een voorstel voor meer veiligheid van kernreactoren in het Donaugebied opgesteld. In het Donaugebied, het hart van Europa, staan immers enkele van de gevaarlijkste reactoren: Temelin, Bohunice, Mochovce, Dukovany en Paks. De grotendeels verouderde installaties hebben tot gebrekkige veiligheidsstandaards geleid. Er doen zich met alarmerende regelmaat gevaarlijke incidenten voor, die meestal onder het tapijt worden geveegd. Buurlanden zoals Oostenrijk worden dikwijls niet eens op de hoogte gebracht van deze incidenten. Zelfs bij de procedures met betrekking tot de milieueffectbeoordeling worden de buurlanden onvoldoende of zelfs helemaal niet geraadpleegd. Inmiddels worden echter middelen beschikbaar gesteld voor de uitwerking en financiering van plannen om kerncentrales stil te leggen. Om die reden heb ik mij van stemming onthouden.</p>
    </intervention>
    <intervention id="4-558-625" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">We moeten er alles aan doen om te zorgen dat de veiligste beslissingen worden genomen betreffende het beheer van splijtstof en radioactief afval. Het ongeval in de kerncentrale van Fukushima heeft duidelijk gemaakt dat de opslag op lange termijn van radioactief afval een complex en risicovol proces is, dat kan leiden tot de meest ernstige en negatieve gevolgen. Daarom moeten de beoordelingen van de nucleaire veiligheid, onderzoeken en controles voortdurend worden uitgevoerd. We moeten steeds positieve ervaringen op dit gebied uitwisselen binnen de gehele EU. We mogen het ontstaan van het gevaar voor de gezondheid van de mens en het milieu niet toelaten. Het is belangrijk dat de lidstaten nationale regelgevende en organisatorische systemen vaststellen, en dat zij programma's voorbereiden voor het beheer van verbruikte splijtstof en radioactief afval, vanaf de vorming tot de verwijdering daarvan. Met het oog op veiligheid en kosteneffectiviteit denk ik dat de lidstaten gezamenlijk de uitrusting voor het beheren van splijtstof en radioactief afval kunnen gebruiken, maar een dergelijk gebruik moet vergezeld gaan van het akkoord van beide landen. Zo zullen de lidstaten in staat zijn om te profiteren van gunstige geologische en technische voordelen van een bepaald territorium, en de financiële lasten van het gezamenlijke project te delen. Het moet worden opgemerkt dat de verbruikte splijtstofbassins een groot risico en gevaar vormen, daarom moet alle ongebruikte brandstof zo spoedig mogelijk overgeplaatst worden naar 'droge opslagruimten'.</p>
    </intervention>
    <intervention id="4-558-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In november publiceerde de Commissie een voorstel voor een richtlijn dat een EU-regelgevingskader vaststelt voor het beheer van verbruikte splijtstof en radioactief afval. Het voorstel legt specifieke vereisten vast die ervoor moeten zorgen dat de lidstaten een nationaal regelgevend en organisatorisch kader vaststellen en passende nationale programma's opstellen inzake het beheer van verbruikte splijtstof en radioactief afval, vanaf de productie tot de berging ervan. Het voorstel van de Commissie werd goed ontvangen omdat het, volgens de beginselen die reeds op het internationale vlak bestaan, voortbouwt op de aanpak die in de meest geavanceerde lidstaten wordt gevolgd en een kader geeft voor een verantwoordelijker beheer met (i) een nationaal kader dat berust op duidelijke taken en verantwoordelijkheden voor alle betrokkenen, (ii) een nationaal programma dat zorgt voor mijlpalen, tijdsbestekken en een helder besluitvormingsproces inzake radioactief afval, en (iii) evenwichtige regels betreffende transparantie en informatie, toezicht en controle. Ik deel de zorg over de potentieel rampzalige gevolgen van menselijke fouten bij het beheer van radioactief afval en verbruikte splijtstof, en wil benadrukken dat het van wezenlijk belang is dat er strenge normen bestaan voor training, veiligheid op de werkplek en inspectie door onafhankelijke teams.</p>
    </intervention>
    <intervention id="4-559-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Dit voorstel van de Commissie voor een richtlijn behelst een EU-regelgevingskader voor het beheer van verbruikte splijtstof en radioactief afval. Het voorstel legt specifieke vereisten vast die ervoor moeten zorgen dat de lidstaten een nationaal regelgevend en organisatorisch kader vaststellen en passende nationale programma's opstellen inzake het beheer van verbruikte splijtstof en radioactief afval, vanaf de productie tot de berging ervan. Dit voorstel is gebaseerd op het Euratomverdrag en – vooral – de richtsnoeren uit het verslag over "de evaluatie van Euratom – 50 jaar Europees kernenergiebeleid". Het ontwerpverslag bevat een aantal amendementen die door de commissie geëvalueerd zullen moeten worden. De rapporteur geeft aan wat daarbij de vier belangrijkste prioriteiten zijn. Om te beginnen moeten er bij begrippen en technische oplossingen worden gezocht voor definitieve opberging, in de eerste plaats opslag van verbruikte splijtstof en hoogradioactief afval in diepe geologische lagen. Ten tweede is het van belang dat er voldoende middelen opzij worden gezet voor de ontmanteling van kerncentrales en dat het geproduceerde afval naar behoren wordt opgeborgen. De derde prioriteit betreft de ontwikkeling van regionale faciliteiten voor opberging. De vierde heeft betrekking op transparantie en de participatie van de bevolking. Ik heb daarom voor dit voorstel voor een richtlijn gestemd.</p>
    </intervention>
    <intervention id="4-560-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Dit voorstel voor een richtlijn omvat een EU-regelgevingskader voor het beheer van verbruikte splijtstof en radioactief afval. Het voorstel van de Commissie voor een richtlijn (Euratom) van de Raad inzake het veilig beheer van verbruikte splijtstof en radioactief afval wordt hierbij gewijzigd.</p>
      <p sl="ro">Het duurzaam beheer van radioactief afval en verbruikte splijtstof moet de levenscyclus van afvalstoffen (van productie tot tijdelijke of definitieve berging, en tijdens de periode na sluiting van de bergingsfaciliteiten) en milieuherstel omvatten. In deze hele periode moeten milieufactoren nauwlettend in het oog worden gehouden wanneer er afval wordt opgeslagen, ook tijdens het vervoer daarvan en van de producten die gegenereerd worden tijdens de recycling van verbruikte splijtstof. Al deze maatregelen moeten worden nageleefd om de gezondheid van mensen te waarborgen en het milieu te beschermen.</p>
    </intervention>
    <intervention id="4-560-500" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Dit verslag haalt een ernstige tekortkoming in het bestuur van de EU naar voren, die zo snel mogelijk moet worden aangepakt. De lidstaten met kernenergie genieten een concurrentievoordeel ten opzichte van staten die kernenergievrij zijn. Staten die grenzen aan landen met kerncentrales, kunnen echter negatieve gevolgen ondervinden van hun buren. Men zal zich herinneren dat de koolstofemissies van sommige lidstaten in het verleden hebben geleid tot zure regen in andere landen. De nucleaire fall-out van Tsjernobyl heeft ook staten van de EU getroffen. Dit is ook het geval in Ierland, waar Sellafield – een van de grootste nucleaire opwerkingsfabrieken ter wereld – al sinds de jaren vijftig van de vorige eeuw de Ierse Zee verontreinigt, zeer ten nadele van Ierland. Afgezien van de dreiging van een ongeluk of terroristische aanval, zijn er ook aanzienlijke aanwijzingen voor nadelige gezondheidseffecten langs de oostkust van Ierland die worden toegeschreven aan emissies van Sellafield. Europa gebruikt al meer dan zestig jaar nucleaire technologie, en nog steeds is er geen beleid voor het beheer en de verwijdering van nucleair afval. Het twaalfde congres van de International Radiation Protection Association heeft opgeroepen tot een regionale aanpak van het vervoer van nucleair afval. De industrie en het Parlement zouden moeten erkennen dat de verwijdering en opwerking ook een transnationaal beleidsterrein zijn dat niet aan afzonderlijke lidstaten kan worden overgelaten.</p>
    </intervention>
    <intervention id="4-561-000" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Deze richtlijn moet ervoor zorgen dat de lidstaten een nationaal regelgevend en organisatorisch kader vaststellen en passende nationale programma's opstellen inzake het beheer van verbruikte splijtstof en radioactief afval, vanaf de productie tot de berging ervan.</p>
      <p sl="it">Het standpunt van de Commissie is correct: de lidstaten zijn inderdaad verantwoordelijk voor het veilige beheer (waaronder opberging) van de gebruikte brandstof en al het radioactieve afval dat ze voortbrengen. Ze moeten voor dat doel eigen programma's ontwikkelen. Het is echter wel zo dat een aantal van de in de tekst opgenomen amendementen van twijfelachtige waarde zijn. Als het gaat om zulke gevoelige onderwerpen is het van cruciaal belang dat de transparantie optimaal is en dat de bevolking zo goed mogelijk geïnformeerd wordt. Toch kunnen we de besluitvorming bij dit soort keuzen niet uitsluitend op de inbreng van de bevolking baseren. Er bestaat namelijk een reëel gevaar dat we dan geen precieze regels vastleggen en dat we zo niet de nodige besluiten nemen om een behoorlijk beheer van gebruikte brandstof en radioactief afval te garanderen. Daarom kan ik dit verslag niet steunen.</p>
    </intervention>
    <intervention id="4-562-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Het is belangrijk voor het Europees Parlement een advies te geven over de herziening van de richtlijn inzake radioactief afval. Het getuigt van verantwoordelijkheidsgevoel en wijsheid om stilzwijgend aan meningsverschillen over de vraag of kernenergie moet worden gehandhaafd of geleidelijk moet worden afgebouwd, voorbij te gaan en een doeltreffend beleid om nucleair afval te begraven voor te stellen. Dat is de eerste les die we kunnen trekken uit de stemming van vandaag. Nucleaire veiligheid betekent duidelijk ook het versterken van de regelgeving op het gebied van nucleaire veiligheid in een post-Fukushimalandschap. Ik juich met name de goedkeuring van de amendementen 124 en 130 toe, waarin respectievelijk wordt gevraagd alle faciliteiten voor kernafval in aardbevingsgebieden of kustgebieden waar een significant risico van een stijging van het zeewaterpeil aanwezig is of tsunami's mogelijk zijn, te verbieden en waarin tevens wordt opgeroepen veiligheidsanalyses op te stellen als vast onderdeel van activiteiten op het gebied van kernafvalbeheer. Nu kunnen we enkel hopen dat de Europese ministers van energie deze stevige boodschap voor een veiligheidscultuur oppakken. Hiervoor moet eerst noodzakelijkerwijs voorrang worden gegeven aan het begraven op grote diepte zoals plaatsing in droog gesteente of opberging in diepe boorgaten (3 000 tot 5 000 meter diep), mogelijkheden die nog in onderzoek zijn. Ik ben eveneens verheugd over de mogelijkheid in laatste instantie toevlucht te kunnen nemen tot het transport van hoogradioactief afval.</p>
    </intervention>
    <intervention id="4-563-000" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Wij dienen ons uit te spreken over een voorstel voor een richtlijn inzake radioactief afval dat is gebaseerd op het Euratom-Verdrag. Dat betekent dat onze Algemene Vergadering slechts een advies over deze tekst mag uitbrengen en dat betreur ik zeer. Ik hoop dat de Raad terdege rekening houdt met ons standpunt. Een van de meest controversiële vragen in dit debat is de vraag of de uitvoer van kernafval naar landen buiten de EU moet worden toegestaan. Het moge duidelijk zijn dat ik mijn steun heb gegeven aan de optie om de uitvoer naar derde landen te verbieden, in tegenstelling tot wat eerder werd voorgesteld. Ik heb ook ingestemd met het voorstel om de uitvoer van afval alleen toe te staan voor recycling en enkel op voorwaarde dat het afval na recycling weer in de EU wordt ingevoerd. Dit standpunt werd door een meerderheid gedeeld en dat doet mij deugd. Daarnaast wil ik erop aandringen dat werknemers die betrokken zijn bij het beheer van radioactief afval, van de productie tot de verwijdering ervan, passende bescherming en een adequate opleiding krijgen. In tegenstelling tot de Commissie, die diepe opslag geologische als de veiligste optie voor hoogradioactief afval beschouwt, ben ik van mening dat we het onderzoek naar alternatieven voor het diep begraven van afval moeten ondersteunen en intensiveren.</p>
    </intervention>
    <intervention id="4-564-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Tegen. Hoewel de uitkomst van de stemming van vandaag zeker veel beter is dan werd verwacht, blijven de voorgestelde regels veel te zwak en gaan ze niet ver genoeg in het aanpakken van de zeer reële zorgen met betrekking tot nucleair afval. Deze regels trachten de indruk te wekken dat de problemen van nucleair afval zijn opgelost, maar niets is minder waar. Heel veelzeggend is dat de regels niet van toepassing zijn op nucleair afval afkomstig van militair gebruik, afval uit de winning van uranium of verbruikte splijtstof die wordt verzonden om te worden opgewerkt. Het is echter een enorme opluchting dat de leden van het Parlement een voorstel om nucleair afval uit te voeren naar derde landen hebben verworpen. Het is schandalig te suggereren dat het oké is om ons nucleair afval in andere landen te dumpen, omdat we het probleem van het nucleair afval zelf niet kunnen oplossen. Hopelijk zal deze stemming de regeringen overtuigen die aandringen op uitvoer als oplossing om deze benadering te laten vallen. Wat heel belangrijk is: een amendement van de Fractie De Groenen/Vrije Europese Alliantie waarin werd verzocht om de opslag van nucleair afval in seismische gebieden te verbieden, is aangenomen. De huidige ramp in Fukushima moet een waarschuwing zijn voor de enorme risico's die verbonden zijn aan de opslag van nucleair afval, en wij zijn verheugd dat de leden van het Parlement acht slaan op deze waarschuwing.</p>
    </intervention>
    <intervention id="4-565-000" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ik heb gestemd over het verslag Jordan Cizelj betreffende toekomstige energieaangelegenheden van Europa op de wijze die volgens mij het meest verantwoord was. Ik doel op het feit dat ruwweg 15 procent van de huidige energievoorziening van de EU van kernenergie komt. Dit is een groot deel van onze energiebehoefte, een behoefte die in de komende decennia naar verwacht nog zal stijgen. Het is daarom essentieel dat dit aanzienlijke deel van onze energievoorziening in de nasleep van het incident in Fukushima niet wordt gegijzeld door angst en paniek. Ik vrees dat deze zorgen door bepaalde facties hier en elders in Europa zijn vergroot voor politieke doeleinden, en ik wil met betrekking tot onze toekomstige energiemix een duidelijk houding aannemen die vrij is van angst en paniek en die het onderwerp van de kernenergie benadert op basis van wetenschappelijke argumenten en bewijsmiddelen. Ik wil de rapporteur en mijn vriendin en collega mevrouw Herczog bedanken voor al hun inspanningen op dit punt. Het is een feit dat kernenergie en nucleair onderzoek deel zullen uitmaken van de toekomstige energiebehoefte, en daarom heb ik gestemd zoals ik heb gestemd, om te waarborgen dat er op passende wijze wordt omgegaan met het afval en de verbruikte brandstof. Dank u wel.</p>
    </intervention>
    <intervention id="4-566-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Ik onthield mij bij de stemming over het verslag-Cizelj, n.a.v. een voorstel van de Europese Commissie dat regels opstelt over het beheer van radioactief afval. Waarom? Ik stemde niet tegen omdat deze uitkomst Energiecommissaris Oettinger de kans biedt bij zijn oorspronkelijke voorstel te blijven en de export van radioactief materiaal naar derde landen te verbieden. Dit tegen de zin in van een aantal lidstaten die dat bestaande verbod op deze export graag willen opheffen. Goed wetende dat het niveau van degelijk bestuur of milieubewustzijn, laat staan een strenge veiligheidscultuur rond nucleaire zaken, in veel ontwikkelingslanden niet of beperkt aanwezig is, lijkt het me totaal onverantwoord om dergelijke export toe te staan. Bovendien moet Europa zelf het eigen nucleaire afval beheren als de EU zo nodig nucleaire energie wil. Wat sommige lidstaten willen, grens aan Europese overheidscriminaliteit. Te betreuren is dat export van gebruikte nucleaire brandstof naar Rusland en Oekraïne voor opwerking niet verboden wordt. Maar de Europese groenen zijn wel blij dat een meerderheid van het EP verdere export verwierp en een groen amendement goedkeurde dat het opslaan van radioactief afval in seismologische gebieden verbiedt. Maar ik kon ook niet voor dit verslag stemmen omdat de voorgestelde regels veel te zwak zijn.</p>
    </intervention>
    <intervention id="4-566-500" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ik heb voor het verslag over het voorstel voor een richtlijn van de Raad inzake het veilig beheer van verbruikte splijtstof en radioactief afval gestemd, omdat nucleaire veiligheid in de EU van een degelijk beheer van verbruikte splijtstof en radioactief afval afhangt. Uiteindelijk zijn de lidstaten verantwoordelijk voor het beheer van verbruikte splijtstof en radioactief afval. Ze moeten ervoor zorgen dat informatie over het beheer van verbruikte splijtstof en radioactief afval beschikbaar wordt gesteld aan de betrokken lokale en regionale overheden, aan werknemers en aan het grote publiek, en dat deze partijen op doeltreffende wijze betrokken worden bij de desbetreffende besluitvorming. De Commissie en lidstaten moeten op de lange termijn voldoende financiële middelen verstrekken voor de werkzaamheden en faciliteiten die vereist zijn voor het beheer van verbruikte splijtstof en radioactief afval.</p>
      <p sl="ro">Via de ingediende amendementen hebben we aangedrongen op onderwijs- en beroepsopleidingsplannen om de vakkundigheid en vaardigheden die vereist zijn voor het beheer van verbruikte splijtstof en radioactief afval in stand te houden en te ontwikkelen. Ik ben van mening dat goed opgeleide werknemers en adequate arbeidsomstandigheden aan nucleaire veiligheid kunnen bijdragen. Ik ben niet voor een verbod op de uitvoer van radioactief afval, maar dring er wel op aan dat alle specifieke overeenkomsten die tussen lidstaten en derde landen zijn ondertekend, in overeenstemming zijn met Aanbeveling 2008/956/Euratom betreffende de criteria voor de uitvoer van radioactieve afvalstoffen en bestraalde splijtstof naar derde landen.</p>
    </intervention>
    <intervention id="4-567-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik ben het eens met de belangrijkste politieke boodschap van het voorlopige verslag, namelijk dat de EU-begroting een cruciale rol speelt bij de hulp aan lidstaten om te herstellen van de economische en sociale crisis vanwege het bevorderen van groei en banen.</p>
      <p sl="pt">Bovendien is dit verslag tegen het exclusief volgen van een aanpak die bezuinigingen stimuleert om de economische problemen van de EU op te lossen. Ik kan niet nalaten erop te wijzen dat meer investeringen noodzakelijk zijn om de uitvoering van de Europa 2020-strategie te bevorderen, en dit verslag onderstreept die noodzaak.</p>
      <p sl="pt">Tot slot wil ik een belangrijk punt onderstrepen dat gericht is aan de Raad. Ik wil de Raad dringend verzoeken niet slechts cijfermatige bezuinigingen in te voeren, en als dit toch gebeurt om uit te leggen wat de vastgestelde prioriteiten waren.</p>
    </intervention>
    <intervention id="4-568-000" speaker_id="96954" name="Marta ANDREASEN" is_mep="True" mode="written" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">Ik heb tegen het verslag van Balzani over het mandaat voor de trialoogonderhandelingen van de begrotingscommissie gestemd, omdat erin wordt voorgesteld de EU-begroting voor 2012 met 3,7 procent in vastleggingskredieten en 4,9 procent in betalingskredieten uit te breiden. Ik kon niet voor het amendement van de conservatieve partij voor bevriezing van de begroting op het niveau van 2011 stemmen, omdat ik stellig van mening ben dat een verlaging nodig is, en hun standpunt betekent een zwak uitgangspunt voor onderhandelingen.</p>
    </intervention>
    <intervention id="4-569-000" speaker_id="28497" name="Gerard BATTEN" is_mep="True" mode="written" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Ik heb tegen het verslag van Balzani over het mandaat voor de trialoogonderhandelingen van de begrotingscommissie gestemd, omdat erin wordt voorgesteld de EU-begroting voor 2012 met 3,7 procent in vastleggingskredieten en 4,9 procent in betalingskredieten uit te breiden. Ik kon niet voor het amendement van de conservatieve partij voor bevriezing van de begroting op het niveau van 2011 stemmen, omdat ik stellig van mening ben dat een verlaging nodig is, en hun standpunt betekent een zwak uitgangspunt voor onderhandelingen.</p>
    </intervention>
    <intervention id="4-569-500" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Hoe en tot op welke hoogte moet ITER worden gefinancierd? Het onderwerp is een vast item geworden op de agenda van het Europees Parlement. Ter gelegenheid van een stemming over de begroting van 2012 is het onderwerp opnieuw ter sprake gekomen. Aangezien de kosten van het project sinds de lancering ervan in 2006 exponentieel zijn toegenomen, van 6 naar 16 miljard euro, ben ik de mening toegedaan dat ITER het voortaan moet doen met de middelen die het tot zijn beschikking heeft. Er moet geen euro extra meer in ITER worden gestoken en ik heb dan ook voor de amendementen tegen een verhoging van de ITER-begroting gestemd. Helaas hebben deze amendementen het bij gebrek aan een meerderheid niet gehaald. Hoewel onderzoek, zowel fusie als splijting, een goede zaak is (al moet er meer verscheidenheid in worden aangebracht), ben ik ernstig teleurgesteld over de verhoging van de kredieten (nog eens 700 000 euro voor 2012) en het financiële broddelwerk dat ertoe moet leiden dat een deel van het Europese onderzoeksbudget enkel en alleen aan ITER wordt uitgegeven. En dan heb ik het nog niet eens over het feit dat er bezuinigingen gepland staan op dit gebied, waardoor de kloof tussen het onderzoeksbudget voor kernenergie en de budgetten voor hernieuwbare energie alleen nog maar verder uit elkaar gaan lopen. We kunnen er echter niet meer omheen maatregelen te treffen om het evenwicht tussen deze twee gebieden te herstellen, met name in Frankrijk, waar bijna 80 procent van het onderzoeksbudget nog altijd aan kernenergie wordt besteed.</p>
    </intervention>
    <intervention id="4-569-750" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor dit verslag gestemd, omdat het de algemene richtlijnen voor de EU-begroting 2012 uiteenzet en de leden van het Europees Parlement bevoegdheden geeft om het Europees Parlement te vertegenwoordigen op trialoogonderhandelingen met de Raad en de Europese Commissie over de ontwerp-begroting 2012. Het verslag benadrukt dat de begroting voor volgend jaar dusdanig moet worden opgetrokken dat het Europa kan helpen zich zo snel mogelijk te herstellen van de economische en sociale crisis. Bijgevolg wordt de lidstaten met aandrang gevraagd te blijven investeren in terreinen die groei en tewerkstelling bevorderen. Er dient echter ook op te worden gewezen dat de EU-begroting de gezamenlijke inspanningen van de lidstaten moet ondersteunen om de overheidsbegrotingen te consolideren in tijden van bezuinigingen. Het verslag roept op om blijvend te investeren in de opleiding van jongeren, mobiliteit en werkgelegenheid, de ondersteuning en stimulering van kleine ondernemingen, wetenschappelijke innovatie, sociale integratie en armoedebestrijding.</p>
    </intervention>
    <intervention id="4-570-000" speaker_id="96798" name="John BUFTON" is_mep="True" mode="written" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="en">Ik heb tegen het verslag van Balzani over het mandaat voor de trialoogonderhandelingen van de begrotingscommissie gestemd, omdat erin wordt voorgesteld de EU-begroting voor 2012 met 3,7 procent in vastleggingskredieten en 4,9 procent in betalingskredieten uit te breiden. Ik kon niet voor het amendement van de conservatieve partij voor bevriezing van de begroting op het niveau van 2011 stemmen, omdat ik stellig van mening ben dat een verlaging nodig is, en hun standpunt betekent een zwak uitgangspunt voor onderhandelingen.</p>
    </intervention>
    <intervention id="4-570-500" speaker_id="photo_generic" name="Lena Ek, Marit Paulsen, Olle Schmidt en Cecilia Wikström" is_mep="True" mode="written">
      <p sl="sv">Het zou onverantwoord zijn om de EU-begroting voor volgend jaar abrupt te reduceren of te bevriezen. Daarom hebben wij ervoor gekozen om tegen de voorstellen te stemmen waarin dat wordt geëist. Wij steunen daarentegen de oproep om de uitgaven op alle gebieden waarop de EU actief is, te herzien, om ervoor te zorgen dat alle uitgaven waar voor hun geld bieden en om gebieden te identificeren waar kan worden bespaard. Wij zijn verder van mening dat we eerst bestaande middelen moeten herverdelen alvorens we nieuwe middelen vragen. Omdat dit voorstel geen gehoor kreeg, hebben wij ervoor gekozen om ons bij de eindstemming van stemming te onthouden.</p>
    </intervention>
    <intervention id="4-570-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag gestemd over het mandaat voor de trialoog over de ontwerpbegroting 2012, omdat de begroting van de Europese Unie de economische en sociale crisis in de lidstaten moet helpen overwinnen door groei, werkgelegenheid en investeringen te bevorderen. Dit is van cruciaal belang voor de verwezenlijking van de doelstellingen van de Europa 2020-strategie.</p>
    </intervention>
    <intervention id="4-570-875" speaker_id="photo_generic" name="Göran Färm, Anna Hedh, Olle Ludvigsson, Marita Ulvskog en Åsa Westlund" is_mep="True" mode="written">
      <p sl="sv">Wij hebben ervoor gekozen om voor het verslag over het mandaat voor de trialoog over de ontwerpbegroting 2012 te stemmen. Het is volgens ons zeer belangrijk dat het werk met betrekking tot de Europa 2020-strategie onmiddellijk van start kan gaan en dat de strategie voldoende middelen krijgt om een herhaling van het fiasco van de Lissabonstrategie te voorkomen. Wij vinden het ook belangrijk dat de EU over de middelen beschikt die ze nodig heeft om de nieuwe taken uit te voeren die ze door het Verdrag van Lissabon heeft gekregen.</p>
      <p sl="sv">Wij zijn het er niet mee eens dat het niveau van de betalingen uit de EU-begroting in 2012 zou moeten worden bevroren, en daarom steunen wij amendement 16 niet. De betalingen zijn gebaseerd op de in het jaar ervoor genomen begrotingsbesluiten met betrekking tot betalingsverplichtingen en het niveau van de betalingen is daarom slechts een gevolg van eerdere beloften. Datgene wat de Unie beloofd heeft te zullen betalen, moet ze ook onvermijdelijk betalen. Wij hechten er tezelfdertijd belang aan dat ook de EU een verantwoord begrotingsbeleid voert en daarom zijn wij ingenomen met de formuleringen waarin we zeggen dat we ook negatieve prioriteiten zullen blijven identificeren en evalueren.</p>
      <p sl="sv">Wij willen er echter op wijzen dat het volgens ons niet nodig is om programma's in het kader van de schoolfruitregeling en het programma hulp voor behoeftigen te blijven steunen, omdat de maatregelen in het kader van deze programma's beter op nationaal niveau worden genomen. Wij zijn het er evenmin mee eens dat initiatieven voor de omschakeling op een milieuvriendelijkere en duurzamere landbouw alleen kunnen worden ontplooid zonder het concurrentievermogen van de landbouwers in de EU in gevaar te brengen. Helaas was het niet mogelijk om over die aspecten afzonderlijk te stemmen.</p>
    </intervention>
    <intervention id="4-571-000" speaker_id="4525" name="Nigel FARAGE" is_mep="True" mode="written" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">Ik heb tegen het verslag van Balzani over het mandaat voor de trialoogonderhandelingen van de begrotingscommissie gestemd, omdat erin wordt voorgesteld de EU-begroting voor 2012 met 3,7 procent in vastleggingskredieten en 4,9 procent in betalingskredieten uit te breiden. Ik kon niet voor het amendement van de conservatieve partij voor bevriezing van de begroting op het niveau van 2011 stemmen, omdat ik stellig van mening ben dat een verlaging nodig is, en hun standpunt betekent een zwak uitgangspunt voor onderhandelingen.</p>
    </intervention>
    <intervention id="4-571-250" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">De Europese strategie voor duurzame en inclusieve groei blijft hoog op de lijst staan met de belangrijkste zorgen van de EU. Deze mag dan ook niet afwezig zijn in de voorbereidingen voor de EU-begroting 2012. Het midden- en kleinbedrijf (MKB) komt daarbij een uitermate belangrijke rol toe, daar het MKB bij uitstek geschikt is om dit soort groei te stimuleren. De begroting wordt opgesteld onder bijzondere moeilijke omstandigheden vanwege de crisis die de perifere landen treft, waaronder Portugal, en kan een belangrijke rol vervullen bij de inspanningen die deze landen ondernemen om opnieuw op het pad van financiële stabiliteit en gezonde overheidsrekeningen terecht te komen. Bovendien zijn er nieuwe bevoegdheden, zoals de bevoegdheden met betrekking tot de ruimte van vrijheid, veiligheid en recht, waardoor het noodzakelijk is meer middelen beschikbaar te stellen en meer slagvaardigheid te verkrijgen. Het zal waarschijnlijk ook noodzakelijk zijn meer middelen uit te trekken voor de aanpak van de gevolgen die voortvloeien uit de conflicten in het Middellandse Zeegebied. Ik hoop dat de trialoog over de ontwerpbegroting 2012 zal plaatsvinden in een opbouwende sfeer en dat in die trialoog rekening zal worden gehouden met de belangrijkste behoeften en zorgen van Europa. Ook hoop ik dat deze trialoog ertoe zal bijdragen dat de Unie de beschikking krijgt over adequate middelen om zich te kunnen kwijten van haar taken en de daarmee verband houdende verantwoordelijkheden.</p>
    </intervention>
    <intervention id="4-571-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Het is de bedoeling dat de Europa 2020-strategie van meet af aan als leidraad voor de begroting 2012 wordt genomen. Er zij op gewezen dat de uitvoering van deze strategie vraagt om enorme, toekomstgerichte investeringen tot 2020. Het bedrag van deze investeringen wordt geraamd op 1 800 miljard euro. Van meet af aan moeten wij proberen het onderwijsniveau op te trekken, de sociale inclusie te verbeteren – niet in het minst door armoede te bestrijden – en een kennismaatschappij tot stand proberen te brengen die is gegrondvest op de totale wetenschappelijke en technologische capaciteit van de EU. Daarom is het noodzakelijk steun te geven aan onderzoek, ontwikkeling en innovatie en aan het midden- en kleinbedrijf. De door de Commissie voorgestelde ontwerpbegroting 2012 omvat 147 435 miljoen euro aan vastleggingskredieten en 132 738 miljoen aan betalingskredieten. Deze bedragen vertegenwoordigen respectievelijk 1,12 en 1,01 procent van het geraamde bbp van de Europese Unie voor 2012. Er zij op gewezen dat het jaarlijks inflatiepercentage van de EU 27 voor 2011 is geraamd op 2,7 procent, hetgeen betekent dat de voorgestelde nominale verhogingen van de vastleggingskredieten met 3,7 procent en van de betalingskredieten met 4,9 procent neerkomen op reële verhogingen van respectievelijke 1 en 2,2 procent ten opzichte van de begroting 2011.</p>
    </intervention>
    <intervention id="4-572-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Het is onaanvaardbaar dat de strategie voor de EU-begroting – in dit geval de begroting 2012 – voor de zoveelste keer wordt opgehangen aan de doelstellingen van de zogenaamde Europa 2020-strategie, de opvolgster van de mislukte Lissabonstrategie waarvan de doelstellingen – te weten vermindering van armoede en nieuwe banen – pure propaganda bleken te zijn.</p>
      <p sl="pt">De specifieke situatie in landen als Portugal is hier zonder meer een bewijs van: meer mensen zijn in armoede vervallen, meer mensen hebben hun baan verloren en er is meer ongelijkheid. De ontwerpbegroting 2012 zou met deze situatie rekening moeten houden en steun moeten geven aan de productie in elke lidstaat, aan het creëren van rijkdom, het bestrijden van werkloosheid, het scheppen van banen met rechten, het bestrijden van sociale ongelijkheid en armoede, en het verdedigen en bevorderen van openbare diensten.</p>
      <p sl="pt">De richtsnoeren voor de begroting zijn door een meerderheid in dit Parlement goedgekeurd en "stroken volledig met de dynamiek van het Europese semester". Daarmee wil men structurele aanpassingen met een neoliberale inhoud afdwingen. Het is onaanvaardbaar dat, ondanks de enorme crisis waardoor de meest kwetsbare economieën van de EU worden getroffen, er nog steeds ondraaglijke cofinancieringseisen worden gesteld aan het gebruik van EU-middelen, met name van de structuurfondsen. Daarom hebben wij gepleit voor afschaffing of een substantiële vermindering – tot maximaal 10 procent – van de nationale bijdragen.</p>
      <p sl="pt">Wij hebben om al deze redenen tegen gestemd.</p>
    </intervention>
    <intervention id="4-573-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Voor ons is het onaanvaardbaar dat de EU-begroting − in dit geval de begroting 2012 − voor de zoveelste keer wordt opgehangen aan de doelstellingen van de zogenaamde Europa 2020-strategie, de opvolgster van de mislukte Lissabonstrategie waarvan de doelstellingen – te weten vermindering van armoede en nieuwe banen – pure propaganda bleken te zijn. De specifieke situatie in landen als Portugal is hier zonder meer een bewijs van: meer mensen zijn in armoede vervallen, meer mensen hebben hun baan verloren en er is meer ongelijkheid.</p>
      <p sl="pt">De richtsnoeren voor de begroting zijn door een meerderheid in dit Parlement aanvaard en "stroken volledig met de dynamiek van het Europese semester". Daarmee wil men structurele aanpassingen met een neoliberale inhoud afdwingen. Het is onaanvaardbaar dat, ondanks de enorme crisis waardoor de meest kwetsbare economieën van de EU worden getroffen, er nog steeds ondraaglijke cofinancieringseisen worden gesteld aan het gebruik van EU-middelen van met name de structuurfondsen. Daarom hebben wij gepleit voor afschaffing of een substantiële vermindering – tot maximaal 10 procent – van de nationale bijdragen.</p>
      <p sl="pt">De ontwerpbegroting 2012 zou met deze situatie rekening moeten houden en steun moeten geven aan de productie in elke lidstaat, aan het creëren van rijkdom, het bestrijden van werkloosheid, het scheppen van banen met rechten, het bestrijden van sociale ongelijkheid en armoede, en het verdedigen en bevorderen van openbare diensten.</p>
    </intervention>
    <intervention id="4-574-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">Verlaging van de openbare investeringen op bepaalde terreinen door de lidstaten is geen passende oplossing, aangezien de strijd die de EU en de afzonderlijke lidstaten tegen de crisis voeren door middel van bezuinigingen echt niet de beste oplossing is. Als we er echt belang bij hebben de economische groei en de werkgelegenheid te herstellen en van plan zijn dat te doen, en als we de Europa 2020-strategie echt willen uitvoeren, dan moet de stijging van de openbare investeringen sterk worden versneld. Naast de Europa 2020-strategie zou dit ook volledig in overeenstemming met het Europees semester zijn. Dit zou er onder andere toe moeten leiden dat de nationale begrotingen van de lidstaten en de EU-begroting elkaar aanvullen en door middel van synergie werken aan de verwezenlijking van deze doelstellingen. De Commissie is echter geneigd de noodzakelijke sterke stijging van de gemeenschappelijke financiële inspanning uit te stellen tot het meerjarig financieel kader na 2013. Een dergelijke opstelling brengt de verwezenlijking van de hoofddoelen in 2020 echter ernstig in gevaar. Het is dus wenselijk dat de Commissie haar standpunt op eenduidige wijze herziet.</p>
    </intervention>
    <intervention id="4-575-000" speaker_id="96714" name="Jiří HAVEL" is_mep="True" mode="written" nationality="Czechia" birth_date="20-08-1957" birth_place="Praha" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">De Europese ontwerpbegroting voor 2012 wordt pas de tweede sinds de inwerkingtreding van het Verdrag van Lissabon. Na de gecompliceerde onderhandelingen van vorig jaar ligt het in de lijn der verwachtingen dat de strijd om de begroting ook dit jaar tot de laatste seconde op het scherpst van de snede zal worden gevoerd. De echte institutionele strijd begint echter pas daarna, als de Unie beslist over een nieuw meerjarig financieel kader. Juist daarom moet de nadruk in de voorbereidingen op de huidige trialoog op een betere communicatie tussen de deelnemers aan het onderhandelingsproces liggen, zodat de Europese begroting verzekerd is van voldoende financiële middelen om de doelstellingen van de Europa 2020-strategie te kunnen vervullen. Deze doelstellingen promoten een slimme, duurzame en inclusieve groei en dus investeringen in het creëren van waardige banen. Ik ben het volledig eens met de prioriteiten die door de rapporteur, mevrouw Balzani, zijn geschetst. Ik ben tevens van mening dat de begroting van de EU het belangrijkste mechanisme zou moeten zijn voor het versterken en herstellen van de groei en de werkgelegenheid. Ik zou tevens willen benadrukken dat de conclusies van de rapporteur volledig overeenstemmen met de dynamiek van het Europese semester, dat als nieuw instrument voor de versterking van de Europese economische governance tot doel heeft om de cohesie, complementariteit en ook coördinatie van de begroting van de EU en de nationale begrotingen te verbeteren bij de implementatie van de gemeenschappelijke investeringen van de Unie in het kader van het bereiken van de doelstellingen van de Europa 2020-strategie.</p>
    </intervention>
    <intervention id="4-575-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik ben ingenomen met dit document omdat de investeringen die – zowel op het niveau van de EU als de lidstaten – nodig zijn om het onderwijsniveau te verbeteren en sociale integratie te bevorderen, met name door armoedebestrijding en de ontwikkeling van een kennismaatschappij die gebaseerd is op de wetenschappelijke en technologische capaciteit van de EU, nu moeten worden gerealiseerd en niet langer mogen worden uitgesteld. In dit kader moet steun worden verleend voor onderzoek, ontwikkeling, innovatie en KMO's en de ontwikkeling van technologieën die efficiënt gebruik maken van hulpbronnen. Steun voor jongerenopleidingen, mobiliteit en tewerkstelling, KMO's, onderzoek en ontwikkeling zouden een topprioriteit moeten vormen voor de EU-begroting.</p>
    </intervention>
    <intervention id="4-575-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Het Parlement heeft vandaag het mandaat voor de trialoog over de ontwerpbegroting 2012 goedgekeurd. Als schaduwrapporteur voor de Fractie van de Europese Volkspartij (Christendemocraten) ben ik heel tevreden met het uiteindelijke document. Het geeft aan welke koers we moeten voeren bij de onderhandelingen met de Raad, en dat zal ons in staat stellen om aan einde van deze procedure de algemene begroting voor de Europese Unie voor 2012 goed te keuren. Dit document geeft duidelijk aan wat voor het Europees Parlement de prioriteiten zijn. Slimme, duurzame en inclusieve groei, zoals bedoeld in de Europa 2020-strategie, moet de kern van de begroting voor 2012 vormen. We zullen verder proberen onderzoek, ontwikkeling, innovatie, werkgelegenheid en kleine en middelgrote ondernemingen te steunen. Ik geloof namelijk dat investeringen op deze gebieden de enige manier vormen om Europa uit deze crisis te trekken. Ik geloof ook dat de EU-begroting zelfs in tijden van bezuinigingen een belangrijk instrument voor het stimuleren van actie vanuit de EU kan zijn.</p>
    </intervention>
    <intervention id="4-576-000" speaker_id="4560" name="Antonius MANDERS" is_mep="True" mode="written" nationality="Netherlands" birth_date="14-03-1956" birth_place="Stiphout" m_state="NL">
      <p sl="nl">De VVD is tegen een absolute verhoging van het EU budget in 2012. Nu alle lidstaten gebukt gaan onder zware bezuinigingsmaatregelen op de overheidsfinanciën kan de EU niet achterblijven, ook de EU zal keuzes moeten maken over wat wel en wat niet te doen.</p>
    </intervention>
    <intervention id="4-577-000" speaker_id="33982" name="Marian-Jean MARINESCU" is_mep="True" mode="written" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Ik heb voor het verslag over het mandaat voor de trialoog over de ontwerpbegroting 2012 gestemd. Sommige mensen zeggen dat lidstaten bij omstandigheden waarbij sprake is van grote begrotingstekorten en hoge schulden, zo min mogelijk aan de EU-begroting moeten bijdragen. Naar mijn mening is dat een vergissing.</p>
      <p sl="ro">2010 is het voorlaatste jaar in de huidige financiële periode. Vanuit financieel oogpunt is het een belangrijk jaar voor EU-programma's. In tijden van crisis is er behoefte aan investeringen in banen en ontwikkeling. 95 procent van de begroting van de Europese Unie wordt aan investeringen besteed. De gelden worden uitgekeerd voor EU-projecten en beleidsmaatregelen in alle lidstaten, zij het in wisselende verhoudingen. Alle lidstaten profiteren daar direct of indirect van.</p>
      <p sl="ro">De voorgestelde verhoging van de begroting is absoluut noodzakelijk. Ik zie niet waarom iemand bezwaar zou hebben tegen deze verhoging. Sommige beleidsmaatregelen zijn absoluut essentieel en hebben de goedkeuring van lidstaten, en moeten dan ook gefinancierd worden om te kunnen worden uitgevoerd.</p>
    </intervention>
    <intervention id="4-578-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">De EU moet de broekriem aanhalen. Niet alleen omdat een verhoging van de begroting met het oog op nationale bezuinigingsprogramma een klap in het gezicht van de burgers zou zijn, maar ook omdat er volgend jaar aan het permanente euro-stabilisatiemechanisme moet worden betaald. Dit geld moet uit de toch al krappe nationale begrotingen worden gefinancierd. Het is heel goed mogelijk dat de uitgaven voor vele meerjarige programma's nu gepland zijn en dat de financiële middelen daarvoor op dit moment niet kunnen worden geschrapt, aangezien de EU dan wegens schending van overeenkomsten kan worden aangeklaagd. Er zijn echter voldoende bezuinigingsmogelijkheden beschikbaar. Om deze redenen heb ik tegen deze ontwerpbegroting gestemd.</p>
    </intervention>
    <intervention id="4-579-000" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Ik ben redelijk tevreden over dit verslag inzake het mandaat voor de trialoog over de ontwerpbegroting. Dat er in de context van een crisis en – noodzakelijke – bezuinigingen extra geld kan worden vrijgemaakt in de Europese begroting voor rubriek 3a (immigratiebeheer) is volgens mij een heel goede zaak. Ik hoop dat de Europese Unie zich nu bereid zal verklaren deze problemen onder ogen te zien, in plaats van het aan Italië over te laten geheel alleen oplossingen te vinden.</p>
      <p sl="it">Bepaalde bezuinigingen zijn gewoon noodzakelijk en sommige prioriteiten moeten daarom naar het tweede plan verhuizen. Het is altijd moeilijk om aan te geven hoe en waar we moeten optreden, maar we moeten toch ergens actie ondernemen. We zouden bijvoorbeeld kunnen beginnen met de administratieve uitgaven, en dan zijn we nog lang niet in staat om tegemoet te komen aan het verzoek van de commissaris om de stijging van deze kosten onder de één procent te houden. Het Europees Bureau voor personeelsselectie is een klassiek voorbeeld van verkeerd management, en we kunnen hier (en bij andere Europese agentschappen) een begin maken met het terugdringen van de administratieve kosten van Europa. Om de hierboven aangegeven redenen heb ik mij van stemming onthouden.</p>
    </intervention>
    <intervention id="4-579-250" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">De lijn die de regeringen van de kernlidstaten van de EU, de Europese Commissie en de Europese Centrale Bank volgen, wordt steeds duidelijker. De voorstellen van de Commissie zijn voornamelijk gericht op een aanscherping van de regels van het stabiliteits- en groeipact. Naleving van de criteria van Maastricht moet in de toekomst door middel van vroegtijdige waarschuwingen en drastische boetes worden afgedwongen. Dit pact heeft tot dusver echter niet gefunctioneerd en dat zal het vermoedelijk ook in de toekomst niet doen. Het wordt de hoogste tijd dat wij ons op stabiele, soevereine nationale economieën en terugdringing van de schulden van afzonderlijke lidstaten gaan concentreren. Het is schandalig dat altijd dezelfde hardwerkende landen moeten opdraaien voor de fouten van anderen.</p>
    </intervention>
    <intervention id="4-579-375" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Dit verslag over het mandaat voor de trialoog over de begroting 2012 is bijzonder belangrijk, gelet op de economische tijden waarin wij leven. Elf van de tweeëntwintig vaste commissies van dit Parlement hebben hierover een advies uitgebracht. Dit is de tweede begroting die wordt goedgekeurd overeenkomstig de bepalingen van het Verdrag van Lissabon en dus is het belangrijk vast te stellen wat vorig jaar verkeerd is gelopen en hoe het proces bijgevolg kan worden verbeterd. Ik heb voor het verslag gestemd, omdat ik algemeen gesproken akkoord ga met het mandaat dat dit verslag geeft aan de vertegenwoordigers van het Parlement in de trialoog over de begroting die op 11 juli aanstaande zal plaatsvinden. Ik wil hierbij de volgende belangrijke punten in het mandaat voor de trialoog onderstrepen: 1) de kredieten op de begroting 2012 voor de Europa 2020-strategie, 2) het voorstel tot herziening van het huidig meerjarig financieel kader 2007-2013 teneinde rekening te kunnen houden met de aanvullende financiële behoeften voor de Internationale Thermonucleaire Experimentele Reactor (ITER-project) en 3) financiële duurzaamheid en beheerbaarheid van rubriek 4 in 2012, met name met het oog op de komende nota van wijzigingen met betrekking tot de democratische transitie in het zuidelijk deel van het Middellandse Zeegebied.</p>
    </intervention>
    <intervention id="4-579-500" speaker_id="28166" name="Vincent PEILLON" is_mep="True" mode="written" nationality="France" birth_date="07-07-1960" birth_place="Suresnes" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ik heb voor het verslag van mijn collega Francesca Balzani gestemd waarin het standpunt van het Parlement in de komende onderhandelingen over de begroting 2012 wordt gedefinieerd. Het Europees Parlement heeft vandaag instructies gegeven aan de leden die het Parlement tegenover de Raad en de Commissie zullen vertegenwoordigen tijdens de begrotingsonderhandelingen die op 11 juli aanstaande een aanvang zullen nemen. Wat we moeten onthouden van deze stemming is dat wij, met een grote meerderheid, de Raad hebben willen waarschuwen tegen iedere poging om de Europese begroting te verlagen. Wij ontkennen de vreselijke crisis die ons continent teistert, geenszins. Maar – en de socialisten hameren hier al heel lang op – Europa komt deze crisis niet te boven door zijn toekomst te offeren en de groei van morgen te grabbel te gooien. Wij moeten daarentegen juist de moed tonen om ons uit te spreken en niet bang zijn om het populisme te trotseren. Wij hebben niet minder Europa nodig, wij hebben juist meer Europa nodig. Zolang wij Europa niet de middelen verschaffen om zijn ambities waar te maken, is het een illusie te denken dat Europa de weg van het volk weer zal weten te vinden.</p>
    </intervention>
    <intervention id="4-580-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Tegen. Ondanks dat het verslag grotendeels positief is, hebben we een groot probleem met de delen over ITER.</p>
    </intervention>
    <intervention id="4-580-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De doelstellingen van de Europa 2020-strategie met betrekking tot slimme, duurzame en inclusieve groei zouden centrale prioriteiten moeten zijn in de besprekingen over de toekomstige begroting 2012. Het midden- en kleinbedrijf in de Europese Unie moet eveneens bijzondere aandacht krijgen en daarom moet worden aangedrongen op de noodzaak de begrotingsgevolgen van de kerninitiatieven van de Europa 2020-strategie te verduidelijken. Er zij op gewezen dat in de context van het herstel in vele lidstaten een rol is weggelegd voor de EU-begroting. Deze moet steun geven aan nationale, groeistimulerende investeringen. Het door de Commissie voorgesteld niveau van de betalingskredieten moet daarom ook worden gehandhaafd, en eveneens moet rekening worden gehouden met de noodzaak alle programma´s snel uit te voeren. Daarom moet de aandacht worden toegespitst op de prioriteiten en moet worden gestreefd naar een herverdeling van de middelen. Er zijn ook andere gebieden die hun beslag moeten vinden in de begroting, zoals de ruimte van vrijheid, veiligheid en recht, en er moet worden gereageerd op de gebeurtenissen in het Middellandse Zeegebied.</p>
    </intervention>
    <intervention id="4-581-000" speaker_id="97203" name="Ramon TREMOSA i BALCELLS" is_mep="True" mode="written" nationality="Spain" birth_date="30-06-1965" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="en">Ik stem tegen amendement 11 betreffende het niet geven van Europese steun aan regio's die de 'Ley de Costas' met terugwerkende kracht toepassen zonder schadeloosstelling voor de getroffen burgers. Ik ben het totaal niet eens met de huidige stand van zaken aangaande de 'Ley de Costas', maar ik denk ook dat het, vooral ten tijde van deze economische crisis, niet verantwoordelijk is om een dergelijk uitgesproken standpunt in te nemen. Als er geen financiële steun zou worden gegeven, zou dit namelijk honderdduizenden burgers treffen. De toestand van de door de 'Ley de Costas' getroffen burgers moet direct aangepakt worden, en ik doe een beroep op de Commissie om alle mogelijke druk uit te oefenen op de Spaanse regering om een positief resultaat voor de getroffen burgers te behalen en zo hun eigendomsrechten te beschermen.</p>
    </intervention>
    <intervention id="4-582-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voorgestemd onder andere omdat in het verslag een voorstel is opgenomen met betrekking tot de noodzaak om vóór maart 2015 de specifieke situatie van de melk- en zuivelsector te beoordelen en ervoor te zorgen dat de melkmarkt goed werkt en stabiel is. De aanneming van dit verslag is voor mij een belangrijke boodschap van het Europees Parlement aan het adres van de Commissie. Daarin zeggen wij dat wij moeten weten of een besluit dat jaren eerder op grond van bepaalde regels is genomen, onmiddellijk na inwerkingtreding ook echte vruchten gaat afwerpen en rekening houdt met de situatie twaalf jaar later, of dat dit besluit de situatie alleen zal verergeren.</p>
      <p sl="pt">In het verslag staat ook dat het gemeenschappelijk landbouwbeleid eerlijker en billijker moet worden, dat de financiële middelen op evenwichtigere wijze verdeeld moeten worden over de landen en dat er een eerlijker, op sociale en milieucriteria gegrondvest systeem voor rechtstreekse steun aan boeren moet komen.</p>
    </intervention>
    <intervention id="4-583-000" speaker_id="96954" name="Marta ANDREASEN" is_mep="True" mode="written" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">Ik heb tegen amendement 21 van het verslag-Dess gestemd waarmee werd getracht om de noodzaak van cofinanciering van de kredieten voor modulatie en plafonnering als middel voor steun met een vast bedrag, uit het GLB te schrappen. Dit zou het voor de EU gemakkelijker maken om het geld van de Britse belastingbetaler met minder belemmeringen aan ontvangers door heel de EU te kunnen geven. Daarnaast zou het tot gevolg hebben dat deze gelden niet vanuit de EU-begroting worden teruggegeven aan de Britse schatkist op het moment dat ze niet worden gebruikt. Kort samengevat zou het de druk van de EU op de Britse belastingbetaler opvoeren. Ik ben ook van mening dat het de motieven van diegenen die de Britse korting willen schrappen, in de hand werkt, omdat zij zullen kunnen beweren dat deze gelden ook aan de Britse boeren zullen worden gegeven.</p>
    </intervention>
    <intervention id="4-584-000" speaker_id="97228" name="Pino ARLACCHI" is_mep="True" mode="written" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Ik heb voor dit verslag gestemd omdat er duidelijk in naar voren wordt gebracht dat de landbouwbegroting van de EU voor de volgende financieringsperiode minstens de omvang van die van 2013 moet behouden gezien het feit dat het alleen met adequate financiële middelen mogelijk zal zijn om de uitdagingen op het gebied van voedselzekerheid en milieubescherming het hoofd te bieden. Dankzij de amendementen van de socialistische fractie is het verslag nu meer in evenwicht en in overeenstemming met de mededeling van de Commissie. Hierin wordt de noodzaak erkend van een verdere hervorming van het GLB in het licht van de zich veranderende landbouwsituatie in de EU-27 en de nieuwe gemondialiseerde internationale context.</p>
    </intervention>
    <intervention id="4-584-500" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Hoewel de verschillende landbouwsectoren zich zorgen maken om hun toekomst, heb ik voor het verslag van Albert Dess gestemd, omdat hij pleit voor een sterk en duurzaam gemeenschappelijk landbouwbeleid ten gunste van alle boeren. In de huidige context moet de Europese Unie immers meer dan ooit garanties geven op het gebied van voedselzekerheid, de kwaliteit van voedingsmiddelen, de bescherming van het milieu en passende inkomens voor hen die hieraan bijdragen. Er zijn uiteraard veranderingen nodig, maar het GLB moet zich ontwikkelen en niet radicaal worden omgegooid. Daarom ben ik zeer verheugd over het werk dat mijn collega-rapporteur heeft gerealiseerd.</p>
    </intervention>
    <intervention id="4-585-000" speaker_id="4507" name="Bas BELDER" is_mep="True" mode="written" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Een krachtig GLB met bijbehorende middelen is nodig om de voedselzekerheid te waarborgen. Dit verslag laat zien dat daar draagvlak voor is onder de volksvertegenwoordigers en daarmee ook onder de EU-burger. Wat betreft de opbouw van de directe betalingen: ik sta volledig achter het behoud van de basispremie. De Europese voedselproductie voldoet namelijk aan hoge eisen die veel kosten meebrengen voor boeren, maar via de markt wordt daar onvoldoende voor betaald. Als ´top-ups´ op de basispremie worden door Commissie en EP vergroenende diensten tegen betaling, voorgesteld. Ik benadruk dat deze onder geen beding een verzwaring van de regeldruk mogen opleveren, maar juist kansen dienen te bieden. Verrichting van deze diensten zal daarom op vrijwillige basis moeten zijn. In het verslag klinkt door dat ook het EP tegen de door de Commissie voorgestelde verplichting van´top-ups´ is. Ik dring er op aan dat bij samenstelling van een lijst met opties voor vergroenende diensten, gezocht wordt naar projecten die een win-win situatie opleveren voor milieu én boer, leidend tot verdere innovatie en duurzame groei. Een voorbeeld daarvan is de omzetting van mest in energie. Met klem benadruk ik dat bovenstaande voorstellen alleen dan gerealiseerd kunnen worden als het budget voor landbouw verhoogd wordt.</p>
    </intervention>
    <intervention id="4-585-500" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Deze stemming heeft tot minder beroering geleid dan het pakket inzake het economisch bestuur, maar blijft niettemin een zeer belangrijke stemming tijdens deze zitting in Brussel. Het gemeenschappelijk landbouwbeleid (GLB) wordt namelijk een steeds belangrijkere uitdaging en, aan de vooravond van het grote debat om ons GLB aan te passen na 2013, heeft deze stemming ons een zeer interessante routekaart aangereikt. Er liggen een paar enorme vraagstukken op ons te wachten. De leden van het Europees Parlement hebben de hoofdlijnen van hun prioriteiten uiteen gezet. Ons GLB moet een gelegenheid zijn om een stap verder te komen met het aannemen van groenere praktijken. Deze stemming zal daartoe bijdragen. Het Europees Parlement moet betalingen eerlijker verdelen over de landen en de Europese landbouwers. Deze stemming zal ook daartoe bijdragen. Het Europees Parlement heeft met deze stemming wederom laten zien dat het een plaats is waar een constructieve consensus kan worden bereikt en dat het bereid is zich voor te bereiden op de toekomst.</p>
    </intervention>
    <intervention id="4-585-750" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ik heb voor deze resolutie gestemd omdat ik ermee akkoord ga dat demografische veranderingen, klimaatsverandering en de doelstellingen van het territoriaal cohesiebeleid vereisen dat het Europees gemeenschappelijk landbouwbeleid wordt herzien en gemoderniseerd. De aangenomen resolutie roept ons op het huidige uitgavenniveau voor de agrarische sector te behouden in de EU-begroting, maar dringt er ook op aan komaf te maken met de ongelijkheden in de toekenning van deze steun aan de lidstaten. De resolutie stelt voor de toewijzing van de steun te gebruiken om een pakket stimuleringsmaatregelen te introduceren voor boeren om groene en ecologisch verantwoorde landbouwmethoden te ontwikkelen, schaarse hulpbronnen efficiënt te beheren en daarbij de productiekosten te beperken. Het stelt ook voor verschillende betalingen te hanteren voor de verschillende landbouwsectoren en landbouwers, en de onderhandelingskracht van de landbouwers in de voedselvoorzieningsketen te versterken. Het document vestigt eveneens de aandacht op de invloed van het landbouwbeleid op de afbouw van de ongelijkheden tussen de verschillende EU-regio's wat betreft het niveau van territoriale en economische ontwikkeling, en op de plattelandsontwikkeling en het aanmoedigen van jonge boeren.</p>
    </intervention>
    <intervention id="4-586-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Ik vind het jammer dat het geplande plafond voor directe betalingen aan boeren niet uit het verslag over het nieuwe landbouwbeleid van de EU na 2013, dat vandaag door het Europees Parlement is aangenomen, is verwijderd. Het goedkeuren van een subsidieplafond betekent in de praktijk dat er, afhankelijk van de grootte van het landbouwbedrijf, een bepaalde limiet aan de rechtstreekse subsidie wordt gesteld. Ik zou u erop willen attenderen dat Tsjechië met een gemiddelde omvang van 85 ha (het Europees gemiddelde is zo'n 15 ha) de grootste landbouwbedrijven in de EU heeft, en deze bedrijven zouden dus een hoge prijs moeten betalen voor een plafond voor directe betalingen. Een plafond voor directe betalingen zou echter niet alleen voor Tsjechische landbouwondernemers een ramp betekenen. Tsjechische boeren zouden in het zwartste scenario tot 13 miljard Tsjechische kronen mislopen, als gevolg waarvan hun concurrentiepositie zal verzwakken. De uitslag van de stemming van vandaag speelt mijns inziens de landbouwondernemers uit de oude lidstaten in de kaart, waar de bedrijven vaak kleiner zijn. Ik ben ervan overtuigd dat een plafond voor directe betalingen een enorme discriminatie van grote boerenbedrijven zou betekenen. Het zal ertoe leiden dat grote landbouwbedrijven meer bureaucratische rompslomp voor lief nemen en zich kunstmatig zullen opsplitsen om zo de financiële verliezen te beperken. Uiteindelijk zal de Europese landbouw zo als geheel moeten boeten voor de kunstmatige en gedwongen verkleining van boerenbedrijven.</p>
    </intervention>
    <intervention id="4-586-500" speaker_id="96849" name="Alain CADEC" is_mep="True" mode="written" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Ik heb ingestemd met het verslag Dess over het GLB tot 2020: inspelen op de uitdagingen van de toekomst inzake voedsel, natuurlijke hulpbronnen en territoriale evenwichten. Ik ben verheugd dat in dit verslag wordt verzocht om het behoud van een sterk en duurzaam GLB. Om dat bereiken zijn voldoende financiële middelen om de ambitieuze doelstellingen te verwezenlijken vereist. Daarom dringt de Europese Unie erop aan dat de landbouwbegroting van de EU voor de volgende financieringsperiode minstens de omvang van de landbouwbegroting van 2013 behoudt. In dit allesomvattende verslag worden alle belangen die een rol spelen in aanmerking genomen. De plattelandsontwikkeling en de belangen van landbouwers worden gevrijwaard, alsook het behoud van natuurlijke hulpbronnen en het milieuaspect.</p>
    </intervention>
    <intervention id="4-587-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Ik heb voor dit verslag gestemd, omdat ik geloof dat het de nodige rekening houdt met de rol van landbouwsector, en dan zowel vanuit een economisch als vanuit een werkgelegenheidsperspectief. Ook duurzame ontwikkeling en biodiversiteit krijgen voldoende aandacht. Europa heeft behoefte aan een solide landbouwbeleid met transparante regels en doeltreffende instrumenten, onder andere voor snelle interventie. Op die wijze kunnen we de administratieve kosten terugdringen en de risico's beter beheren. We zullen ook een doeltreffend beleid voor crisispreventie moeten ontwikkelen. Innovatie en een goed georganiseerd infrastructuurnetwerk zijn de basisvoorwaarden voor goed voorbereide, goed functionerende en concurrerende landbouwondernemingen. We kunnen op die manier ook verzekeren dat plattelandsgebieden toegang hebben tot onderwijs en cultuur. Er moet meer steun worden gegeven aan jonge landbouwers om te verhinderen dat ze uit het platteland wegtrekken; generatievernieuwing moet worden bevorderd om de continuïteit van de landbouwactiviteiten te garanderen. Voor dat alles moeten voldoende middelen worden gereserveerd, en er moeten fraudebestendige instrumenten worden ontwikkeld. Van belang is ook dat er opgetreden wordt tegen sterke prijsschommelingen. Tot slot mogen we niet vergeten dat de uitdagingen op het gebied van de landbouw rechtstreeks verbonden zijn met de uitdagingen op het gebied van de voedselvoorziening. Ze zijn voor de bescherming van de gezondheid van de Europese burgers dus van cruciaal belang.</p>
    </intervention>
    <intervention id="4-587-500" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Wij, de Fractie van de Progressieve Alliantie van Socialisten en Democraten in het Europees Parlement, hebben ingrijpende wijzigingen aangebracht in het ontwerpverslag van de Duitse conservatieve rapporteur van de Fractie van de Europese Volkspartij (Christen-Democraten), dat door velen wordt beschouwd als jammerlijk ontoereikend, en zijn erin geslaagd een meerderheid in het Europees Parlement te verkrijgen wat betreft de doelstelling voor een eerlijker verdeling van de landbouwbetalingen. De afschaffing van historische referenties, de hulp aan landbouwers met kleine bedrijven, het herstellen van het evenwicht ten gunste van de veehouderijsector en vooral de aanneming van het principe van de geleidelijke vermindering van de rechtstreekse betalingen, rekening houdend met de werkgelegenheid en het milieu, vormen samen een grote stap voorwaarts in dat opzicht. Ik ben blij met het werk dat is verzet en dat het ook mogelijk heeft gemaakt om middelen in te zetten die de landbouw verplichten tot een duurzamere ontwikkeling, rekening houdend met de doelstellingen voor voedselzekerheid, milieu, gebieden en banen. De vergroening van betalingen van de eerste pijler zal het ook mogelijk maken om landbouwers ertoe aan te zetten goede landbouwpraktijken aan te nemen en op economisch een ecologisch vlak efficiënter te gaan werken. Dacian Cioloş, lid van de Europese Commissie en verantwoordelijk voor landbouw en plattelandsontwikkeling, moet dit verslag nu aangrijpen om voor het einde van het jaar met een paar goede voorstellen te komen.</p>
    </intervention>
    <intervention id="4-587-562" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ik heb voor dit verslag gestemd, omdat ik geloof dat het een heel gedegen stuk werk is, niettegenstaande de complexiteit van het onderwerp. Het kan niet eenvoudig zijn geweest voedselveiligheid te koppelen aan duurzaamheid op de middellange en lange termijn, plattelandsontwikkeling, extra aandacht voor een verstandig beheer van de financiële middelen en ontwikkelingen in de internationale handel. Ik geloof echter dat de rapporteur daarin geslaagd is, en ik wil hem daarmee gelukwensen. Ik ben vooral ingenomen met de stelling dat kwaliteit de basis voor al het overige moet zijn. En het kan zeker geen kwaad om erop te wijzen dat betalingen uit hoofde van de twee pijlers van het gemeenschappelijk landbouwbeleid moeten worden gezien als meer dan alleen maar openbare middelen. Met die middelen worden immers collectieve goederen gekocht die op de markt niet voldoende opbrengen. Cross-compliance is inderdaad een heel goed criterium voor het tegengaan van verspilling, maar dit concept moet in de praktijk nog beter worden toegepast. Dit verslag geeft antwoorden op belangrijke vragen die in GLB-benadering onbeantwoord bleven. Ook het voortdurend controleren van minder belangrijk ogende aspecten lijkt me een goede zaak.</p>
    </intervention>
    <intervention id="4-587-625" speaker_id="1746" name="Luigi Ciriaco DE MITA" is_mep="True" mode="written" nationality="Italy" birth_date="02-02-1928" birth_place="Nusco " p_group="Group of the European People's Party (Christian Democrats)" m_state="IT">
      <p sl="it">De landbouwsector speelt in onze maatschappijen en economieën nog steeds een belangrijke rol. Om te beginnen vanuit een voedselperspectief: de landbouw levert de grondstoffen voor ons voedsel en de veiligheid van voedsel is voor onze gezondheid van cruciaal belang. Ook het milieuperspectief is belangrijk: de levensvatbaarheid van de sector en de kwaliteit van de productieprocessen zijn gebaat bij een milieuvriendelijk beheer van het land. We kunnen de rol van de landbouw daarnaast vanuit een maatschappelijk perspectief bekijken: hier gaat het erom innovatieve en kwalitatief goede banen voor jonge mensen te creëren. Tot slot is er het economische gezichtspunt: met een lokale/mondiale aanpak kunnen we de economische ontwikkeling van traditionele, hoogwaardige en gecertificeerde producten met een hoge toegevoegde waarde bevorderen. We moeten daarvoor beheersmodellen invoeren om bedrijven en hun producten om te vormen tot coöperatieven die op wereldschaal kunnen concurreren. Een eerlijk GLB dat micro-, kleine en middelgrote ondernemingen steunt, traditionele en gecertificeerde producten voortbrengt, milieuvriendelijk productieprocessen bevordert, plafonds voor de steun kent en voldoende middelen opzij zet voor plattelandsontwikkeling – dat is een ambitieus en ver vooruit kijkend beleid dat burgers, consumenten en landbouwers ten goede zal komen. Ik geloof dat dit verslag deze mogelijkheden biedt.</p>
    </intervention>
    <intervention id="4-587-687" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Europeanen moeten de beschikking kunnen hebben over gezond, gevarieerd, evenwichtig en gevarieerd voedsel. Landbouw en de daarbij horende voedselproductie zijn vandaag de dag zeer strategisch en de internationale regulering ervan is uitermate belangrijk. Voedsel is een zeer specifiek vraagstuk en het bevorderen van de concurrentie op landbouwgebied tussen de verschillende regio's in de wereld brengt de voedselzekerheid van onze gemeenschappen in gevaar. Door de productiviteit van de gebieden te verbeteren en internationaal een betere concurrentiepositie in te nemen kunnen we tot een betere zelfvoorziening in de EU komen. Overigens zou de EU moeten proberen om de inkomens van producenten zeker te stellen, voornamelijk door middel van hun eigen werk. In het licht van de hervorming die ingaat in 2014, moet het gemeenschappelijk landbouwbeleid aan de volgende prioriteiten beantwoorden: een rendabele voedselproductie, een duurzaam beheer van de natuurlijke hulpbronnen, maatregelen ter bestrijding van de klimaatverandering en een evenwichtige territoriale ontwikkeling. Als het landbouwbeleid van de EU de voorziening van veilig en hoogwaardig voedsel moet garanderen en tegelijkertijd moet bijdragen aan de bescherming van het milieu en aan hernieuwbare energie, moet de financiering ervan in verhouding staan tot de gestelde doelstellingen.</p>
    </intervention>
    <intervention id="4-587-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ik heb voor het verslag over het GLB tot 2020: inspelen op de uitdagingen van de toekomst inzake voedsel, natuurlijke hulpbronnen en territoriale evenwichten gestemd, omdat hierin voorstellen zijn opgenomen die tegemoetkomen aan nieuwe uitdagingen als voedselzekerheid, milieubescherming en klimaatverandering, en omdat tegelijkertijd wordt gezorgd voor een groter territoriaal evenwicht in de Europese plattelandsgebieden.</p>
    </intervention>
    <intervention id="4-588-000" speaker_id="4525" name="Nigel FARAGE" is_mep="True" mode="written" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">Deze twee amendementen (10 en 11) werden gesteund om ervoor te zorgen dat er geen bovengrens of plafond wordt ingesteld voor de rechtstreekse betalingen. Een dergelijke bovengrens zou een administratieve en bureaucratische nachtmerrie tot gevolg hebben, omdat de landeigenaren zouden proberen om grote bedrijven op te splitsen en zo inkomstenverlaging door het plafond te vermijden: het is wel de allerslechtste bureaucratische stimulans voor dubieus maar waarschijnlijk rechtmatig gedrag.</p>
    </intervention>
    <intervention id="4-588-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Landbouw moet beschouwd worden als een activiteit die rijkdom en ontwikkeling genereert in het kader van de Europa 2020-strategie. Hervorming van de landbouw moet dan ook gezien worden in de context van de concurrentiepositie en de duurzaamheid van de Europese productie. We moeten de landbouw daarom nieuw leven inblazen door de procedures te versimpelen, maar ook door de begroting van het gemeenschappelijk landbouwbeleid (GLB) te versterken, en daarom vind ik het erg positief dat er in het verslag wordt opgeroepen de GLB-begroting ten minste tot 2013 te handhaven, waarbij het onwaarschijnlijk is dat het Parlement met enige vorm van reductie zal instemmen.</p>
      <p sl="pt">Ik wil nogmaals benadrukken dat het voor Portugal van groot belang is de melkquota, of elk ander effectief marktreguleringsmechanisme, te handhaven en dit zal ik, als afgevaardigde in dit Parlement, blijven verdedigen.</p>
    </intervention>
    <intervention id="4-588-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Met een duurzame, productieve en concurrerende Europese landbouw kunnen we de uitdagingen waar de EU voor staat op het gebied van de voorzieningszekerheid in de voedsel- en energiesector, klimaatverandering, milieu en biodiversiteit, gezondheid, en demografische verandering succesvol aanpakken. Er moet hierbij opgemerkt worden dat de wereldbevolking in 2050 naar schatting negen miljard mensen zal tellen ten opzichte van de huidige zeven miljard en als gevolg hiervan zal de wereldwijde landbouwproductie volgens de Voedsel- en Landbouworganisatie van de Verenigde Naties met 70 procent verhoogd moeten worden. Er moet daarom meer voedsel worden geproduceerd tegen een achtergrond van hogere productiekosten, enorme schommelingen op de landbouwmarkten en oplopende druk op de natuurlijke rijkdommen, waardoor boeren meer moeten gaan produceren met minder land, minder water en een lager energieverbruik. Ik ben voor het behoud van een gemeenschappelijk landbouwbeleid (GLB) dat op twee pijlers rust, waarbij de structuur en de doelstellingen van elke pijler duidelijk gedefinieerd zijn en zo ontworpen dat ze elkaar aanvullen. Wat betreft de eerste pijler hoop ik op meer gelijkheid. Ik ben ook van mening dat er meer aandacht besteed moet worden aan kleine boeren, omdat ze een aanzienlijke bijdrage aan de GLB-doelstellingen leveren. Ik vind het van essentieel belang het huidige systeem van melkquota in stand te houden.</p>
    </intervention>
    <intervention id="4-589-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Dit verslag volgt op het eerdere verslag-Lyon, waarin de grote lijnen van de hervorming van het gemeenschappelijk landbouwbeleid (GBL) worden beschreven, en op de berichtgeving van de Commissie over het GBL, waar ze voor het grootste deel achter staat. Ondanks het feit dat het verslag enkele belangrijke aspecten bevat, die we ook zeker erkennen, zoals de weigering om op de algemene begroting van het GLB te bezuinigen of het voorstel voor handhaving van de aanplantrechten in de wijnsector, is de inhoud ervan voor het grootste gedeelte zeer negatief, omdat het voor een GLB pleit waarvan de gevolgen een duidelijke stap betekenen in de richting van de ondergang van de Portugese landbouw.</p>
      <p sl="pt">Geheel in lijn met eerdere hervormingen benadrukt en versterkt het verslag de deregulering en liberalisering van de markten en de 'marktgerichtheid' van de productie en daardoor vormt het een bedreiging voor het recht op productie en op voedselzekerheid en -soevereiniteit dat landen hebben, en voor het voortbestaan van kleine en middelgrote boerenbedrijven. Het verslag blijft pleiten voor een landbouw die ondergeschikt is aan de regels van de Wereldhandelsorganisatie en daardoor promoot het intensieve, exportgerichte productiemodellen, die ten koste gaan van sociaal en ecologisch duurzame, lokale productie en consumptie. Gelet op de enorme onrechtvaardigheid die er momenteel tussen landen, producenten en producten bestaat, kan de bepleite herverdeling van GLB-gelden niet los gezien worden van de garantie dat de verliezen voor diegenen die er het meest van profiteren, beperkt blijven …</p>
      <a text="(Verklaring ingekort overeenkomstig artikel 170, lid 1, van het Reglement)"/>
    </intervention>
    <intervention id="4-590-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">We hebben tegen dit verslag gestemd, omdat het niet inspeelt op de uitdagingen van de toekomst, noch op de ernstige problemen van het heden. We hebben daarom een aantal ontwerpamendementen voorgesteld die volgens ons van essentieel belang zijn voor een ingrijpende aanpassing van het huidige gemeenschappelijk landbouwbeleid. We betreuren het dat deze allemaal in hun geheel zijn verworpen en dan specifiek die ontwerpamendementen waarin gepleit wordt voor marktregulerende instrumenten en voor interventiemechanismen die boeren een eerlijke prijs en ieder land diens recht op productie garanderen.</p>
      <p sl="pt">We zullen echter blijven pleiten voor de handhaving van een systeem van melkquota, omdat het een essentiële voorwaarde vormt voor het beschermen van producenten in gevoeligere landen, voor de handhaving van aanplantrechten in de wijnsector en voor de handhaving van subsidies voor distillatie tot drinkalcohol en crisisdistillatie. We blijven tevens vechten voor het opzetten van een door de Europese Unie gefinancierd, openbaar landbouwverzekeringssysteem, waardoor boeren in het geval van natuurrampen van een gegarandeerd minimuminkomen verzekerd zijn.</p>
    </intervention>
    <intervention id="4-591-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="nl">Het gemeenschappelijk landbouwbeleid (GLB) staat voor een hele reeks uitdagingen – deels specifiek, deels onverwacht – en als gevolg hiervan moet de EU strategische beslissingen nemen inzake de toekomst van haar landbouw en haar plattelandsgebieden op de lange termijn. Om effectief op deze uitdagingen te kunnen inspelen moet het GLB worden uitgevoerd binnen het kader van goed economisch beleid en duurzame overheidsfinanciering, wat bijdraagt tot de verwezenlijking van de doelstellingen van de EU. Het GLB moet in de toekomst een krachtig gemeenschappelijk beleid blijven dat erop gericht is de voedselveiligheid van Europese burgers op lange termijn te waarborgen. Het moet ook de landbouwgemeenschappen steunen die Europese burgers voorzien van een breed scala aan kwalitatief hoogstaande en gezonde voedselproducten. Tot slot, maar niet onbelangrijk, moet het GLB bijdragen aan de instandhouding van levensvatbare plattelandsgemeenschappen, waar landbouw een belangrijke economische activiteit is die lokale werkgelegenheid oplevert. De lopende hervorming van het GLB moet gericht zijn op de verwezenlijking van duurzamer, slimmer en meer inclusieve groei voor de plattelandsgebieden in Europa.</p>
    </intervention>
    <intervention id="4-591-002" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Ik heb voor het verslag-Dess inzake het gemeenschappelijk landbouwbeleid gestemd, waarin de mededeling van de Europese Commissie over het GLB tot 2020 wordt beoordeeld. Het is belangrijk dat in het verslag-Dess de belangrijke rol die de landbouw binnen de Europa 2020-strategie kan spelen, wordt benadrukt. Er wordt in het bijzonder de nadruk gelegd op het belang van de landbouw als bron van werkgelegenheid in plattelandsgebieden. Het verslag bevat zowel gunstige als ongunstige elementen en verschaft een goede, solide basis voor een hervormingspakket. Naar mijn mening is het in deze fase van het hervormingsproces het belangrijkst om de huidige begrotingssteun voor het GLB voor de periode van 2014 tot 2020 te handhaven.</p>
    </intervention>
    <intervention id="4-592-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">De verwachtingen voor het gemeenschappelijk landbouwbeleid (GLB), een belangrijk en gevoelig onderwerp, zijn hoog. We zitten midden in een proces dat lang en moeizaam zal zijn, omdat we antwoorden moeten geven aan de landbouwers en tegelijkertijd de mondiale uitdaging van voedselveiligheid aan moeten gaan.</p>
      <p sl="it">In het nieuwe GLB zullen vooruitgang en technologische innovatie van cruciaal belang zijn.</p>
      <p sl="it">Een ander belangrijk punt uit het verslag is het voorstel om door een vereenvoudiging van de talloze administratieve verplichtingen in de sector, de bureaucratie voor landbouwers en nationale autoriteiten aanzienlijk te verkleinen.</p>
      <p sl="it">Het GLB wordt verder aangespoord om bij te dragen aan het behalen van de ambitieuze doelstellingen van de Europa 2020-strategie, dat wil zeggen een groener en duurzamer GLB, dat de landbouwers verzekert van aanvullende financieringen en hun rol in het beschermen van het milieu erkent, en ze helpt bij de keuze voor duurzame landbouwmethoden.</p>
      <p sl="it">Het is daarna van belang dat instrumenten worden ontwikkeld voor ondersteuning van het beheer door de landbouwers van transparante en doeltreffende korte productieketens, die kwaliteit bevorderen en informatie aan de consument bieden, en billijke en transparante prijsvormingsmechanismen kennen.</p>
    </intervention>
    <intervention id="4-592-500" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Ik heb ingestemd met dit verslag over de toekomst van het gemeenschappelijk landbouwbeleid (GLB). Dankzij de besprekingen en de stemming binnen de Commissie landbouw en plattelandsontwikkeling is dit verslag, hoewel nog steeds veel te onduidelijk, een heel stuk beter geworden en wordt er getracht een echte hervorming van het GLB tot stand te brengen. Meer in het bijzonder was het behoud van de begroting van het GLB na 2013 een belangrijk punt. Wij willen dat de landbouwbegroting van de EU tot 2020 ongewijzigd blijft om landbouwers aan te moedigen de voorzieningszekerheid van voedsel en de bescherming van het milieu zeker te stellen, om nieuwe banen te scheppen, en om een concurrerende landbouwsector te waarborgen. Ik heb tegen de paragraaf over betalingen om genetisch gemodificeerde organismen (GGO's) te steunen gestemd, en voor de paragraaf over het uit de handel nemen van GGO's, en ik heb tegen de paragraaf gestemd waarin ervoor wordt gepleit dat het GLB geen steun geeft aan de productie van levensmiddelen die zijn verkregen van gekloonde dieren, hun nakomelingen of afstammelingen. Wat betreft de hervorming van de wijnmarkt ben ik voor handhaving van de aanplantrechten. Tot slot, en dit vind ik heel belangrijk, ben ik voor handhaving van de steunregeling voor de armsten in de samenleving. Deze regeling is een sterk symbool voor de solidariteit tussen de burgers van de EU en ik hoop dat de bedragen die voor deze regeling gereserveerd zijn behouden kunnen blijven.</p>
    </intervention>
    <intervention id="4-592-750" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Het verslag van de heer Dess dat door het Parlement is aangenomen valt in zijn geheel binnen de richtsnoeren die de Europese Commissie al had vastgesteld. De rapporteur vraagt om een hervorming van het gemeenschappelijk landbouwbeleid voor de periode 2014-2020, waarmee we de uitdagingen van eco-duurzaamheid, het scheppen van werkgelegenheid en het waarborgen van de voedselkwaliteit en -veiligheid aan kunnen gaan.</p>
      <p sl="it">Met de aanneming van deze tekst toont het Europees Parlement aan geen heil te zien in een stap achteruit, en stelt het voor dat de toekomstige begroting van het GLB ten minste op het niveau van 2013 blijft, zodat de landbouwers verzekerd blijven van de noodzakelijke steun voor de investeringen in nieuwe methoden, en dat is een uiterst belangrijke stap voor het behoud van de competitiviteit in deze sector.</p>
      <p sl="it">De Fractie van de Progressieve Alliantie van Socialisten en Democraten in het Europees Parlement heeft met de talrijke amendementen die zowel in de Commissie landbouw als in het Parlement zijn voorgesteld een beslissende bijdrage geleverd aan het bereiken van een overtuigend resultaat, en heeft de Europese Commissie zo een duidelijk signaal gestuurd met het oog op de wetsvoorstellen van oktober.</p>
    </intervention>
    <intervention id="4-592-875" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Ik denk dat dit verslag een goede stap is in de richting van een sterk en duurzaam gemeenschappelijk landbouwbeleid (GLB) en daarom heb ik ermee ingestemd. We hebben een duidelijke boodschap afgegeven die het uitgangspunt vormt van drie prioriteiten: alle Europese burgers over voedsel laten beschikken; landbouwers ertoe aanzetten hun werkwijzen te veranderen door zich te richten op problemen met de biodiversiteit, de afhandeling van problemen met water- en bodemverontreiniging, en de recycling van landbouwafval; en tot slot de werkgelegenheid in de landbouwsector beschermen en tegelijkertijd de gevolgen ervan voor de gebieden beperken. Dat kan worden bereikt door rechtstreekse betalingen beter te verdelen, de markt op een andere manier te reguleren en duurzame ontwikkeling tot een prioriteit te maken. Ik pleit hier voor een eerlijker GLB, een gemeenschappelijk landbouwbeleid dat in staat is de mensen en sectoren te ondersteunen die dat het meeste nodig hebben.</p>
    </intervention>
    <intervention id="4-592-937" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Het is belangrijk om een sterk en duurzaam GLB te hebben en de lopende werkzaamheden in verband met de hervormingen ervan vormen een van de kernpunten in dit Parlement. De landbouwsector dient innovatief en concurrerend te zijn, en de mensen die in mijn eigen land werkzaam zijn, willen hun waardevolle rol binnen de bredere Europese sector blijven vervullen.</p>
    </intervention>
    <intervention id="4-592-968" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ik heb dit document toegejuicht omdat een duurzame, productieve en concurrerende Europese landbouwsector een levensbelangrijke bijdrage kan leveren aan het behalen van de doelstellingen die in de Verdragen voor het GLB zijn vastgesteld en van de doelstellingen van de EU 2020-strategie. Het document kan ook helpen oplossingen te vinden voor de nieuwe beleidsuitdagingen, zoals voorzieningszekerheid van voedsel, energie en industriële grondstoffen, klimaatverandering, milieu en biodiversiteit, gezondheid en demografische veranderingen in de EU. Ik ben ook erg verheugd over de mededeling van de Commissie 'Het GLB tot 2020: inspelen op de uitdagingen van de toekomst inzake voedsel, natuurlijke hulpbronnen en territoriale evenwichten'. Ik geloof dat er nood is aan een verdere hervorming van het GLB overeenkomstig de veranderende aard van de landbouwindustrie in de EU27 en de nieuwe internationale context van globalisering. In de toekomst moeten we een sterk een duurzaam GLB behouden met een begroting die aangepast is aan de na te streven ambitieuze doelstellingen om een antwoord te formuleren op de nieuwe uitdagingen. Ik ben er absoluut van overtuigd dat de belangrijkste doelstelling het eerlijk verdelen van de steun onder de lidstaten en de verschillende landbouwerscategorieën betreft. Momenteel krijgen nieuwe lidstaten zoals Litouwen minder financiële steun dan de oudere lidstaten. Ik ben ervan overtuigd dat de eenvormigheid van rechtstreekse betalingen één van de allereerste vereisten is om één enkele Europese landbouwmarkt te creëren. Vorige lente maakte ik samen met een paar collega's een overzicht van de situatie over aan de Europese Commissie, de Europese Raad en het Parlement over de eenvormigheid van rechtstreekse betalingen voor de landbouwers uit alle lidstaten van de Gemeenschap.</p>
    </intervention>
    <intervention id="4-592-984" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">De resolutie van vandaag is een stap in de goede richting. Na de hervorming kan het gemeenschappelijk landbouwbeleid eerlijker en efficiënter zijn. We hebben aanzienlijke vooruitgang geboekt wat betreft de rechtstreekse betalingen, waarbij we benadrukken dat het van essentieel belang is de juiste minimum- en maximumniveaus van ondersteuning te bepalen, uitgedrukt als percentage van het EU-gemiddelde, die de landbouwers van elke lidstaat kunnen ontvangen. Dit zal helpen om de huidige absurde en oneerlijke situatie te veranderen, waar het steunpercentage kan variëren tot een factor van zes, waardoor landbouwers uit verschillende lidstaten ongelijk worden behandeld en de concurrentie tussen de Europese landbouwers wordt vervalst. Ik zou willen benadrukken dat de overgangsperiode zo kort mogelijk moet zijn, en ik meen dat het proces van gelijkmaking voor de lidstaten die de kleinste rechtstreekse betalingen krijgen, al in 2014 moet beginnen. Indien de overgangsperiode tot 2020 zou duren, betekent dit dat een hele generatie landbouwers verplicht wordt te blijven werken in oneerlijke concurrentieomstandigheden. Hoe dan ook moeten we erkennen dat het Europees Parlement nog veel werk voor de boeg heeft, want er blijven nog vele vragen waarvan de oplossingen enkel ruw worden geschetst in het verslag-Dess, aangezien de meningen van de leden over de oplossing voor het probleem in kwestie erg verschillend waren of zelfs drastisch tegenover elkaar stonden.</p>
    </intervention>
    <intervention id="4-594-000" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Met de stemming over het GLB-verslag besluiten wij over de hoekstenen van het toekomstig EU-landbouwbeleid. Ik juich het besluit toe dat het landbouwbeleid duurzamer moet worden, dat het concurrentievermogen van de Europese landbouw moet worden versterkt en dat er wordt gestreefd naar evenwicht tussen oude en nieuwe lidstaten. Ik ben vierkant tegen inkrimping van de landbouwbegroting van de EU, aangezien het GLB mijns inziens een sleutelonderdeel van de EU-begroting moet blijven. Voor de EU-burgers zijn de diensten onontbeerlijk voor voedselkwaliteit en -veiligheids, voor het welzijn van dieren en milieunormen, evenals voor de vitaliteit van plattelandsgebieden. De markt beloont deze extra diensten niet. Landbouwmiddelen zijn aan diensten gerelateerde betalingen die boerenfamilies planningszekerheid bieden. Het is van cruciaal belang dat we aan het huidige 'tweepijlermodel' vasthouden. Alleen de wisselwerking tussen de eerste en de tweede pijler maakt zowel innovatieve concurrentie als duurzaamheid mogelijk. De tweede pijler is een sterk element voor duurzame landbouw. De compensatiesteun voor probleemgebieden naar de eerste pijler verschuiven, zou voor het merendeel van de regio's rampzalige gevolgen hebben. Ik ben ingenomen met het feit dat kleine landbouwbedrijven intensiever gesteund moeten worden door een nieuwe verdeling van de betalingen. Een plafond voor directe betalingen staat eveneens open voor discussie. Met het fundamentele besluit van het Parlement van vandaag worden de kernbeginselen vastgelegd die de Europese Commissie als leidraad moet gebruiken bij het opstellen van het wetgevingspakket. Het landbouwbeleid moet een kernelement van het Europees beleid blijven.</p>
    </intervention>
    <intervention id="4-594-250" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Ik heb gestemd voor het verslag van de heer Dess, dat van strategisch belang is voor de Europese landbouw. Tijdens de afgelopen maanden heeft een verhit debat plaatsgevonden, met als doel een antwoord te vinden op de behoeften, verwachtingen en benodigdheden van de landbouwers en van de burgers van de EU. Het GLB is een beleid van iedereen, voor iedereen. Het beschikt over middelen voor het concurrentievermogen van ondernemingen, voor de voedselveiligheid, voor het garanderen van eerlijke prijzen voor consumenten en voor het leveren van steeds beter beschermde openbare voorzieningen aan de maatschappij. Het GLB heeft sinds zijn ontstaan al enkele hervormingen ondergaan, en daarmee aangetoond steun te geven aan de landbouwsector, die continu aan veranderingen onderhevig is om de uitdagingen die zij tegenkomt beter het hoofd te kunnen bieden. Ik ben erg tevreden met deze stemming, die een mijlpaal is in de geschiedenis van het Europees Parlement, omdat voor het eerst 27 landen hun mening over de toekomst van de Europese landbouw hebben kunnen uiten.</p>
    </intervention>
    <intervention id="4-594-500" speaker_id="101580" name="Constance LE GRIP" is_mep="True" mode="written" nationality="France" birth_date="14-11-1960" birth_place="Chatou" p_group="Group of the European People's Party (Christian Democrats)" m_state="FR">
      <p sl="fr">Ik heb mijn steun gegeven aan het verslag van mijn medeparlementslid, de heer Dess, over de toekomst van het gemeenschappelijk landbouwbeleid (GLB) na 2013. Met deze tekst heeft het Europees Parlement nogmaals laten zien vast van plan te zijn een sterk en ambitieus GLB te handhaven met ruim voldoende financiële middelen. Het GLB is bedoeld om landbouwers te ondersteunen en om grote uitdagingen het hoofd te bieden: genoeg voedsel produceren om onze 500 miljoen burgers te voeden en bijdragen aan de voedselvoorziening in de rest van de wereld. Sinds het GLB voor de laatste keer werd hervormd, zijn de problemen veranderd: een toenemende wereldwijde vraag naar voedsel, internationalisering van de handel in landbouwproducten en prijsvolatiliteit, de klimaatverandering, de energiecrisis, gebrek aan beschikbare natuurlijke hulpbronnen, en het feit dat onze burgers twijfelen aan de rol en het doel van het GLB. Al deze kwesties zouden moeten worden opgenomen in het GLB na 2013 en moeten in aanmerking worden genomen bij de hervorming ervan. Ik ben ook blij met het voornemen van het Europees Parlement om kleine en jonge landbouwers te helpen, met name bij het opstarten van hun bedrijf. Tot slot is het belangrijk dat het GLB een beter inkomen voor landbouwers garandeert, aangezien dat de afgelopen decennia gestaag is gedaald en nu nog slechts de helft bedraagt van het inkomen van stedelijke huishoudens.</p>
    </intervention>
    <intervention id="4-595-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">De groei van de economie en de ontwikkeling van de maatschappij zijn in hoge mate afhankelijk van de gezondheid van de burgers. De kwaliteit van de producten die we consumeren, en de manier waarop ze geproduceerd zijn, zijn van wezenlijk belang voor ons welbevinden. Juist daarom moet de gezondheid van de burgers van de Europese Unie een belangrijk aspect van ons landbouwbeleid zijn. Door de invoering van een bewuster gemeenschappelijk landbouwbeleid zullen we welvaartsziekten die verband houden met een ongezonde leefstijl en een slecht voedingspatroon, effectiever kunnen bestrijden.</p>
      <p sl="pl">Obesitas, diabetes, tumoren en diverse vaatziekten vormen een reële bedreiging voor de burgers. Statistische gegevens laten zien dat hart- en vaatziekten elk jaar de oorzaak zijn van ongeveer 4,3 miljoen sterfgevallen in Europa, en meer dan 1,7 miljoen mensen overlijden ten gevolge van kanker. Ik ben van mening dat het verslag in de verkeerde richting gaat, daarom heb ik tegen het verslag over het GLB tot 2010: inspelen op de uitdagingen van de toekomst inzake voedsel, natuurlijke hulpbronnen en territoriale evenwichten gestemd.</p>
    </intervention>
    <intervention id="4-595-500" speaker_id="96813" name="Barbara MATERA" is_mep="True" mode="written" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Ik heb voor het verslag van de heer Dess gestemd, omdat ik een voorstander ben van een hervorming van het GLB in het licht van de zich veranderende landbouwsituatie in de Europese Unie. Het verslag voorziet in een vereenvoudigde structuur van het GLB die rust op twee pijlers: de eerste pijler moet volledig uit de EU-begroting worden gefinancierd, en de tweede pijler voorziet in meerjarige programmering en medefinanciering. Deze op pijlers gebaseerde structuur draagt bij aan de helderheid voor de betrokken landbouwers en moet dubbel werk voorkomen. Ik geef mijn steun aan dit verslag ook omdat de rapporteur stelt dat landbouwbegroting van de Unie voor de programmeringsperiode na 2013 gehandhaafd moet blijven. Adequate financiële middelen zullen nodig zijn om de uitdagingen op het gebied van voedselzekerheid, milieubescherming, klimaatverandering en de territoriale balans in de EU het hoofd te kunnen bieden na de uitbreiding van de Unie naar het oosten. De heer Dess verzoekt daarnaast om de ontwikkeling van het voedselkwaliteitsbeleid, ook ten aanzien van geografische aanduidingen (BOB en BGA). Dit is een noodzakelijke maatregel om de authenticiteit van locale en regionale culinaire specialiteiten te kunnen waarborgen. Ik steun dit verslag omdat de rapporteur de genderdimensie bij het GLB betrekt. Van de personen die in de landbouwsector werkzaam zijn is 42 procent vrouw, maar slechts een op de vijf ondernemingen wordt door een vrouw geleid.</p>
    </intervention>
    <intervention id="4-595-750" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Ik heb ingestemd met het verslag over het gemeenschappelijk landbouwbeleid (GLB) na 2013 om zeker te stellen dat de begroting van het GLB op het huidige niveau gehandhaafd blijft tot 2020. Ik zou ook graag zien dat landbouwers beloond werden voor hun inspanningen op het gebied van biodiversiteit. Wij willen dat de bescherming van de biodiversiteit een prioriteit wordt voor de Europese Unie via haar verscheidene bevoegdheidsgebieden. De meeste landbouwers staan hiervoor open en kiezen voor milieuvriendelijke productiemethoden. De bijdrage van de landbouwsector aan de bescherming van het milieu moet daarom worden erkend en opgenomen in de doelstellingen van het GLB na 2013. In dat opzicht steun ik de voorstellen van de Commissie voor een regeling van door de EU gefinancierde stimulansen om landbouwers te ondersteunen die zich inzetten voor duurzame ontwikkeling.</p>
    </intervention>
    <intervention id="4-596-000" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">In dit verslag wordt geprobeerd om de koppeling die er in het nieuwe systeem van directe ondersteuning aan boeren met productie wordt gemaakt, te vervangen door ecologische en sociale criteria. In het verslag wordt opgeroepen tot een degressief model van directe betalingen op basis van de grootte van een landbouwbedrijf, waarbij deze betalingen exclusief gereserveerd moeten worden voor actieve boeren die hun landbouwgrond voor productie gebruiken en deze grond in goede landbouwtechnische en ecologische staat houden. Dit is een eerste stap op weg naar het stopzetten van absurde subsidies aan feodale landeigenaren.</p>
      <p sl="pt">In het verslag worden er veranderingen aangebracht met betrekking tot prijsschommelingen en wordt er opgeroepen op globaal niveau oplossingen te creëren, zodat speculatie met landbouwgrondstoffen en extreme prijsschommelingen bestreden kunnen worden. Het pleit ook voor een vangnet en stimuleert samenwerking tussen kleine boeren. Sommige door de markt veroorzaakte problemen worden erkend en er wordt meer nadruk gelegd op ecologische en sociale kwesties. De voordelen van deze punten moeten ingezien worden en ze moeten verder uitgewerkt worden. Desondanks dragen de oplossingen die in het verslag voorgesteld worden, bij aan het versterken van dezelfde marktmechanismen die verantwoordelijk zijn voor de huidige crisis van prijsschommelingen en oneerlijke verdeling van winsten in de productieketen. Daarom heb ik me van stemming onthouden.</p>
    </intervention>
    <intervention id="4-597-000" speaker_id="4275" name="Hans-Peter MAYER" is_mep="True" mode="written" nationality="Germany" birth_date="05-05-1944" birth_place="Riedlingen" p_group="Group of the European People's Party (Christian Democrats)" m_state="DE">
      <p sl="de">Ik heb voor aanneming van het verslag gestemd, omdat het compromis dat de heer Dess heeft opgesteld, als zodanig een goed compromis is en blijk geeft van veel fijngevoeligheid ten aanzien van de situatie van Europese landbouwers. Wij moeten ervoor zorgen dat wij niet alleen over vermindering van de bureaucratische rompslomp praten, maar dit ook daadwerkelijk realiseren.</p>
    </intervention>
    <intervention id="4-598-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">In dit verslag wordt een aantal interessante ontwikkelingen voorgesteld, zoals het onafhankelijk worden van fossiele brandstoffen, de steun aan korte productieketens, de versterking van de onderhandelingspositie van landbouwers en de instelling van een wereldwijd meldingssysteem en een gecoördineerd optreden voor landbouwvoorraden. Helaas worden er bij deze ontwikkelingen geen cijfers gegevens. De afschaffing van de melkquota en de ontmanteling van de beschermingsmechanismen van de landbouwmarkten worden niet in twijfel getrokken. Ik heb tegen dit verslag gestemd.</p>
    </intervention>
    <intervention id="4-599-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Het gemeenschappelijk landbouwbeleid (GLB) moet worden hervormd om beter het hoofd te kunnen bieden aan de uitdagingen van de voedselveiligheid, de klimaatverandering, het duurzame beheer van natuurlijke hulpbronnen, het landschapsbeheer en de instandhouding van een vitale plattelandseconomie. Het is noodzakelijk om deze sector concurrerender en het GLB eerlijker, ecologisch, rendabel, doeltreffend en efficiënt te maken. Dit beleid moet in gemakkelijk te begrijpen bewoordingen worden geformuleerd, zodat iedereen het kan begrijpen, dat wil zeggen niet alleen landbouwers maar ook de consument en de belastingbetaler. Dit verslag is een stap in de goede richting omdat alles in het werk wordt gesteld om de landbouw dynamischer en concurrerender te maken zodat deze beter in staat is om te voldoen aan de doelen van de Europa 2020-strategie. Bovendien wordt in het verslag voorzien in handhaving van adequate begrotingsmiddelen na 2013, hetgeen op zich reeds een overwinning is.</p>
    </intervention>
    <intervention id="4-599-500" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Het gemeenschappelijk landbouwbeleid is altijd het belangrijkste actiegebied van de Europese Unie geweest, en is nog steeds van cruciaal belang. De rapporteur heeft in dit verslag, waaraan ik mijn steun geef, de waarde van landbouw goed benadrukt, zowel op het gebied van voedsel als voor wat betreft plattelandsontwikkeling en gebiedsbescherming. Het GLB is in het verleden al grondig (en terecht) hervormd: de nieuwe uitdagingen die ons te wachten staan hebben te maken met een verdere vereenvoudiging van het beleid en met randvoorwaarden. De kleinere landbouwbedrijven hebben vaak te lijden onder een hoge lastendruk in verband met sanitaire en milieuregels. Ik ben dus tevreden met het verzoek om een mogelijke aanpassing van deze regels op basis van de verschillende omstandigheden bij de landbouwbedrijven. Het GLB kan worden gebruikt voor oplichtingspraktijken en zwendel, en daarom is het evenzeer nodig dat de werkelijk 'actieve' landbouwers op Europees niveau worden geïdentificeerd, zodat we onaanvaardbare verspilling van middelen kunnen vermijden. Tot slot wil ik benadrukken hoe belangrijk het is om sterk op te treden tegen speculaties van de internationale markten op de prijs van landbouwproducten. Het is onacceptabel dat de financiële wereld de omstandigheden in deze belangrijke sector, die betrekking heeft op de voeding en het overleven van mensen, zo naar haar hand kan zetten.</p>
    </intervention>
    <intervention id="4-600-000" speaker_id="96848" name="Mariya GABRIEL" is_mep="True" mode="written" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="bg">Ik heb voor het verslag van de heer Dess gestemd, dat voorziet in een eerlijker GLB na 2013. In het verslag wordt het verkleinen van de verschillen tussen de fondsen ondersteund die als rechtstreekse betalingen door de verschillende lidstaten, regio's en sectors worden ontvangen. Dit is een stap, zij het een kleine, in de goede richting en die heeft mijn steun. In het verslag van de heer Dess wordt eveneens rekening gehouden met de problemen ten aanzien van veehouders in de landen die de regeling inzake enkele areaalbetaling (REAB) toepassen, van wie de meerderheid niet de eigenaar is van het land en derhalve geen rechtstreekse betalingen ontvangt. Ik hoop dat de Commissie dit vraagstuk wil bekijken en hiervoor een oplossing voorstelt. Tijdens de stemming heb ik eveneens mijn steun aan kleine agrarische producenten, de voorziening van goedkopere brandstof en accijnsvrijstellingen voor agrarische productenten betuigd. Het verslag van de heer Dess steunt bovendien mijn voorstel tot meer flexibiliteit in de tweede pijler. Dat is tevens een van de redenen waarom ik voor dit verslag heb gestemd. Lidstaten en regio's moeten de mogelijkheid hebben om hun eigen prioriteiten te stellen, zodat er daadwerkelijk vooruitgang kan worden geboekt in plattelandsgebieden. Flexibiliteit is belangrijk, omdat de situatie niet overal hetzelfde is in de verschillende lidstaten. Ik juich ook de maatregelen toe die in het verslag worden voorgesteld om jonge mensen in de agrarische sector te ondersteunen. Dat is mijns inziens een doeltreffende manier om ontvolking van het platteland tegen te gaan.</p>
    </intervention>
    <intervention id="4-600-500" speaker_id="1318" name="James NICHOLSON" is_mep="True" mode="written" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">De Fractie Europese Conservatieven en Hervormers heeft dit verslag gesteund omdat het een aanzienlijke verbetering is ten opzichte van de mededeling van de Commissie en omdat het past binnen de geest van voorgaande op de markt gebaseerde hervormingen. Daarnaast wordt in het verslag de aandacht gericht op de uitdaging het GLB te vergroenen door hoofdzakelijk plattelandsontwikkelingsmaatregelen. De ECR-Fractie steunt de begrenzing van betalingen aan grotere boerderijen echter niet, evenmin als voorstellen om de marktinterventie uit te breiden naar andere sectoren. Wij zijn van mening dat hierdoor ondoelmatigheden binnen de landbouwsector tot een gevestigde instelling zullen worden. Om die reden hebben wij alle amendementen tegen de begrenzing gesteund. Over het algemeen is het verslag-Dess positiever dan het voorstel van de Commissie. Het voorstel van de Commissie omvat de vergroening van betalingen in de eerste pijler, de herintroductie van braaklegging, aandacht voor sociaal beleid en een grotere rol voor artikel 68, dat voorziet in de herintroductie van gekoppelde betalingen in een aantal sectoren. Dit zijn allemaal stappen achteruit die het GLB alleen nog maar ingewikkelder zullen maken en die de boeren niet helpen om te reageren op de marktwerking. Ondanks dat het verslag-Dess zwakkere elementen van sommige van deze voorstellen bevat, ondermijnt het, in tegenstelling tot de mededeling van de Commissie, de marktgezinde richting van voorgaande hervormingen niet. Daarom heeft de ECR-Fractie het eindverslag gesteund, ondanks dat we niet achter alle bepalingen staan die erin zijn opgenomen.</p>
    </intervention>
    <intervention id="4-600-750" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Een duurzame, productieve en concurrerende landbouwsector is een garantie op veiligheid, zowel wat betreft voedsel en natuurlijke rijkdommen, als territoriaal evenwicht. Gezien het feit dat de wereldbevolking enkel zal groeien, zal de algemene landbouwproductie bijgevolg moeten meegroeien. Daarom moeten we streven naar de garantie dat we een sterk en duurzaam GLB ontwikkelen dat inspeelt op de veranderende aard van landbouwindustrie in alle lidstaten. We moeten de beste beslissingen nemen om de achteruitgang in de plattelandsgebieden te helpen bestrijden en de mogelijke druk te counteren op de landbouweconomie uit derde landen. Er moet meer worden gefocust op KMO's. Ongelijkheden in de toekenning van hulp en steun voor landbouwers moeten worden weggewerkt. Rechtstreekse betalingen zijn een legitieme inkomstenbron voor de Europese landbouwers. De algemene regeling moet er daarom voor zorgen dat rechtstreekse betalingen correct worden verdeeld en dat er in de hele EU gelijke concurrentievoorwaarden worden ingevoerd. Om dit te bereiken, moet een plafond worden bepaald. Het is van cruciaal belang dat marktreguleringsmaatregelen en interventiemechanismen worden geïmplementeerd, om er zeker van te zijn dat de producten eerlijk zijn geprijsd en dat de landbouwers een behoorlijk inkomensniveau hebben dat de verdere productie en een regelmatige voedsellevering verzekert.</p>
    </intervention>
    <intervention id="4-601-000" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">In dit verslag wordt geprobeerd om de koppeling die er in het nieuwe systeem van directe ondersteuning aan boeren met productie wordt gemaakt, te vervangen door ecologische en sociale criteria. In het verslag wordt opgeroepen tot een degressief model van directe betalingen op basis van de grootte van een landbouwbedrijf, waarbij deze betalingen exclusief gereserveerd moeten worden voor actieve boeren die hun landbouwgrond voor productie gebruiken en deze grond in goede landbouwtechnische en ecologische staat houden. Dit is een eerste stap op weg naar het stopzetten van absurde subsidies aan feodale landeigenaren.</p>
      <p sl="pt">In het verslag worden er veranderingen aangebracht met betrekking tot prijsschommelingen en wordt er opgeroepen op globaal niveau oplossingen te creëren zodat speculatie met landbouwgrondstoffen en extreme prijsschommelingen bestreden kunnen worden. Het pleit ook voor een vangnet en stimuleert samenwerking tussen kleine boeren. Sommige door de markt veroorzaakte problemen worden erkend en er wordt meer nadruk gelegd op ecologische en sociale kwesties. De voordelen van deze punten moeten ingezien worden en ze moeten verder uitgewerkt worden.</p>
      <p sl="pt">Desondanks dragen de oplossingen die in het verslag voorgesteld worden bij aan het versterken van dezelfde marktmechanismen die verantwoordelijk zijn voor de huidige crisis van prijsschommelingen en oneerlijke verdeling van winsten in de productieketen. Daarom heb ik me van stemming onthouden.</p>
    </intervention>
    <intervention id="4-601-250" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ik verwelkom in het bijzonder de voorstellen in dit verslag om jonge landbouwers te beschermen en aan te moedigen met behulp van toekenningsregelingen en andere maatregelen. Binnen de landbouw werken nog altijd meer mensen uit de hogere leeftijdscategorieën: 34,1 procent van de landbouwers in de EU is ouder dan 65, terwijl slechts 6,1 procent van de landbouwers jonger is dan 35. Een hervormd GLB moet hier verandering in brengen. Er is hervorming nodig op andere gebieden, wat voor sommige landbouwers grote veranderingen zal betekenen. Daarom moet het nieuwe GLB overgangsmaatregelen blijven bevatten voor de gevestigde sectoren die aan drastische veranderingen worden onderworpen. Verandering is altijd moeilijk, maar de landbouwsector moet zich aanpassen aan de marktrealiteiten. De wereldwijde vraag en het grotere besef van de behoefte aan voedselzekerheid betekenen dat de landbouw een blijvende groeisector voor de EU zal worden en vooral belangrijk zal zijn voor de minder ontwikkelde economieën. Middels het stimuleren van nieuwe praktijken moet het nieuwe GLB doeltreffend worden gericht op de gebieden waarop wordt tekortgeschoten. In Ierland hebben wij bijvoorbeeld behoefte aan schaalvergroting binnen de landbouwbedrijven en de verschuivingen door heel de EU naar het traditioneel gebruik van grond bieden fantastische mogelijkheden. Zo kunnen toerisme en recreatie belangrijke drijvende krachten achter plattelandseconomieën zijn. Dat houdt in dat de GLB-begroting op het huidige niveau moet worden gehandhaafd en na 2013 moet worden geïndexeerd.</p>
    </intervention>
    <intervention id="4-601-500" speaker_id="96875" name="Britta REIMERS" is_mep="True" mode="written" nationality="Germany" birth_date="27-07-1971" birth_place="Itzehoe" p_group="Group of the Alliance of Liberals and Democrats for Europe" m_state="DE">
      <p sl="de">Ik stem tegen opneming van de hervorming van de wijnmarkt – en andere specifieke sectoren – niet omdat ik het idee in het algemeen afwijs, maar omdat er in dit stadium van het gemeenschappelijk landbouwbeleid nog geen afzonderlijke productiesectoren genoemd moeten worden. Wat we op dit moment moeten doen, is onderhandelen over de toekomstige beginselen van het gemeenschappelijk landbouwbeleid.</p>
    </intervention>
    <intervention id="4-602-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Het gemeenschappelijk landbouwbeleid (GLB) is het enige echte Europese beleidsterrein. Terwijl het lange tijd heeft gediend ter bescherming tegen tekorten en sectoriële crises, is het geen toevluchtsoord meer voor landbouwers en hun gezinnen, die hard zijn getroffen door de volatiliteit van de prijzen voor grondstoffen en de wereldwijde concurrentie. Als voorbeeld wil ik de constante daling van het aantal landbouwbedrijven in België noemen en de duizelingwekkende afname van de werkgelegenheid (met 56 procent in 30 jaar). Daarom moet het GLB worden hervormd en het hoofd bieden aan de huidige uitdagingen van de voedselproductie en de voedselveiligheid, de bescherming van het milieu en de productie van hernieuwbare energie. Het verslag-Dess, waarover vanmiddag is gestemd, is in overeenstemming met de belangrijkste punten die de Europese Commissie heeft vastgesteld ten behoeve van een geleidelijke hervorming gebaseerd op een stelsel van evenwichtigere en gerichtere steun en met een duidelijke 'ecologische' oriëntatie. Dat is goed nieuws. Het spreekt vanzelf dat wij regels moeten vastleggen ter regulering van de markt en dat we de kleine landbouwbedrijven moeten helpen, die tot nu toe bij de verschillende hervormingen in het vergeethoekje zijn terechtgekomen. Alleen op deze wijze kunnen wij jonge mensen weer hoop inboezemen, hen motiveren om familieboerderijen over te nemen en hen ervan overtuigen dat de landbouw wel degelijk een sector met toekomst is.</p>
    </intervention>
    <intervention id="4-603-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Reagerend op geruchten over een bezuiniging op de middelen voor de tweede pijler van het GLB, wil ik herhalen dat ik voorstander ben van de garantie op voldoende financiële middelen voor plattelandsontwikkeling. We moeten de Europese begroting voor de landbouwsector tot 2020 ongewijzigd handhaven, om de landbouwers een garantie te geven op de middelen die zij nodig hebben voor het leveren van voorraden van veilige voedselproducten, de bescherming van het milieu, het creëren van nieuwe werkgelegenheid en het waarborgen van het concurrentievermogen van de gemeenschappelijke landbouwsector.</p>
      <p sl="it">Deze stemming geeft een sterk en duidelijk signaal af aan de Commissaris voor landbouw en plattelandsontwikkeling, Dacian Cioloş. Als het landbouwbeleid van de EU is gericht op het leveren van veilige, kwalitatief hoogstaande voedselproducten en bijdraagt aan de bescherming van het milieu en hernieuwbare energiebronnen, moet dat beleid toereikende financiële middelen krijgen zodat we de landbouwers kunnen stimuleren moderne en duurzame landbouwmethoden te hanteren. Voor de strijd tegen speculaties met landbouwgrondstoffen en de extreme prijsvolatiliteit moeten op wereldniveau oplossingen worden geformuleerd, om een grotere stabiliteit voor de landbouwers te garanderen en grootschalige leveringen van veilige voedselproducten te waarborgen. Ik ben daarom voorstander van een wereldwijd meldingssysteem voor de staat van landbouwvoorraden, om ongecontroleerde speculaties met landbouwgrondstoffen tegen te gaan.</p>
    </intervention>
    <intervention id="4-603-500" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Hoewel het idee om een plafond in te stellen voor de rechtstreekse betalingen naargelang van de omvang van de landbouwbedrijven prijzenswaardig lijkt, ben ik ervan overtuigd dat dit slechts zal leiden tot de invoering van technische regelingen door de landbouwbedrijven die anders de toegestane grens zouden overschrijden, om Europese subsidies te blijven ontvangen. Ik ben echter een fervent voorstander van de invoering van een ander systeem waarmee meer steun wordt toegewezen aan kleine bedrijven, bijvoorbeeld door de geleidelijke vermindering van de rechtstreekse betalingen naargelang van de bedrijfsomvang. Daarom heb ik gestemd voor amendement 10 en 11 en voor paragraaf 25. Bovendien verheugt het mij dat het Parlement in dit verslag de Commissie oproept te overwegen voor te stellen om de aanplantrechten in de wijnbouwsector ook na 2015 te handhaven. Dit is zeer belangrijk voor de vele wijnboeren in het zuidwesten van Frankrijk, en daarom heb ik vanzelfsprekend voorgestemd. Wat ten slotte de melkmarkt betreft, vind ik de definitieve tekst zeer evenwichtig. Dit verslag krijgt derhalve mijn steun.</p>
    </intervention>
    <intervention id="4-604-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="fr">Voor. Zoals de heer Bové heeft gezegd, spreekt het Parlement door deze stemming zijn vertrouwen uit in commissaris Cioloş. Zijn voorstellen moeten thans worden geconcretiseerd door ze om te zetten in de wetgevende maatregelen die in oktober 2011 worden voorgesteld. Er zullen reële problemen ontstaan wanneer het erom gaat een goede balans te vinden tussen enerzijds maatregelen ter bevordering van de werkgelegenheid, ter handhaving van activiteiten op alle betrokken terreinen, ter bescherming van het milieu en ter preventie van de klimaatverandering en anderzijds de gemeenplaats van concurrentie, concurrentievermogen en liberalisme. Het risico van een grote kloof is zeer reëel. Na deze historische stemming in het Europees Parlement verplicht Europa zich het productivisme in de landbouw vaarwel te zeggen. De lidstaten moeten nog hun gezamenlijke verantwoordelijkheid op zich nemen, en de Commissie moet deze nieuwe koers nog in wetgeving vertalen. Na het echec van de hervormingen in 1992, 1999 en 2003 zou een hernieuwde capitulatie voor de belangen van de lobby's de verwachtingen van miljoenen landbouwers en van 500 miljoen Europese burgers om zeep brengen.</p>
    </intervention>
    <intervention id="4-605-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ik heb voor dit verslag gestemd omdat ik het eens ben met de rapporteur voor wat betreft de belangrijkste punten van de hervorming van het GLB voor de periode na april 2013.</p>
      <p sl="it">Om de doelstellingen van de Europa 2020-strategie te behalen is het bovenal belangrijk dat de landbouwbegroting van de EU voor de volgende financieringsperiode minstens de omvang van de landbouwbegroting van 2013 behoudt. Het is in het bijzonder belangrijk het GLB te vereenvoudigen, door de bureaucratie voor overheidsinstanties en voor landbouwers te verkleinen en de kosten van uitvoering van het beleid op lidstaatniveau verlagen.</p>
      <p sl="it">Tot slot is het nodig om de voedselkwaliteit- en zekerheid, de grootste inzet voor de landbouw, verder te versterken, zodat de EU op dit gebied toonaangevend kan blijven.</p>
    </intervention>
    <intervention id="4-606-000" speaker_id="4345" name="Tokia SAÏFI" is_mep="True" mode="written" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">Het gemeenschappelijk landbouwbeleid (GLB) is een van de oudste beleidsterreinen op het niveau van de Gemeenschap. Dit beleid moet worden aangepast om te voldoen aan nieuwe behoeften en aan nieuwe verwachtingen, maar het mag niet verdwijnen. Het is een beleid dat zijn bestaansrecht heeft bewezen en dat ik tot elke prijs zal ondersteunen, zoals vele collega's en burgers. In dit verslag, dat ik tijdens de plenaire stemming heb ondersteund, worden de ontwikkelingen binnen de landbouw duidelijk geschetst, die nieuwe uitdagingen voor de toekomst met zich meebrengen. Het gaat om demografische ontwikkelingen, zoals de vergrijzing onder de landbouwers en de problemen die jonge landbouwers ondervinden bij het oprichten van een bedrijf. Het gaat tevens om nieuwe preoccupaties, zoals de noodzaak om de volatiliteit van landbouwprijzen te bestrijden teneinde een grotere voedselveiligheid te waarborgen, of de noodzaak om rekening te houden met de bescherming van het milieu. De oplossing voor deze uitdagingen kan slechts op Europees niveau worden gevonden. Deze oplossing wordt in dit verslag bepleit: het GLB moet een echt communautair beleid blijven, maar het functioneren ervan moet worden hervormd om het eerlijker en doeltreffender te maken.</p>
    </intervention>
    <intervention id="4-607-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Het toekomstige GLB moet de toegang tot gezond en lokaal geproduceerd voedsel voor iedereen waarborgen. Ik kom op voor familiale landbouwbedrijven, voor stabiele en eerlijke prijzen voor boeren en consumenten, voor een verschuiving naar duurzame en sociale landbouw met respect voor de grenzen van onze natuurlijke hulpbronnen. Ik kies voor het beëindigen van het dumpen van de Europese overproductie op de markten in het Zuiden want deze marktontwrichtende praktijk zet het mes op lokale producenten in het Zuiden. Zij kunnen niet op tegen de onderprijsde import uit Europa. We moeten de veeteelt ombuigen naar een diervriendelijke en ecologische productie waarbij onze afhankelijkheid van soja-import voor dierenvoeding wordt beëindigd. Daarom stemde ik voor alle amendementen die de subsidies per persoon per bedrijf beperken. Daarom stemde ik voor de amendementen die zorgen voor een vergroening van de subsidies. Daarom steunde ik de amendementen die kiezen voor een ecologische "low input" landbouw. Daarom steunde ik de amendementen die de grote machtsconcentratie op de markt in het voordeel van de agro-business en de retailing aan banden leggen. Daarom steunde ik de amendementen die kiezen voor kleine familiebedrijven en stemde ik tegen de nefaste massale soja-import in Europa. Daarom kies ik voor Voedselsoevereiniteit.</p>
    </intervention>
    <intervention id="4-607-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">De belangrijkste doelstelling van het gemeenschappelijk landbouwbeleid (GBL), zoals vastgelegd in artikel 39 van het Verdrag betreffende de werking van de Europese Unie, is "de productiviteit van de landbouw te doen toenemen door de technische vooruitgang te bevorderen en door zowel de rationele ontwikkeling van de landbouwproductie als een optimaal gebruik van de productiefactoren, met name de arbeidskrachten, te verzekeren". Ik stem voor dit verslag, omdat ik van mening ben dat het maatregelen bevat die de duurzaamheid van het GLB ook na 2013 garanderen en die er tegelijkertijd mede toe bijdragen dat de doelstellingen, zoals vastgelegd in de Europa 2020-strategie, worden gehaald, en omdat ik vind dat het verslag rekening houdt met de duidelijke verschillen tussen de nieuwe en de oude lidstaten. Ik vind het van essentieel belang dat het GLB een stimulans vormt voor het ontwikkelen van veilige en gezonde levensmiddelen voor het publiek, maar ook voor de voedingsmiddelenindustrie in het bijzonder. Er moeten tevens administratieve maatregelen worden ingevoerd om de bureaucratie terug te dringen die boeren bij het voorbereiden van hun aanvragen moeten doorlopen, zodat EU-fondsen toegankelijker worden. Ik heb uiteindelijk voor het amendement over melk gestemd, omdat ik het niet eens ben met de oproep van de Europese Commissie om het systeem van melkquota af te schaffen, hetgeen de huidige, onzekere positie van nationale producenten alleen maar zou verslechteren.</p>
    </intervention>
    <intervention id="4-608-000" speaker_id="28584" name="Georgios TOUSSAS" is_mep="True" mode="written" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Door tegen dit verslag te stemmen heeft de Communistische Partij van Griekenland tegen het GLB als geheel gestemd, zowel het huidige en als het 'nieuwe', dat de kleine en middelgrote boeren heeft geruïneerd en de landbouwproductie stimuleert met als criterium de winstgevendheid van de monopolistische levensmiddelenbedrijven. In het verslag wordt het 'nieuwe' GLB opgenomen in de antivolkse Europa 2020-strategie met als doel om kleine en middelgrote landbouwbedrijven te gronde te richten en land, productie, subsidies en handel uitsluitend in de handen van kapitalistische landbouwbedrijven te concentreren. Daarom wordt er in het verslag geëist om directe ondersteuning aan actieve boeren te verlenen, waardoor de arme boeren worden uitgesloten en worden gedwongen om buiten de landbouw te werken. Tegelijkertijd zijn de principes die voor het concurrerende/duurzame/rechtvaardige GLB zijn geformuleerd, in combinatie met het loskoppelen van de productie van de rechtstreekse betalingen, gunstig voor de grote landeigenaren. Het nodige voorwerk is al gedaan met de vorige herziening van het GLB die de laatste twee jaar heeft geleid tot een drastische vermindering van het reële inkomen per hoofd van de landbouwers en een afname van de werkgelegenheid in de landbouwsector. In het verslag wordt voedsel als koopwaar behandeld, als landbouwproductie voor winstdoeleinden, en dat is wat de dagelijkse misdadige voedselschandalen van de voedselmonopolies veroorzaakt. Er wordt geen enkele beperking ingesteld voor GGO's, die enorme gevaren herbergen voor de volksgezondheid en het ecosysteem. De enige uitweg is dat arbeiders en de arme klassen de vruchten kunnen plukken van de rijkdom die zij produceren.</p>
    </intervention>
    <intervention id="4-608-500" speaker_id="96773" name="Rafał TRZASKOWSKI" is_mep="True" mode="written" nationality="Poland" birth_date="17-01-1972" birth_place="Warszawa" p_group="Group of the European People's Party (Christian Democrats)" m_state="PL">
      <p sl="pl">De Poolse leden van het Europees Parlement hebben vandaag tegen de resolutie betreffende het gemeenschappelijk landbouwbeleid na 2013 gestemd. De voorstellen in de parlementaire resolutie zijn, naar onze mening, behoudend van aard en kunnen het concurrentievermogen van zowel de Poolse als de Europese landbouw schaden.</p>
    </intervention>
    <intervention id="4-609-000" speaker_id="97203" name="Ramon TREMOSA i BALCELLS" is_mep="True" mode="written" nationality="Spain" birth_date="30-06-1965" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="en">Aangaande amendement 10, waar ik voor heb gestemd, niet omdat ik geen eind wil maken aan het systeem waardoor grote landbouwbedrijven miljoenen euro's aan overheidsgeld kunnen opstrijken; ik wil wél een bovengrens instellen voor rechtstreekse betalingen. Het probleem dat ik hier zie, want ik wil wel het echte probleem aanpakken, is dat de grote bedrijven die deze grote bedragen ontvangen, gemakkelijk voor louter boekhoudkundige doeleinden kunnen worden opgesplitst, en dan zal er niets veranderen. Het overheidsgeld zal op dezelfde lopende rekening terechtkomen in plaats van dat het ten goede komt aan onze kleine en middelgrote producenten, die dit geld echt nodig hebben.</p>
    </intervention>
    <intervention id="4-610-000" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Litouwse landbouwers werken hard en leveren een significante bijdrage aan onze maatschappij. Maar er is een grens aan hun kunnen als de plaatselijke infrastructuur en steun onvoldoende blijken. Als het toekomstige GLB wordt goedgekeurd door de EU-belastingbetaler, dan moet dit voorzien in voedselzekerheid en banen. Het budget voor de Europese landbouw moet daarom onveranderd blijven.</p>
      <p sl="lt">Litouwen kan het niet maken de landbouwsector te negeren. Vorig jaar exporteerde mijn land voor 2,6 miljard aan landbouwproducten, en landbouwers maken in Litouwen 7,1 procent uit van de gehele actieve bevolking, terwijl het EU-gemiddelde op 4,8 procent ligt. Het GLB moet ons helpen concurrerende en duurzame landbouwbedrijven en een dynamische plattelandseconomie op te starten. Volgens statistische informatie van de EU die vorige maand werd gepubliceerd, probeert Litouwen nog steeds bij te benen – in Litouwen gaat 51,5 procent van de GLB-betalingen naar plattelandsontwikkeling, waar dat percentage in de EU-27 op 23,3 procent ligt. We moeten de inspanningen van onze landbouwers blijven ondersteunen om hun landbouwbedrijven te moderniseren.</p>
      <p sl="lt">Ik steun de oproep van de rapporteur om de steun eerlijk te verdelen onder de lidstaten en de verschillende landbouwerscategorieën. Momenteel krijgen nieuwe lidstaten zoals Litouwen minder financiële steun dan de oude lidstaten.</p>
    </intervention>
    <intervention id="4-611-000" speaker_id="23784" name="Janusz WOJCIECHOWSKI" is_mep="True" mode="written" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Ik verklaar dat ik tegen het verslag-Dess heb gestemd. Hoewel het verslag veel goede oplossingen bevat, is het nadelig voor de landbouw in Europa omdat het geen steun biedt aan het idee van volledige gelijktrekking van de rechtstreekse betalingen, de discriminatie van de nieuwe lidstaten bestendigt en ook de absurde situatie handhaaft dat op landbouwgebied rijke landen meer en arme landen minder geholpen worden. Om die redenen kon ik niet voor aanname van dit verslag stemmen.</p>
    </intervention>
    <intervention id="4-611-002" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="nl">Er is een verband tussen de voedselproductie en gezondheid en veiligheid. Het is goed dat de Unie er alles aan doet om ervoor te zorgen dat voedsel dat in Europa in de handel wordt gebracht, van hoge kwaliteit is. Helaas worden voor dit doeleinde soms dubieuze instrumenten ingezet. Een zo'n dubieus instrument is de vaststelling van een maximaal steunniveau van 300 000 euro per landbouwbedrijf. Als wij kwaliteit belangrijk vinden, waarom maken we dan onderscheid tussen kleine en grote producenten? Helaas is geen van de voorstellen die mijn collega's en ik hebben ingediend om deze absurde voorwaarde uit de tekst te schrappen, goedgekeurd. Dit bevestigt weer eens dat het gemeenschappelijk landbouwbeleid niets met efficiënte productie te maken heeft.</p>
    </intervention>
  </section>
  <section id="creitem38" title="15. Rectificaties stemgedrag/voorgenomen stemgedrag: zie notulen"/>
  <section id="creitem39" title="16. In het register ingeschreven schriftelijke verklaringen (artikel 123 van het Reglement): zie notulen"/>
  <section id="creitem40" title="17. Verzending van de tijdens deze vergadering aangenomen teksten: zie notulen"/>
  <section id="creitem41" title="18. Rooster van de volgende vergaderingen: zie notulen"/>
  <section id="creitem42" title="19. Onderbreking van de zitting">
    <intervention id="4-617-000" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="nl">Ik verklaar de zitting van het Europees Parlement te zijn onderbroken.</p>
      <a text="(De vergadering wordt om 14.30 uur gesloten)"/>
    </intervention>
  </section>
</text>
