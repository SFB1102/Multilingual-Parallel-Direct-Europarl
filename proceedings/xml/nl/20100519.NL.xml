<?xml version='1.0' encoding='utf-8'?>
<text id="20100519.NL" lang="nl" date="2010-05-19" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Ingekomen stukken: zie notulen"/>
  <section id="creitem3" title="3. Resultaten van de Top van 7 mei 2010 en de ECOFIN-bijeenkomst - Politieke relevantie van de strategie EU-2020 tegen de achtergrond van de huidige financieel-economische crisis - Gevolgen van de financiële en economische crisis voor de EU 2020-strategie en voor het beheer ervan - Politieke relevantie EU 2020-strategie in het kader van de huidige financiële en economische crisis (debat)">
    <intervention id="3-007" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde is:</p>
      <p sl="nl">de gecombineerde behandeling van mechanismen voor een versterking van de economische orde,</p>
      <p sl="nl">de verklaringen van de Raad en de Commissie over de resultaten van de Top van 7 mei 2010 en de bijeenkomst van de Ecofin-Raad [2010/269(RSP)],</p>
      <p sl="nl">de mondelinge vraag aan de Raad en de Commissie: Politieke relevantie van de strategie EU-2020 tegen de achtergrond van de huidige financieel-economische crisis (O-0052/2010 - B7-0213/2010), (O-0053/2010 - B7-0214/2010),</p>
      <p sl="nl">de mondelinge vraag aan de Raad: Gevolgen van de financiële en economische crisis voor de EU-2020-strategie en voor het beheer ervan (O-0068/2010 - B7-0301/2010),</p>
      <p sl="nl">de mondelinge vraag aan de Raad en de Commissie: Politieke relevantie EU 2020-strategie in het kader van de huidige financiële en economische crisis (O-0065/2010 - B7-0219/2010), (O-0066/2010 - B7-0220/2010).</p>
    </intervention>
    <intervention id="3-008" speaker_id="photo_generic" name="Diego López Garrido" is_mep="True" mode="spoken">
      <p sl="es">fungerend voorzitter van de Raad . − Mijnheer de Voorzitter, iedereen weet dat we een periode van buitengewone financiële turbulentie doormaken. Dit is al enkele maanden zo en voor de oorsprong van deze crisis moeten we niet enkele maanden terug in de tijd, maar enkele jaren, toen de problemen met de zogenoemde subprime -hypotheken begonnen in de Verenigde Staten.</p>
      <p sl="es">De oorzaak lag dus in een financiële crisis in de private sector van het financiële stelsel, die al snel de reële economie aantastte in de vorm van een diepe depressie, in technische termen een zware recessie, die heeft geleid tot een daling van de productie en een aanzienlijke stijging van de werkloosheid, die met name ernstig was in landen waarin de onroerend goedsector en de huizenbouw een grote rol spelen.</p>
      <p sl="es">De lidstaten en de centrale banken hebben onmiddellijk maatregelen genomen, teneinde een ineenstorting van het financiële stelsel te voorkomen. Tevens hebben zij maatregelen genomen met betrekking tot de reële economie.</p>
      <p sl="es">Deze maatregelen hebben logischerwijs gevolgen voor de overheidseconomieën en voor de overheidsfinanciën. We hebben het nu niet meer over privéfinanciën, maar over overheidsfinanciën. Eerst was er een crisis op het vlak van de financiële stabiliteit van de overheidsfinanciën, als gevolg van grote begrotingstekorten.</p>
      <p sl="es">Verder was er ook een crisis op het vlak van staatsobligaties. In de afgelopen maanden is dat langzaam duidelijk geworden. De crisis werd nog aangewakkerd door het wisselvallige en soms duidelijk speculatieve gedrag van de markten, hetgeen geleid heeft tot een aanzienlijke toename van de rente die de markten van lidstaten vragen wanneer deze schuldpapier uitgeven. Bovendien had dit duidelijke gevolgen voor de hele eurozone en was het dus niet een probleem van een, twee of drie landen, maar een probleem dat de stabiliteit van de hele eurozone heeft aangetast.</p>
      <p sl="es">Dit is de stand van zaken. Dit zijn de gebeurtenissen, ofwel de analyse van de feiten waar de Europese Unie rekening mee moest houden om te kunnen reageren en handelen. Ik denk dat de Europese Unie al deze maanden juist heeft gereageerd. Ze kon soms traag lijken in haar besluitvorming, bij sommige besluiten zelfs buitengewoon traag. Toch heeft de Unie, door welberaden optreden en met name door gecoördineerd handelen, de juiste resultaten behaald.</p>
      <p sl="es">Hoewel sommige maatregelen ons een blik op het totaalbeeld lijken te belemmeren, vind ik toch dat de Europese Unie, gezien de omstandigheden, een passende strategie heeft opgesteld. Deze strategie omvat noodzakelijkerwijs enkele maatregelen voor de korte termijn, maar is met name op de middellange en lange termijn gericht, teneinde te voorkomen dat een dergelijke crisis zich opnieuw voordoet.</p>
      <p sl="es">Zoals we al hebben gezegd, omvatten de maatregelen voor de korte termijn een injectie van overheidsgeld en coördinatie door de Europese Unie via het zogenoemde “Europees economisch herstelplan”, onder auspiciën van de Commissie. Dit plan dient ter coördinatie van onmiddellijke maatregelen, een soort shocktherapie die de lidstaten toepassen om de schadelijke gevolgen van deze enorme crisis te beperken, niet om ze te laten verdwijnen.</p>
      <p sl="es">Een van deze maatregelen voor de korte termijn is natuurlijk de hulp aan Griekenland, een land dat maanden geleden al door de Commissie is gewaarschuwd voor problemen met de overheidsfinanciën. De Raad heeft Griekenland, uit hoofde van artikel 126, lid 9, van het Verdrag betreffende de werking van de Europese Unie, een aantal aanbevelingen gedaan en de Raad en de Commissie houden de ontwikkelingen in dat land in de gaten.</p>
      <p sl="es">Er zijn niet alleen aanbevelingen gedaan over de liquiditeit van de overheidsfinanciën, maar ook over structurele hervormingen van het pensioenstelsel en de noodzaak van hervormingen van het gezondheidsstelsel. En toen kwam 23 april, de dag waarop een uitvoeringsmechanisme voor Griekenland werd goedgekeurd. Gisteren trad dit mechanisme voor het eerst in werking, met een overmaking door de EU-landen van geld naar Griekenland.</p>
      <p sl="es">Dit was dus de eerste van de kortetermijnmaatregelen die wij moeten nemen als een land zich in ernstige problemen bevindt, zoals in dit geval Griekenland.</p>
      <p sl="es">Uiteraard hebben we ook op korte termijn een strategie nodig om uit de crisis te komen, zoals duidelijk aangegeven in de mondelinge vraag die hierover is gesteld door de heren Daul, Verhofstadt, Schulz en anderen. Dit moet een weloverwogen en gecontroleerde strategie zijn, die uiteraard grote problemen met de overheidsfinanciën moet voorkomen, maar tevens de groeidoelstelling moet behouden.</p>
      <p sl="es">Alleen kortetermijnmaatregelen zijn natuurlijk niet genoeg. Er moeten ook maatregelen worden genomen voor de middellange en de lange termijn. Er zijn structurele problemen met de Europese economie; structurele problemen die hebben gezorgd voor een zwakkere Europese Unie als gevolg van de grote financiële turbulentie en de enorm onbestendige situatie.</p>
      <p sl="es">De Europese Unie neemt maatregelen voor de middellange en lange termijn die belangrijk zijn om te vermelden. In de eerste plaats omdat ze een antwoord zullen bieden op het soort crisis dat is ontstaan uit deze ernstige economische situatie, die voor de hele Europese Unie gevolgen heeft, met name voor het systeem van de eurozone. Om de crisis in de financiële sector te kunnen bestrijden, heeft de Europese Unie een serie maatregelen uitgedacht die de komende dagen in dit Parlement zullen worden besproken. Het gaat om een toezichtpakket dat, naar ik hoop, zo spoedig mogelijk wordt goedgekeurd. Ik hoop ook dat de Raad en het Europees Parlement hier overeenstemming over bereiken. Als onderdeel daarvan, of in verband daarmee, heeft de Raad van ministers van Economische Zaken en Financiën (Ecofin) gisteren een maatregel aangenomen, namelijk de regulering van hedgefondsen, alternatieve fondsen of risicofondsen. Hiermee verwijs ik naar de vraag van mevrouw Harms en de heer Cohn-Bendit, die veel nadruk leggen op dit aspect.</p>
      <p sl="es">Tevens moeten we rekening houden met maatregelen in het kader van de G20, ter uitvoering van hetgeen in die G20 is overeengekomen.</p>
      <p sl="es">Tegelijkertijd hebben we gezegd dat de Europese Unie structurele zwakke plekken heeft en dat structurele hervormingen nodig zijn. Daar is de Europa 2020-strategie op gericht, die is gebaseerd op de verbintenis van de lidstaten om bepaalde doelstellingen te verwezenlijken door middel van een aantal geïntegreerde richtsnoeren. Deze richtsnoeren zullen vergezeld gaan van nationale plannen, die worden opgenomen in wat de hervormingsplannen worden genoemd. Tevens moet worden opgemerkt dat, naast de Europa 2020-strategie, ook de maatregelen die de Commissie neemt ten aanzien van het hele productiestelsel van belang zijn. In haar mededeling van 12 mei heeft zij de coördinatie van het economische beleid aangekondigd.</p>
      <p sl="es">De Europa 2020-strategie is dus een manier om het onderliggende probleem van het economische productiestelsel aan te pakken, teneinde dergelijke fundamentele zwakke plekken in het systeem in de toekomst te voorkomen en het economische stelsel van de Unie concurrerend en productief te maken. Het is tevens een manier om ons te richten op de doelstellingen van technologische toegevoegde waarde, rekening houdend met de sociale gevolgen en dus met de noodzaak van specialisaties op de arbeidsmarkt, werkgelegenheid en de strijd tegen klimaatverandering.</p>
      <p sl="es">Er is echter niet alleen een probleem met het private financiële stelsel, met de productiestructuur en met name met de private sector; er is ook een probleem met de overheidsfinanciën. Daar is een van de andere aspecten van de maatregelen van de Europese Unie voor de middellange en lange termijn op gericht, namelijk de maatregelen uit het voorstel van de Commissie van 12 mei. Het overleg hierover is gisteren in de Ecofin-Raad begonnen en zal worden voortgezet. Deze maatregelen zijn gericht op het vasthouden aan de begrotingsdiscipline, het waarborgen van de naleving van het Stabiliteits- en groeipact en het opstellen van methodes om crises op te lossen en te voorkomen.</p>
      <p sl="es">In dit kader is er een taakgroep opgericht, die vrijdag 21 mei voor het eerst bijeenkomt en zal worden voorgezeten door EU-voorzitter Van Rompuy. Het doel van de taakgroep is begrotingsdiscipline. De groep zal gebruik maken van het door commissaris Rehn gepresenteerde document van de Commissie over de coördinatie van het economische en het begrotingsbeleid.</p>
      <p sl="es">Dit heeft betrekking op alle maatregelen voor de langere termijn en daar hoort ook het debat bij dat nu in Europa op gang komt over de winstbelasting voor de financiële sector en over een nieuwe belasting waarover zelfs door de G20 wordt gesproken, namelijk een belasting op financiële transacties. Deze belasting is nu ook onderwerp van debat in de Europese Unie. Dit is iets wat mevrouw Harms en de heer Cohn-Bendit benadrukken in hun vraag.</p>
      <p sl="es">Het moet gezegd worden dat alle instellingen van de Europese Unie hier mee bezig zijn. Het kwam al aan bod in de Europese Raad van december vorig jaar. Het Internationaal Monetair Fonds is verzocht een onderzoek uit te voeren naar een belasting op internationale financiële transacties. Daarover is gesproken in de Europese Raad van maart, de Commissie heeft het aan de orde gesteld op 1 april en ook gisteren was het onderwerp van debat in de Ecofin-Raad.</p>
      <p sl="es">We staan dus voor een maatregel die ongetwijfeld door de G20 zal worden besproken en die zeer belangrijk is. Het zijn maatregelen die ik de korte- en middellangetermijnmaatregelen van de Europese Unie heb genoemd. Gisteren is bijvoorbeeld tijdens de Top tussen Europa en Latijns-Amerika in Madrid ook gesproken over een hervorming van het financiële stelsel. Met andere woorden, de Europese Unie stelt deze kwesties aan de orde op alle fora waaraan zij deelneemt.</p>
      <p sl="es">Kortom, mijnheer de Voorzitter, er worden stappen genomen en voorwaarden gecreëerd om een zogenoemd economisch bestuur van de Unie in te voeren. De Europese Raad speelt hier een actieve rol in, evenals de Commissie en het Europees Parlement, als wetgevings- en controleorgaan.</p>
      <p sl="es">Tenslotte denk ik, mijnheer de Voorzitter, dat we inderdaad kunnen zeggen dat de crisis duidelijk de tekortkomingen van de Europese monetaire unie heeft blootgelegd, als gevolg van het ontbreken van een economische unie. Een dergelijke unie is in de Verdragen wel voorzien, maar bestaat niet in de werkelijkheid. We hebben wel een monetaire unie, maar we hebben de stap naar een economische unie niet genomen. Met de maatregelen die nu voor de korte, middellange en lange termijn worden genomen gaat de Europese Unie duidelijk op weg naar een economische unie.</p>
      <p sl="es">De crisis heeft onze economieën verzwakt en de Unie op de proef gesteld, maar ze heeft haar niet omvergeworpen of versplinterd. De Europese Unie leek soms langzaam en weifelend te handelen, maar wel met zekerheid en in eenheid, en dat is de juiste reactie geweest, passend bij de uitdagingen van dit moment.</p>
      <p sl="es">Ik hoop dat de Europese Raad van juni de ingeslagen weg richting een Europees economisch bestuur en richting een verenigde respons van de Europese Unie op de crisis voortzet en dat hij het gemeenschappelijk standpunt van de Europese Unie voor de zeer belangrijke vergadering van de G20 in Toronto over de regulering van het financiële stelsel en voor het belangrijke debat over een belasting op internationale financiële transacties goed voorbereidt.</p>
    </intervention>
    <intervention id="3-009" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik verwelkom dit debat over de respons van de Europese Unie op de crisis en over de uitdagingen voor het economisch bestuur waarmee wij onmiddellijk en op langere termijn worden geconfronteerd. Ik zal beginnen met de onmiddellijke uitdagingen en de crisisrespons.</p>
      <p sl="en">Tien dagen geleden heeft de Europese Unie doortastende en noodzakelijke besluiten genomen om de financiële stabiliteit in Europa veilig te stellen. Het ging om een tweeledig antwoord op de verergerde crisis, die zich had ontpopt als een stelselmatige ondermijning van de euro. Deze respons zou ik willen kenschetsen als een consolidatiepact.</p>
      <p sl="en">Ten eerste zijn we het eens geworden over een Europees financieel stabiliteitsmechanisme dat voorziet in een financieel vangnet van maximaal 500 miljard euro, dat in een verhouding van 2:1 wordt aangevuld met IMF-financiering. Ten tweede zijn we overeengekomen de begrotingsconsolidatie te versnellen in de lidstaten die daaraan de meest dringende behoefte hebben.</p>
      <p sl="en">Met deze besluiten heeft Europa een geloofwaardig pakket op tafel gelegd dat aan onze burgers, aan de markten en de rest van de wereld laat zien dat we bereid zijn de euro – onze gemeenschappelijke munt – ten koste van alles te verdedigen.</p>
      <p sl="en">We doen dat niet ten behoeve van de mystieke krachten van de markt maar ten behoeve van duurzame groei en het scheppen van werkgelegenheid in Europa – door te voorkomen dat de bedreigingen voor de financiële stabiliteit de doodsteek toebrengen aan het economisch herstel dat thans in gang is gezet, zij het nog tamelijk bescheiden en broos. Dit is onze verantwoordelijkheid tegenover onze burgers, en die maken we heel concreet waar. Gisteren heeft de Commissie, als coördinator en beheerder namens de lidstaten van de eurozone, 14,5 miljard euro beschikbaar gesteld voor Griekenland, een bedrag dat het IMF heeft aangevuld met 5,5 miljard euro. We zeiden dat we in staat zouden zijn om aan de directe herfinancieringsbehoeften te voldoen, en we zijn tijdig over de brug gekomen.</p>
      <p sl="en">Uiteraard is dit alles afhankelijk van de volledige uitvoering van het programma dat de Commissie samen met de Griekse regering heeft opgesteld, in overleg met de ECB en het IMF.</p>
      <p sl="en">De Europese Centrale Bank heeft ook buitengewone maatregelen getroffen om de recente aanvallen op de euro af te slaan. Afgezien daarvan hebben onze lidstaten begrepen hoe groot het belang is van begrotingsconsolidatie voor het waarborgen van de houdbaarheid van de overheidsfinanciën en daarmee als voorwaarde voor duurzame economische groei.</p>
      <p sl="en">Vorige week hebben Spanje en Portugal aanmerkelijke nieuwe budgettaire consolidatiemaatregelen bekendgemaakt, die belangrijk en moeilijk zijn maar tegelijkertijd noodzakelijke stappen vormen om de uitdijende overheidstekorten in 2010 en 2011 te verkleinen. De Commissie zal in de komende twee weken een algemene beoordeling presenteren van de toereikendheid van de nieuwe begrotingsdoelen en -maatregelen.</p>
      <p sl="en">Laat ik onderstrepen dat een snellere reductie van het overheidstekort inderdaad een essentieel onderdeel van het op 10 mei door Ecofin overeengekomen financiële stabiliteitspakket is. Het is evenzeer belangrijk dat beide landen tot structurele hervormingen besluiten die bijdragen aan een grotere potentiële groei, met name op het gebied van de arbeidsmarkt en de pensioenstelsels.</p>
      <p sl="en">Hoewel versnelde begrotingsconsolidatie in heel Europa een onmiddellijke prioriteit is, moeten we tegelijkertijd onze economische en budgettaire beleidsmaatregelen coördineren om te kunnen differentiëren tussen de lidstaten. Met andere woorden, de inspanningen voor begrotingsconsolidatie moeten worden afgestemd op de begrotingsruimte en economische kwetsbaarheid per lidstaat.</p>
      <p sl="en">Landen die weinig of geen begrotingsruimte hebben, zullen de maatregelen naar voren moeten halen en versneld moeten uitvoeren; andere landen, met meer begrotingsruimte, moeten vasthouden aan hun minder restrictieve begrotingsbeleid ten behoeve van de (banen)groei in Europa.</p>
      <p sl="en">Het zou natuurlijk een vergissing zijn om het bij deze inspanningen te laten. Laten we niet vergeten dat de eerste tien jaar van de euro een succesverhaal zijn geweest – dat is het uitgangspunt. Maar de crisis heeft aangetoond dat we ook de stelselmatige tekortkomingen moeten erkennen. De onderlinge druk was te vrijblijvend, de goede tijden zijn niet benut om de overheidsschuld terug te dringen en aan macro-economische onevenwichtigheden is geen aandacht besteed.</p>
      <p sl="en">Dit is precies de reden waarom de Commissie vorige week, op 12 mei, ambitieuze voorstellen heeft gepresenteerd om het economisch bestuur in Europa te versterken. We willen het preventieve begrotingstoezicht versterken, macro-economische onevenwichtigheden aanpakken en een permanent robuust kader voor crisisbeheer in het leven roepen. Ik reken op de steun van het Parlement voor deze belangrijke voorstellen. Ze zijn van centraal belang om Europa 2020 de komende jaren tot een succes te maken.</p>
      <p sl="en">Onze voorstellen zijn gebaseerd op twee beginselen. Ten eerste is voorkomen altijd beter dan genezen – om nog maar te zwijgen van het laten escaleren van een ongezonde situatie tot een crisis, zoals we hebben zien gebeuren. Ten tweede dient strenger begrotingstoezicht gepaard te gaan met toezicht in bredere macro-economische zin om aan de wortels en oorsprong van duurzame economische ontwikkeling te geraken.</p>
      <p sl="en">Onze voorstellen zijn samengesteld uit drie elementen. Eerst moeten we zowel de preventieve als de correctieve arm van het Stabiliteits- en groeipact versterken. De essentiële voorwaarde voor de verbetering van het economisch bestuur is dat we het begrotingsbeleid vooraf coördineren om ervoor te zorgen dat de nationale begrotingen overeenstemmen met de gezamenlijk overeengekomen Europese maatregelen en verplichtingen, zodat ze de stabiliteit van de eurozone als geheel en van de andere lidstaten niet op het spel zetten.</p>
      <p sl="en">Laat ik hier heel duidelijk over zijn: dit betekent niet dat de nationale begrotingen regel voor regel zullen worden nageplozen. We hebben noch de bedoeling, noch de middelen om dat te doen. Nee, het betekent dat de begrotingsrichtsnoeren en het begrotingssaldo in grote lijnen worden geanalyseerd en door medelidstaten worden beoordeeld voordat de nationale conceptbegrotingen door de regeringen worden ingediend bij het Parlement vanwege het wettelijke recht van de EU uit hoofde van het Verdrag en het Pact om aanbevelingen te doen en de lidstaten in kwestie om corrigerende maatregelen te verzoeken.</p>
      <p sl="en">Sommigen hebben dit bekritiseerd omdat het inbreuk zou maken op de parlementaire soevereiniteit. Ik ben zelf lid geweest van een nationaal parlement en van het Europees Parlement en ik ben me volkomen bewust van de gevoeligheden van parlementaire budgettaire bevoegdheden. Toch kan iedereen zien dat het hier niet gaat om een inbreuk op de democratie of de parlementaire soevereiniteit, maar om de waarborg dat de lidstaten zich aan de regels houden die ze zelf eerder hebben vastgesteld, met andere woorden, dat ze doen wat ze zeggen.</p>
      <p sl="en">We zullen een werkelijk Europese dimensie moeten aanbrengen in de economische beleidsvorming in Europa; het is niet genoeg om pas achteraf naar internationale besluiten te kijken. In de EU, met name in de eurozone, weten we maar al te goed dat nationale besluiten effecten hebben tot voorbij de nationale grenzen. Daarom moet er coördinatie op Europees niveau plaatsvinden voordat die nationale besluiten worden genomen.</p>
      <p sl="en">Het tweede element is dat we verder moeten gaan dan het begrotingstoezicht; het toezicht moet worden verbreed en verdiept zodat ook macro-economische onevenwichtigheden kunnen worden aangepakt. Waarom is dit zo belangrijk? De verschillen in concurrentievermogen en de kloof tussen landen met een overschot en met een tekort in de eurozone zijn de afgelopen tien jaar groter geworden. Dit is in de grond de oorzaak waardoor de financiële crisis de EU, en vooral bepaalde lidstaten, zo zwaar getroffen heeft. We zullen nieuwe problemen moeten voorkomen of snel moeten aanpakken voordat ze uitlopen op een crisis.</p>
      <p sl="en">Daarom stellen we voor om indicatoren en een scorebord te definiëren, alarmdrempels overeen te komen en indien nodig aanbevelingen en tijdige waarschuwingen te doen uitgaan. De indicatoren kunnen bijvoorbeeld productiviteitstrends, arbeidskosten per eenheid en ontwikkelingen in de lopende rekening zijn.</p>
      <p sl="en">Het spreekt vanzelf dat dit niet betekent dat we de exportresultaten van een land zouden willen verzwakken, natuurlijk niet. Waar we op mikken is een nieuw evenwicht in de economische groei van Europa als geheel. We moeten het exportvermogen versterken waar dat nodig is, maar ook de binnenlandse vraag waar dat nodig en mogelijk is. Dat is de manier waarop we als Europees team moeten spelen ten bate van heel Europa.</p>
      <p sl="en">Ten derde moeten we heel duidelijk maken aan iedereen die naar de eurozone kijkt, dat we ons nooit zullen laten verslaan. Om iedereen te ontmoedigen zelfs maar onze krachtdadigheid op de proef te stellen, moet er een permanent en robuust kader voor crisisbeheer voor de lidstaten in de eurozone komen. Het tijdelijke mechanisme dat op 10 mei is ingesteld is een forse eerste stap in die richting, maar voor de middellange tot lange termijn zal de Commissie een blijvend mechanisme voorstellen dat is onderworpen aan strenge beleidsvoorwaarden en uiteraard rekening houdt met de lessen van de recente ervaringen. Inderdaad, we moeten morele gevaren vermijden. Daarom moeten we het mechanisme zo onaantrekkelijk maken dat geen enkele regeringsleider of lidstaat vrijwillig in de verleiding komt er een beroep op te doen. Maar de recente ervaring wijst uit dat je beter een brandweer paraat kunt hebben voor een mogelijke bermbrand dan dat je die brandweer pas opricht als het vuur zich inmiddels heeft uitgebreid tot een echte bosbrand. Beter mee dan om verlegen.</p>
      <p sl="en">Ik sluit af met de constatering dat deze voorstellen van de Commissie de weg bereiden voor een doorbraak in de economische bestuurbaarheid van Europa, maar ik wil uw aandacht ook nog vestigen op een ander immens belangrijk besluit, op dezelfde dag genomen als voornoemde maatregelen, te weten het voorstel om Estland op zijn eigen merites lid te laten worden van de eurozone. Om u één cijfer te noemen: terwijl de gemiddelde schuldquote in Europa op het ogenblik rond 75 procent bedraagt, is die van Estland ongeveer 7,5 procent – niet 75 maar 7,5 procent – op duurzame basis.</p>
      <p sl="en">Dit voorstel geeft aan iedereen het belangrijke signaal af dat de eurozone de druk vol zelfvertrouwen zal weerstaan en dat een duurzaam economisch en budgettair beleid vruchten zal afwerpen voor de lidstaten. Al met al zullen de initiatieven van de Commissie als ze eenmaal zijn goedgekeurd tot een materiële verdieping van het economisch bestuur in Europa leiden, en tot een voorzichtige uitbreiding van de eurozone. Het is de hoogste tijd om in de EMU invulling te geven aan de ‘E’.</p>
    </intervention>
    <intervention id="3-010" speaker_id="4342" name="Joseph Daul" is_mep="True" mode="spoken">
      <p sl="fr">namens de PPE-Fractie. – Mijnheer de Voorzitter, waarde collega’s, eindelijk heeft Europa gereageerd. Ten langen leste zijn de staatshoofden en regeringsleiders begonnen de problemen aan te pakken door tien dagen geleden te besluiten tot een plan ter ondersteuning van onze munt, de euro. Het gaat om een plan dat de mate van Europese solidariteit weerspiegelt en zo de twijfelaars weerspreekt, maar ook om een plan dat nog ontoereikend is en vergezeld moet gaan van maatregelen om onze nationale begrotingstekorten terug te dringen, en van maatregelen om tussen de lidstaten tot overeenstemming te komen over de sociale en fiscale begrotingen. Ik meen dat iedereen dit deze ochtend aan het verkondigen is en dat we de afgelopen twee weken niets anders hebben verkondigd. Laten we er nu dan werk van maken! Dit plan was afgelopen woensdag eindelijk afgerond door het besluit van de Europese Commissie, dat ik toejuich, om het toezicht op en de tenuitvoerlegging van een stabiliteitspact drastisch op te vijzelen.</p>
      <p sl="fr">Dames en heren, zonder al deze maatregelen komen we er niet uit. We komen er niet uit zonder politieke moed, want de maatregelen die we samen al op Europees niveau en afzonderlijk op nationaal niveau hadden moeten nemen, die moeten we nu nemen. Dat geldt evengoed voor rechtse als linkse regeringen. Ik betreur het ten zeerste dat de Duitse socialisten deze moed niet konden opbrengen tijdens de stemming in de Bondsdag over het Europese hulpplan.</p>
      <p sl="fr">Uit dit alles moeten we lering trekken. Les een: we moeten de waarheid weten over de nationale overheidsfinanciën, evengoed als we de waarheid weten over de Europese overheidsfinanciën. Ik verzoek de Europese Commissie zich in te spannen om hiervoor borg te staan en sancties uit te vaardigen, in plaats van een timide afkeuring uit te spreken over elk land dat deze verplichting niet nakomt. Zoals u heus wel weet, is iedereen bang van de snelheidsradar, de sancties, het puntentotaal op het rijbewijs als men op de weg zit. Zo zitten we in elkaar, dus moeten er sancties zijn. Dat is het abc van elk serieus beleid op dit gebied.</p>
      <p sl="fr">Les twee: de 27 lidstaten moeten zich al in een heel vroeg stadium concentreren op hun begrotingsbeleid. De Commissie heeft hier vorige week om verzocht. Ik heb er zelf enkele weken geleden in dit Parlement om verzocht. Ik weet dat het lidstaten irriteert als je ze vraagt zich te concentreren, maar daaraan zullen ze de komende tijd moeten wennen, als ze ermee doorgaan hun overheidsfinanciën te behandelen alsof ze op een onbewoond eiland wonen, alsof ze niet onderling verbonden zijn door een munt en dus door een noodzakelijke gemeenschappelijke begrotingsdiscipline.</p>
      <p sl="fr">En wat geldt voor nationale begrotingen, geldt ook voor het sociale en fiscale beleid. Nogmaals, ik begrijp de woede van sommige landgenoten aan wie wordt gevraagd zich op te offeren voor anderen die minder werken en eerder met pensioen gaan. Ook dat kan zo niet doorgaan. En dat is de derde les die ik uit deze crisis trek. De euro is pas levensvatbaar als we ons daartoe collectief de middelen verschaffen. Ik weerspreek niet de economisch adviseur van president Obama, de heer Volcker, die zei dat de euro uit elkaar zou kunnen vallen als we onze cultuur en ons gedrag niet veranderen. We moeten onze nationale reflexen ontstijgen en Europees gaan denken. Van kortzichtig beleid, bedoeld om niet achterop de raken in de opiniepeilingen van onze nationale regeringen, moeten we overschakelen op plannen voor de lange en middellange termijn, wat onze ondernemers overigens al eisen zodat zij in staat zijn te investeren en personeel kunnen aannemen.</p>
      <p sl="fr">Mijn fractie wil Europa wakker schudden. Ze verzoekt de Commissie haar werk te doen, en wel door een bonus/malus-therapie toe te passen op de lidstaten. Financiële beloning voor hen die hun overheidsfinanciën saneren; sancties voor de tegenstribbelaars!</p>
      <p sl="fr">De Commissie, mijnheer Rehn, moet hier niet voor terugdeinzen. De Europeanen en de lidstaten wordt er een dienst mee bewezen. Het grote probleem waarvoor onze medeburgers zich nu zien geplaatst en dat op al onze vergaderingen aan de orde wordt gesteld, is of hun spaargeld nog wel veilig is. Ik begrijp die burgers die een heel leven hebben gewerkt om wat geld achter de hand te hebben. Wij moeten in de eerste plaats borg staan voor hun spaargeld. Dat is doodeenvoudig wat de Commissie moet doen. Daarvoor is ze in het leven geroepen.</p>
      <p sl="fr">Alleen tegen deze achtergrond, dames en heren, zal de 2020-strategie zin hebben. Alleen als we weer serieus worden en collectief onze overheidsfinanciën op orde brengen, zullen we de strijd tegen werkloosheid en voor onderwijs, opleiding, onderzoek en innovatie winnen. Ik heb het gisteren gezegd, ik zeg het alle dagen: als we in al onze lidstaten moeten bezuinigen, moeten ook wij, Europese afgevaardigden, Europese ambtenaren, het goede voorbeeld geven, anders zijn wij niet geloofwaardig.</p>
      <p sl="fr">Dat is wat ik te zeggen heb en ik hoop nog altijd – ik heb enkele zeer ernstige, zeer diepe crises meegemaakt – dat deze crisis ten minste zal dienen om een nieuw begin te maken voor Europa en zijn burgers.</p>
    </intervention>
    <intervention id="3-011" speaker_id="1911" name="Martin Schulz" is_mep="True" mode="spoken">
      <p sl="de">namens de S&amp;D-Fractie . – Mijnheer de Voorzitter, geachte dames en heren, we voeren dit debat in een zeer ernstige, voor de Europese Unie gevaarlijke situatie. De afgelopen decennia werden gekenmerkt door de ideologie van laissez-faire, decennia waarin iedereen die zijn twijfels had bij de vermeende superioriteit van het kapitalistische economische systeem onderuit werd gehaald. Dit economische systeem heeft ons in de ernstigste financiële, economische en werkgelegenheidscrisis en naar de ernstigste morele en legitimiteitscrisis van de instellingen sinds het einde van de Tweede Wereldoorlog gestort.</p>
      <p sl="de">Dit systeem deugt niet. Het is tot op zekere hoogte immoreel, het is pervers. Ik zal u een voorbeeld geven, omdat veel burgers ons vakjargon niet begrijpen. Wat houdt de handel met credit default swaps, met kredietverzuimverzekeringen eigenlijk in? U kunt een verzekering afsluiten die vervolgens wordt verhandeld. Laten we ons vakjargon naar de praktijk vertalen! De mooie boerderij van Joseph Daul is ongetwijfeld tegen brand verzekerd. Als ik, Martin Schulz, de brandverzekering van Joseph Daul kan kopen, en het verzekerde bedrag krijg uitbetaald als zijn huis afbrandt – ik, niet hij – dan heb ik alleen nog maar iemand nodig, bijvoorbeeld de heer Cohn-Bendit, die de zaak in de fik steekt. Ik heb mijn schaapjes dan op het droge.</p>
      <p sl="de">Dat is een pervers systeem, dat afgeschaft en verboden moet worden. En precies over dit soort mechanismen gaat dit debat. En het gaat hier niet om grappige voorbeelden, maar om het pensioenfonds van de Californische lerarenbond die via een hedgefonds een Duitse luchtvaartmaatschappij wilde kopen. Dat is niet gelukt. Toen kocht de bond iets anders. Maar het pensioenfonds ging failliet. Een hele generatie leraren die veertig jaar geld heeft ingelegd, is failliet, geruïneerd. Dat is de realiteit van een economisch systeem dat zijn grenzen heeft bereikt en aan banden moet worden gelegd.</p>
      <p sl="de">Nu zijn de regeringen aan zet. We hebben dat uit uw mond gehoord, mijnheer López Garrido en mijnheer Rehn. Mooi. Echter, wij reageren, wij worden ertoe gedreven actie te ondernemen, en we reageren mijns inziens te laat! We hadden veel dingen veel eerder moeten regelen – iets waarom we overigens ook vaak hebben verzocht in dit Parlement. Nu stellen we regels op voor hedgefondsen. Maar wanneer komt het Europese ratingbureau? Is het eigenlijk normaal dat een Amerikaans ratingbureau precies op het moment waarop de speculatie tegen Griekenland een hoogtepunt bereikt al een volgende doel voor ogen heeft en Portugal lager classificeert? Wat zijn dat eigenlijk voor instanties die over het lot van hele volkeren beslissen? Zij moeten worden gecontroleerd en aan regels worden onderworpen! En niet nu pas; dat had jaren geleden al moeten gebeuren. We hebben hier jaren geleden ook om gevraagd, maar ons verzoek werd afgewezen door dezelfde regeringen die nu zogenaamd deze crisis aanpakken.</p>
      <a text="(Protest)"/>
      <p sl="de">Collega Langen, ik weet dat u vanmiddag een amendement indient waarin u oproept geen vergaderingen van het Parlement in te plannen tijdens het carnaval in Duitsland. Een mooi streven. Maar als u hier bent, is tot mijn grote spijt elke vergaderdag van het Parlement carnaval.</p>
      <p sl="de">De EU kampt met structurele tekorten die de instellingen moeten wegwerken. Het schijnt dat we een economische en monetaire Unie in het leven hebben geroepen. De realiteit is dat we een monetaire, maar geen economische Unie hebben gecreëerd. Europa vormt op het gebied van economisch beleid een lappendeken met 16 soevereine staten die hun economisch beleid niet op elkaar afstemmen, en soms zelfs conflicterende maatregelen nemen, en dat alles in een eengemaakte monetaire ruimte. Daarin schuilt een groot risico. Arnold Schwarzenegger en zijn mooie Californië zijn platzak, maar dat heeft absoluut geen gevolgen voor de dollar, omdat het economisch beleid van Californië deel uitmaakt van de ene monetaire ruimte van de VS. Wanneer 2,8 procent van het bruto binnenlands product van de eurozone in gevaar komt, zoals het geval is bij Griekenland, komt Europa in een zware crisis terecht. Dit tekort moet worden weggewerkt. Daarom moet er een economische regering komen. Wie daar nu nog tegen is, heeft de alarmbellen niet horen rinkelen.</p>
      <p sl="de">We kampen momenteel met een legitimiteitscrisis van de ergste soort. De mensen zien dat dit economische systeem faalt en hebben er geen vertrouwen meer in. Ze zien dat de overheidsinstellingen evenals de supranationale instellingen de speelbal zijn van dit systeem, en hebben dus ook hierin geen vertrouwen meer. In deze fase nemen velen in deze geglobaliseerde, vereuropeeste uitdaging hun toevlucht tot nationale retoriek. Deze drievoudige tegenstelling tussen het gebrek aan vertrouwen in ons economische systeem en in onze overheidsinstellingen en de toevlucht die veel overheidsinstanties nemen tot een nationale aanpak in plaats van de oplossing in internationale structuren te zoeken – dat is een combinatie die de EU als geheel in gevaar brengt.</p>
      <p sl="de">Daarom hebben we een economische regering nodig alsmede de kracht om onze eigen regels uiteindelijk ten uitvoer te leggen. En tot slot: Joseph Daul, voorzitter van de fractie die vertegenwoordigers van Nea Demokratia telt, zou zich wat meer moeten inhouden met zijn kritiek op andere partijen.</p>
    </intervention>
    <intervention id="3-012" speaker_id="97058" name="Guy Verhofstadt" is_mep="True" mode="spoken">
      <p sl="fr">namens de ALDE-Fractie . – Mijnheer de Voorzitter, ik denk dat nationalistische noch marxistische retoriek ons de oplossingen zal aandragen die nodig zijn voor de crisis die wij ondergaan.</p>
      <a text="(Applaus)"/>
      <p sl="fr">Wat wij momenteel meemaken, mijnheer de Voorzitter, is volgens mij geen monetaire crisis, het is zelfs geen crisis van onze eenheidsmunt, het is eerder een bestuurscrisis van de Unie. Dat is de situatie waar we ons op dit moment in bevinden. Ik durf zelfs te zeggen dat deze crisis is geboren uit de obsessie van lidstaten die denken dat zij de problemen van Europa op een intergouvernementele manier kunnen oplossen, terwijl een monetaire zone, mijnheer de Voorzitter, door één enkele methode van toezicht moet worden gereguleerd, de communautaire methode, op basis van het Europese belang, en niet door een syndicaat van nationale belangen dat de Europese Raad en de Raad voor de Europese Unie in hun aard zijn.</p>
      <p sl="fr">Ikzelf heb deze ochtend drie boodschappen over te brengen in dit debat. De eerste boodschap, mijnheer López Garrido, is gericht tot de Raad. Het Spaanse voorzitterschap zou misschien kunnen worden verzocht de leden van de Raad te verzoeken blijk te geven van enige discretie wat de crisis rond de euro betreft, want steeds als er een oplossing wordt gevonden voor hulp aan de euro, moet de ene of de andere regeringsleider zich laten gelden, zijn zegje doen, waarmee hij de gevonden oplossing feitelijk saboteert. Ik denk dus dat het eerste dat de Raad moet worden gevraagd, is dat hij zich wat discreter gedraagt en de Europese Commissie en de Europese Centrale Bank de gelegenheid geeft te werken aan een oplossing.</p>
      <p sl="fr">Mijn tweede boodschap is gericht aan de Commissie. Ik denk, mijnheer Rehn, dat u afgelopen woensdag moedige beslissingen hebt genomen die een stap in de goede richting zijn, maar dat de Commissie verder moet gaan. Op dit moment hebben wij dus een werkgroep. Die werkgroep van de Raad zal bijeenkomen om rond oktober of tegen het eind van het jaar oplossingen aan te dragen. Naar mijn mening is dat veel te laat. Het is aan de Commissie, die het recht van initiatief heeft, om de komende weken of maanden een ambitieus pakket samen te stellen. Dat is wat er moet worden gedaan. Er moet niet worden gewacht op het moment dat een werkgroep van de Raad ons zegt wat er moet worden gedaan, het is aan de Commissie om dit initiatief te nemen. Het is aan de Commissie een globaal pakket samen te stellen en dat op tafel te leggen bij de Raad en het Parlement, een pakket dat naar mijn idee uit vier onderdelen zal bestaan.</p>
      <p sl="fr">Eerst een versterking van het Stabiliteitspact. Dit betekent, in feite, sancties; ikzelf steun – ik hoop dat iedereen dat doet – het idee van de heer Rehn dat in dit pakket de Europese Commissie nationale begrotingen “screent” voordat zij door de desbetreffende nationale parlementen worden goedgekeurd. Dit is geen kwestie van subsidiariteit of gebrek aan subsidiariteit; het is een kwestie van loyaliteit jegens het Stabiliteitspact en de euro. Men kan niet enerzijds zeggen lid te zijn van dit Stabiliteitspact en van de eurozone en anderzijds dat men wat de begroting betreft niets te maken heeft met de euro en dat een en ander geheel onder de nationale bevoegdheid valt.</p>
      <p sl="fr">Ten tweede meen ik dat in dit pakket ook een overtuigende 2020-strategie moet worden opgenomen. Wat nu bij de Raad op tafel ligt, mijnheer López Garrido, is allerminst overtuigend. Zult u in juni tot een afronding komen? Maar wat gaat u in juni afronden met betrekking tot de 2020-strategie? Hetzelfde dat u hebt afgerond met betrekking tot de mislukte Lissabonstrategie? Weer de open coördinatiemethode? Welaan, als het u ernst is, moet de Commissie alle noodzakelijke instrumenten krijgen om deze 2020-strategie sturing te geven, deze economische strategie die ons uit de crisis moet halen.</p>
      <p sl="fr">Wat er in de derde plaats moet worden gedaan is het scheppen van een Europees monetair fonds dat in de plaats komt van het stabiliteitsmechanisme dat in het leven is geroepen, omdat dit stabiliteitsmechanisme – dat zegt u zelf, mijnheer Rehn – niet op deze taak is berekend. Dit mechanisme is alweer een intergouvernementeel mechanisme dat door Ecofin, waar unanimiteit is vereist, is uitgedacht. Voor elke lening is de goedkeuring van alle lidstaten nodig. Dat is een systeem dat op termijn niet kan functioneren en dus is er een Europees Monetair Fonds nodig dat door de Europese Commissie wordt beheerd en indien nodig door de Europese Centrale Bank. Maar het moet geen beslissingen nemen die alle lidstaten van de Eurozone moeten nemen. En tenslotte moet er een Europese obligatiemarkt komen.</p>
      <p sl="fr">Dat is, mijnheer Rehn, wat men van de Commissie verwacht: ambitie en moed om een ambitieus pakket met deze vier punten zowel bij de Raad als het Parlement op de onderhandelingstafel te leggen.</p>
      <a text="(Applaus)"/>
    </intervention>
    <intervention id="3-013" speaker_id="28233" name="Rebecca Harms" is_mep="True" mode="spoken">
      <p sl="de">namens de Verts/ALE-Fractie . – Mijnheer de Voorzitter, geachte dames en heren, mijn fractie heeft opnieuw besloten positief te staan tegenover het financieel stabilisatiemechanisme dat nog geen twee weken geleden tijdens het crisisweekeinde in Brussel is overeengekomen.</p>
      <p sl="de">Wij zien in deze steun ook een ondubbelzinnige instemming met meer gemeenschappelijk economisch beleid en meer gemeenschappelijk financieel beleid. Dat is voor mijn fractie niets nieuws. Dat is al jarenlang traditie bij ons. Wij koppelen deze instemming, mijnheer Rehn en mijnheer López Garrido, ook aan de oproep nu eindelijk eens serieus werk te maken van de aanpak van de crisis als geheel, in plaats van alleen aan symptoombestrijding te doen.</p>
      <p sl="de">In onze visie doen we al sinds 2008 aan symptoombestrijding. Sinds 2008, sinds het faillissement van Lehman Brothers, zijn we bezig de banken overeind te houden. Ik wil het nog een keer gezegd hebben: we moeten ook eens eerlijk zijn tegenover de burger! Het voorlaatste weekeinde is de euro nog steeds niet gestabiliseerd. Het voorlaatste weekend zijn wederom zeer veel Duitse en Franse banken van de ondergang gered. Aan de beurskoersen daarna kon je heel goed zien wat er was gebeurd, maar aan deze reddingsacties moet een einde komen. Deze kosten inmiddels miljarden en nog eens miljarden! We hebben geen idee waar we dit geld eigenlijk vandaan moeten halen, en afgezien van de overeenstemming die we in de Raad van ministers van Economische Zaken en Financiën (Ecofin) hebben bereikt, durven we eigenlijk alleen maar kleine stapjes terug naar overheidsreglementering van de financiële markten te nemen.</p>
      <p sl="de">Dat staat centraal in onze eis van vandaag: de staat moet – met grote vastberadenheid – terugkeren op de financiële markten. Hij mag zich niet langer onder de duim laten houden door banken en speculanten, waarover vervolgens wordt geklaagd. Inderdaad, banken zijn relevant voor het systeem, maar in dit systeem moet iets helemaal mis zijn als de politiek toelaat dat onze landen telkens weer naar de rand van de afgrond worden gedreven.</p>
      <p sl="de">Kort samengevat: wat ons betreft moet nu over bepaalde zaken de knoop worden doorgehakt; er zijn aanwijzingen dat een aantal lidstaten op de juiste weg is, maar wij zijn van mening dat al die toxische activa en het ongedekt verkopen van effecten in de hele EU moeten worden verboden, dat hedgefondsen zo kort mogelijk moeten worden gehouden en dat de invoering van een belasting op financiële transacties nu niet langer loze praat moet blijven, maar dat we deze belasting nodig hebben, onder meer om middelen binnen te krijgen om onze uitgaven te dekken. Ook zijn banken en speculanten nu echt aan zet, ook dit mag geen loze praat blijven. Door de invoering van deze belasting kunnen we hiervoor zorgen.</p>
      <p sl="de">Een ander onderwerp dat mij zeer bezighoudt, is de toekomst van een gecoördineerd begrotingsbeleid in de Europese Unie, de begrotingsdiscipline. Dat woord ken ik erg goed uit Duitsland. Ik stel echter voor dat wij nog eens om de tafel gaan zitten om te bepalen wat we op het vlak van crisismanagement en de stemming over Europa 2020 nu eigenlijk willen, hoe de lidstaten en Europa zich over vijf of tien jaar op het niveau van verantwoordelijkheid van de staat aan de burgers willen presenteren. Moet de Europese strategie nu als stormram tegen de sociale verantwoordelijkheid van de staat dienen? Ik zou graag willen weten hoe u dat voor u ziet: kleuterscholen, scholen, universiteiten, bibliotheken, pensioenvoorzieningen, ziekenhuizen, musea, theaters.</p>
      <p sl="de">Mijn collega, de heer Cohn-Bendit, heeft een week geleden gezegd dat Griekenland meer tijd nodig heeft om een saneringsplan op te stellen. Ik ben nu wel op de hoogte van de rampzalige financiële situatie in veel lidstaten. Sommige daarvan hebben wel wat tijd nodig om met een plan te komen. Zoals ik al zei, een stormram tegen de sociale zekerheid is absoluut het slechtste waar de Europese Unie nu mee kan komen. Dat neemt echter niet weg dat we een zorgvuldig begrotingsbeleid moeten formuleren en een eerlijke verdeling over de generaties moeten realiseren. Wij Groenen hebben zulke begrotingen in Duitsland steeds gesteund.</p>
      <p sl="de">Tot slot een laatste punt: als we ons klimaatbeleid, de duurzame ontwikkeling nu laten voor wat het is, en het lijkt erop dat dat gaat gebeuren, zouden we het plan van de duivel uitvoeren. Innovaties van industrie en bedrijfsleven en een klimaatvriendelijkere productie en organisatie van het openbaar vervoer mogen niet worden verwaarloosd. We moeten door innovatie, levensvatbaarheid en duurzaamheid werkgelegenheid behouden, maar dat kost geld! Nieuwe belastingen zijn taboe. Ik ben er nu echter van overtuigd dat we de huidige crisis alleen te boven kunnen komen als we het taboe van overheidsingrijpen, de rol van de staat en de noodzaak van slimme belastingen doorbreken!</p>
      <a text="(Applaus)"/>
    </intervention>
    <intervention id="3-014" speaker_id="4542" name="Timothy Kirkhope" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, het is helaas kenmerkend geworden voor sommigen die hun steun uitspreken voor de Europese Unie om te menen dat meer integratie het antwoord op ieder probleem is. Dit is een benadering die aan de kern voorbijgaat. Waar het Europa te vaak aan ontbreekt zijn niet extra mechanismen om afgesproken beleid uit te voeren, maar veeleer de politieke wil om verplichtingen na te komen die wel zijn aangegaan maar niet uitgevoerd.</p>
      <p sl="en">Ik hoop daarom vurig dat Europa 2020, een initiatief dat zeker noodzakelijk is om het hoofd te bieden aan de onderliggende economische crisis die Europa bedreigt, niet op dezelfde basis mislukt. Wat betreft de crisis in de eurozone wordt ons echter verteld dat de Unie, om soortgelijke crises in de toekomst te vermijden, de bevoegdheid moet krijgen om te verzoeken om voorafgaande presentatie van conceptbegrotingen door soevereine regeringen en om strengere sancties op te leggen aan de lidstaten – maar begrotingsinformatie werd al geacht beschikbaar te zijn; deze was alleen onnauwkeurig en werd slecht gecontroleerd.</p>
      <p sl="en">Zouden de kwaliteit van de informatie en de competentie van hen die de gegevens analyseren, toenemen alleen maar door de invoering van een strengere procedure? Sancties waren al beschikbaar; ze waren alleen niet geloofwaardig. Uitbreiding van hun reikwijdte maakt het nog niet waarschijnlijker dat ze worden opgelegd. Zouden de nieuwe maatregelen ook maar een greintje serieuzer worden genomen? Bovendien is het aangaan van schulden, dat het risico met zich meebrengt van een verhoging van de EU-begroting en van directe garanties voor EU-leningen, een grote beleidsverandering waardoor juist de beginselen van gezonde openbare financiën worden ondergraven waarvoor wij worden geacht pal te staan.</p>
      <p sl="en">In de ECR-Fractie willen we dat de euro een succes is voor zowel de landen die ervoor hebben gekozen eraan mee te doen als de landen in de Europese economie in bredere zin, maar dit vereist dat de lidstaten hun verantwoordelijkheden ernstig nemen, eerlijk tegen elkaar zijn en hun overeengekomen verplichtingen nakomen.</p>
      <p sl="en">Zoals zij zelf zegt, gelooft de Commissie dat haar voorstellen tot een materiële verdieping van de economische en monetaire unie zullen leiden. Het is dan ook geen wonder dat, terwijl in de Engelse versie van de tekst over de Top in maart het woord governance wordt gebruikt, een begrip waar ook de Commissie naar verwijst, in de Franse versie sprake is van gouvernement . Het lijkt erop dat sommigen inderdaad een centrale Europese economische “regering” nastreven, maar deze zou de problemen waarmee we geconfronteerd worden, niet oplossen: zij zou slecht zijn voor onze burgers, voor onze lidstaten en, dunkt mij, voor de Europese Unie zelf.</p>
    </intervention>
    <intervention id="3-015" speaker_id="96650" name="Lothar Bisky" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, de laatste vergaderingen van de Raad duiden op diepgaande veranderingen. Momenteel maken we een proces van gouvernementalisering van het Europese beleid door. Het Verdrag van Lissabon prees de rol van het Parlement en de versterking van die rol. Ook wij waren vol lof.</p>
      <p sl="de">In werkelijkheid leggen de regeringen momenteel zeer fundamentele zaken vast en geven ze onvoorstelbaar hoge bedragen uit. De parlementen zijn daarbij nauwelijks aan bod gekomen, en dat moeten we een halt toeroepen. Met de door de regeringen gebruikte methode zijn enorme bedragen besteed aan het overeind houden van banken die door eigen schuld torenhoge schulden hadden. Deze regeringen hebben met belastinggeld het casinokapitalisme van de ondergang gered. Bij de redding van landen met schulden zijn ze echter vooral opgevallen door hun afwachtende houding. Op een gegeven moment heeft men toen ergens 750 miljard euro gevonden. De vraag is: redt de geldpers de economische ontwikkeling? Volgens mij redt hij eerder het kapitaal van de banken. De Europese Unie moet echter meer zijn dan een vrije interne markt met een eenheidsmunt.</p>
      <p sl="de">De heer Barroso heeft gelijk als hij in dit kader zegt dat we de monetaire unie wel kunnen vergeten als we niet ook een economische unie tot stand brengen. Alleen zie ik die nog niet echt van de grond komen. Steeds weer wordt benadrukt dat het Stabiliteits- en groeipact is mislukt, maar dat heeft erg weinig te maken met een zinvolle coördinatie van ons economische beleid. We missen een sociale unie. De financiële sector moet blijvend en effectief opnieuw worden gereguleerd. Een gecoördineerd fiscaal beleid en een gecoördineerd loonbeleid ontbreken, en de belasting op financiële transacties ontbreekt, hoewel daarover al tijden gepraat wordt, maar het blijft bij praten.</p>
      <p sl="de">Het wordt tijd dat de instellingen van de EU de verzorgingsstaat veiligstellen, niet afbreken. De Grieken en andere volkeren zijn immers ook bang omdat ze zien hoe wordt ingegrepen in de sociale voorzieningen. Het wordt tijd dat we ons inzetten voor een harmonisatie van een hoog peil van sociale standaarden.</p>
      <p sl="de">Hedgefondsen moeten worden verboden en belastingparadijzen moeten worden ontmanteld. De crisis op de financiële markten wordt slechts met een slakkengangetje bestreden. Dat is gezien de snelheid waarmee de speculanten handelen, te langzaam. We zitten helemaal op de verkeerde weg als we in de steeds vaker voorkomende noodsituaties de miljarden verlies afwentelen op de maatschappij en de winsten privatiseren. De staat mag niet toestaan dat banken directe toegang hebben tot het geld van de belastingbetaler. In dit hele proces is mij één ding duidelijk geworden: onder de huidige omstandigheden moet het begrip “bankrover” opnieuw worden gedefinieerd.</p>
    </intervention>
    <intervention id="3-016" speaker_id="96660" name="Niki Tzavela" is_mep="True" mode="spoken">
      <p sl="el">namens de EFD-Fractie. – Commissaris, ik maak van de gelegenheid gebruik om u persoonlijk te bedanken voor uw harde en effectieve inzet ten behoeve van de economische crisis in mijn vaderland, Griekenland. Voorts zou ik alle partijen van het Parlement willen bedanken voor hun steun en medeleven voor Griekenland.</p>
      <p sl="el">Dames en heren, commissaris, ik heb drie voorstellen en ik zou u zeer nadrukkelijk willen verzoeken deze te steunen. Betreffende het instellen van een permanent instrument voor een economisch bestuur, komt het Bruegel Instituut – een denktank voor financiële zaken – met het volgende voorstel: de Europese Centrale Bank dient Europese obligaties tot zestig procent van het bbp van elk land te garanderen, deze obligaties worden “blue bonds” genoemd. Zodra de grens van 60 procent wordt gepasseerd dient voor het percentage dat daarboven ligt marktconform te worden geleend, dit zijn de zogenaamde “red bonds”. Het betreft een voorstel voor een permanent instrument voor economisch bestuur, het is dan ook niet nodig om nieuwe financiële mechanismen op te zetten enzovoorts, en het kan zeer snel worden ingesteld.</p>
      <p sl="el">Twee ad-hocvoorstellen voor Griekenland: het Internationaal Monetair Fonds zou de terugbetalingstermijn van de lening aan Griekenland kunnen verlengen, en wel van drie naar vijf jaar. Als dezelfde termijnverlenging door Europese leners wordt toegepast zou Griekenland veel makkelijker en geloofwaardiger zijn schuld kunnen terugbetalen, en dat is een goed signaal voor de markten. Het tweede voorstel luidt als volgt: het bedrag aan hulp voor Griekenland zou kunnen worden aangewend voor de afbetaling van onze obligaties. Het zou een rationele benadering van deze kwestie zijn als Europa nu bronnen beschikbaar zou stellen die in de toekomst Griekenland ten goede zullen komen voor de ontwikkeling van de Griekse economie. Op dit moment bevindt de Griekse overheid zich in de verdediging en probeert geld bij elkaar te sprokkelen om haar schuld te verminderen. We kunnen echter niet ook nog bezig zijn met het stimuleren van groei. Daarom, commissaris, denk ik dat het een goede zaak zou zijn als tegelijkertijd ook de inzet tot groei zou worden gesteund.</p>
      <p sl="el">Tot slot zou ik willen zeggen dat we mogen hopen dat de Griekse crisis de enige prijs is die de Europese Unie zal moeten betalen voor het in allerijl oprichten van het economisch bestuur, iets wat tien jaar geleden had moeten gebeuren. Laten we hopen dat de Griekse crisis de enige prijs is die betaald moet worden.</p>
    </intervention>
    <intervention id="3-017" speaker_id="28269" name="De Voorzitter" is_mep="True" mode="spoken">
      <p sl="nl">Mevrouw Tzavela, ik heb u niet onderbroken omdat u uit Griekenland komt en dit een erg belangrijk onderwerp is, maar ik wijs u erop dat u langer dan één minuut het woord hebt gevoerd. Ik verzoek u zich in het vervolg aan de spreektijd te houden.</p>
    </intervention>
    <intervention id="3-018" speaker_id="96960" name="Nicole Sinclaire" is_mep="True" mode="spoken">
      <p sl="en">Mijnheer de Voorzitter, toen u vorig jaar Voorzitter van dit Huis werd, zei u dat u alle fracties gelijk zou behandelen. Ik constateer in dit interessante debat dat de heer Schulz twee minuten te lang heeft gesproken – alle fracties hebben hun spreektijd overschreden, maar u pikt er maar één fractie uit. Kunt u toelichten waarom?</p>
    </intervention>
    <intervention id="3-019" speaker_id="28269" name="De Voorzitter" is_mep="True" mode="spoken">
      <p sl="nl">Mevrouw Sinclaire, ik houd de tijd zorgvuldig in de gaten. Bij de gememoreerde toespraken werd de spreektijd inderdaad met enkele seconden overschreden. De spreekster van zojuist overschreed de spreektijd het meest, maar ik stond dat toe omdat zij Griekenland vertegenwoordigt en een standpunt afgaf van iemand die in Griekenland woont en dat leek me een belangrijk aspect. In de regel grijp ik in als iemand de spreektijd overschrijdt, maar ik denk dat we het er allemaal over eens zijn dat de verklaring van mevrouw Tzavela er voor ons allen in hoge mate toe deed.</p>
    </intervention>
    <intervention id="3-020" speaker_id="97170" name="Francisco Sosa Wagner" is_mep="True" mode="spoken">
      <p sl="es">Mijnheer de Voorzitter, we hebben voor een economische afgrond moeten staan om de staatshoofden en regeringsleiders te laten inzien dat we niet de weg van meer nationalisme moeten bewandelen, maar juist die van meer Europa.</p>
      <p sl="es">Sommige van de genomen maatregelen gaan die richting op, zoals de beperking van vetorechten in de Europese Raad en het prille begin van een Europese schatkist.</p>
      <p sl="es">Het heeft lang geduurd, maar uiteindelijk hebben we ons toch gerealiseerd dat we allemaal in hetzelfde schuitje zitten en dat het zinloos is om problemen individueel aan te pakken, en dan ook nog eens op een geïmproviseerde manier.</p>
      <p sl="es">Ik vraag me echter af of deze houding een digressie is, of daadwerkelijk het begin van een Europees economisch bestuur. Dat is namelijk waar het om draait, dames en heren. Als wij trouw willen blijven aan de wil van de oprichters van de Unie, hebben we een echt bestuur nodig.</p>
      <p sl="es">Daarom moeten wij vanuit dit Parlement alle hervormingen stimuleren die Europa sterker maken en van de EU een plek maken waar belasting- en begrotingsdiscipline heerst. Het nostalgische soevereiniteitsidee moeten we echter achter ons laten.</p>
      <p sl="es">Dames en heren, het versterken van de Europese Commissie en van dit Parlement is het enige juiste recept om een Europa op te bouwen dat straks niet als een schaduw achter de horizon verdwijnt.</p>
    </intervention>
    <intervention id="3-021" speaker_id="28167" name="Corien Wortmann-Kool" is_mep="True" mode="spoken">
      <p sl="nl">Voorzitter, wat ik geleerd heb is dat als de boerderij van Joseph Daul in brand staat, je eerst de brand moet blussen. Daarom steunt onze PPE-Fractie voluit het noodpakket waartoe de Raad en de Commissie hebben besloten.</p>
      <p sl="nl">In één weekend was een besluit over een pakket van honderden miljarden euro onvermijdelijk. Een "wake up call ", strengere en consequentere begrotingsregels zijn cruciaal en moeten versterkt worden.</p>
      <p sl="nl">Voorzitter, de Raad was eensgezind, laten wij ook die eensgezindheid tonen. Maar helaas, als ik voorzitter Schulz van onze socialistische collega's hoor, dan is die eensgezindheid niet hier in dit Huis. Voorzitter, wij allen in dit Huis willen een Europa met duurzame economische groei, met voldoende banen voor onze burgers en met gezonde bedrijven. Dat kunnen wij alleen bereiken met een stabiele munt en een stabiele economie.</p>
      <p sl="nl">Voor een ambitieuze 2020-strategie is een Stabiliteits- en groeipact dat gerespecteerd móet worden, cruciaal. En voor beide geldt dat succes afhankelijk is van een stevige Europese governance . Dat is de kern van de resolutie waarover wij de afgelopen week met de fracties in dit Huis over hebben gediscussieerd. Commissaris Rehn verdient onze steun en ik vind het onverantwoordelijk dat onze socialistische collega's die steun weigeren te geven.</p>
      <p sl="nl">Voorzitter, onverantwoordelijk gedrag van speculanten is níet de oorzaak, maar het heeft de eurocrisis wel aangewakkerd. Commissaris Barnier moet - wat onze fractie betreft - voortvarend werken aan voorstellen om het onverantwoordelijke gedrag op de financiële markten in te perken.</p>
    </intervention>
    <intervention id="3-022" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, dames en heren, mevrouw Wortmann-Kool heeft op twee punten ongelijk: ten eerste willen wij helemaal niet dat de boerderij van de heer Daul in vlammen opgaat. We willen helemaal niet dat ook maar één boerderij in vlammen opgaat, we willen dat juist voorkomen, dat is onze inzet.</p>
      <p sl="de">Ten tweede steunen we wel degelijk de door de heer Rehn voorgestelde maatregelen, alleen gaan ze op sommige punten niet ver genoeg, omdat de meeste maatregelen pas worden voorgesteld als de boerderij van de heer Daul al in brand staat. U zegt ook terecht een aantal keer dat we moeten voorkomen dat er brand ontstaat, en dat is waar het hier om draait. Want als de heer López Garrido vandaag heeft gezegd dat de beslissingen tergend langzaam zijn genomen, dan is het ook waar dat wij er pas verschrikkelijk laat achter zijn gekomen welke veranderingen de Europese Unie de afgelopen tien jaar heeft doorgemaakt.</p>
      <p sl="de">De heer Rehn heeft terecht gewezen op het feit dat de verschillen tussen de afzonderlijke eurolanden op het gebied van concurrentievermogen zijn toegenomen, niet kleiner zijn geworden. Mijnheer Rehn, u hebt het niet gehad over de groeiende kloof tussen arm en rijk in Europa, een voor ons erg belangrijk punt. Dit mag voor iemand als Verhofstadt misschien naar marxisme rieken, maar voor ons is dat een kwestie van sociale zekerheid en sociaal beleid. Maar daar zijn sommigen nou eenmaal niet in geïnteresseerd.</p>
      <p sl="de">Hoe wilt u de economische maatregelen, de strikte begrotingsmaatregelen die u terecht voorstelt, aan de mensen verkopen als deze merken dat Europa en de eurozone gekenmerkt worden door de groeiende kloof tussen arm en rijk? Dat is onacceptabel, en daarom is er ook meer verzet dan gebruikelijk tegen de noodzakelijke maatregelen.</p>
      <p sl="de">Vandaar ons verzoek aan de Commissie en ook aan de Raad: we moeten in elk geval de verschillen in concurrentievermogen verkleinen. We moeten erin slagen – op dat vlak moet ik u gelijk geven – het concurrentievermogen van landen als Griekenland en Spanje te vergroten. Het gaat niet om een achteruitgang van de concurrentievoorwaarden van Duitsland, Nederland, Oostenrijk of andere landen, maar om een verbetering van de concurrentievoorwaarden van de economisch zwakkere landen. Dat is absoluut de juiste strategie, maar in uw mededeling, mijnheer Rehn, zie ik nergens hoe u deze concreet wilt vormgeven.</p>
      <p sl="de">U hebt het vandaag gehad over de hervorming van de arbeidsmarkt en de pensioenstelsels, en terecht, maar we zijn er niet met een hervorming van de arbeidsmarkt en de pensioenen, we moeten het ook hebben over de begroting. Als we de infrastructuur niet uitbreiden, als we niet alles benutten wat in Europa 2020 staat, ook wat groene technologieën enzovoorts betreft, dan zullen we ons doel niet bereiken. Daarom wil ik u erop wijzen dat de concurrentiepositie en de sociale zekerheid in Europa moeten worden versterkt!</p>
    </intervention>
    <intervention id="3-023" speaker_id="37324" name="Adina-Ioana Vălean" is_mep="True" mode="spoken">
      <p sl="en">Mijnheer de Voorzitter, ik wil graag iets zeggen over de situatie in de lidstaten die geen lid zijn van de eurozone maar die wel dezelfde zorgen hebben. Politieke leiders in onze landen hebben het idee aan de man gebracht dat het EU-lidmaatschap kon worden beschouwd als een garantie tegen slechte economisch tijden, maar de werkelijkheid bewijst nu het tegendeel. Ondanks alle inspanningen ligt de euro voortdurend van alle kanten onder vuur en we weten allemaal dat nieuw geld alleen maar een lapmiddel is voor een veel dieper probleem. Dit is een buitengewoon ernstige situatie en we hebben buitengewone antwoorden nodig.</p>
      <p sl="en">Laten we wel wezen: er is geen ontkomen aan verdergaande economische integratie en dus aan een hechtere politieke unie. Omdat deze onbalans tot angstaanjagende verschillen tussen lidstaten leidt en omdat we financiële discipline op Europees niveau moeten waarborgen, hebben we behoefte aan goed bestuur, sancties en nalevingsmechanismen. We moeten manieren vinden om investeringen te stimuleren, kapitaal aan te trekken en krachtig te snoeien in bureaucratische uitgaven. We willen zien dat regeringen intelligente maatregelen nemen. In Roemenië verlaagt de regering bijvoorbeeld de pensioenen en salarissen in plaats van minder uit te geven aan bureaucratie of politieke clientèle. We hebben in Roemenië meer personeel bij geheime diensten dan de FBI, maar in plaats van daarop te bezuinigen ontslaan we dokters en leraren.</p>
      <p sl="en">Ik moedig de Commissie van harte aan om vast te houden aan de voorgestelde maatregelen en niet toe te geven aan de druk van de lidstaten, want er zijn er tegenwoordig nog maar een paar die als lichtend voorbeeld kunnen dienen.</p>
    </intervention>
    <intervention id="3-024" speaker_id="96648" name="Philippe Lamberts" is_mep="True" mode="spoken">
      <p sl="fr">Mijnheer de Voorzitter, dames en heren, zeker, een verantwoord uitgavenpatroon van publieke gelden is noodzakelijk. Zeker, een evenwichtige begroting is noodzakelijk. Dat veronderstelt een verantwoordelijk beheer van de uitgaven en daarover is op dit moment genoeg gezegd. Ja, uiteraard, dat veronderstelt een versterkt wederzijds toezicht tussen gelijken. Maar nee, heren van de Raad – dit is inderdaad in de eerste plaats aan de heren gericht en niet zo zeer aan dames – het is huichelarij om mensen te doen geloven dat we de huidige problemen uitsluitend gaan oplossen door de uitgaven terug te dringen, want zo zal Europa zeker in een recessie worden ondergedompeld, zo zal het sociale weefsel, die sociale samenhang die deel uitmaakt van de Europese identiteit, zeker worden vernietigd. En dus zullen we nieuwe inkomsten moeten zien te vinden, als we de overheidsfinanciën weer in balans willen brengen, wat de enige optie is, en weer in staat willen zijn te investeren – want het gaat er niet alleen om schulden terug te dringen, maar ook om in de toekomst te investeren. Dat betekent dat de financiële sector moet meebetalen, dat financiële transacties, maar ook banken belastingen moeten worden opgelegd, want het is geen kwestie van kiezen voor het een of voor het ander; dat betekent dat degenen die de grootste gelegenheidswinsten hebben geboekt – denk aan de energiesector – moeten meebetalen, dat betekent dat er geen cadeaus meer worden gegeven, zoals alle fiscale hervormingen die tot op heden zijn doorgevoerd, aan de rijksten in de samenleving of aan ondernemingen die profiteren van belastingparadijzen, en dat belastingfraude werkelijk wordt aangepakt. Dat betekent dat er nog een ander taboe wordt aangepakt, dames en heren: niet het fiscale taboe, maar het taboe van de soevereiniteit die u, dames en heren van de Raad – en helaas met steun van de Europese Volkspartij (Christen-Democraten) – met hand en tand verdedigt. Liever fiscale soevereiniteit en mislukking dan het probleem bij de wortel aanpakken.</p>
      <p sl="fr">En, tenslotte, wat het financiële toezicht betreft, ben ik voorstander van …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-025" speaker_id="97133" name="Derk Jan Eppink" is_mep="True" mode="spoken">
      <p sl="en">Mijnheer de Voorzitter, de fungerend voorzitter vroeg zich zojuist af of er een exitstrategie voor deze crisis bestaat. Ik zou zeggen: ja, die bestaat en wordt ‘conservatief begroten’ genoemd. Ons structurele probleem is dat de overbesteding door de overheid te lang is doorgegaan. De overheidssector is vele jaren lang onbeheersbaar geweest. Zelfs in goede tijden overschreed de Duitse regering van kanselier Schröder het plafond van 3 procent, terwijl Griekenland natuurlijk alle records heeft gebroken omdat de Griekse politieke klasse volkomen onbekwaam is om met geld om te gaan.</p>
      <p sl="en">We hadden het Stabiliteitspact. Wat zei de heer Prodi in 2002 over het Stabiliteitspact? U weet het, want u was chef van het kabinet van de heer Liikanen. Hij zei dat het Stabiliteitspact onzinnig was. Dus moesten we het veranderen. En dit was de man die de Verdragen moest bewaken. We hebben het veranderd en we hebben het op een hellend vlak gelegd – en vandaag zien we de uitkomst. De EU zal nog jarenlang conservatief moeten begroten en dat zal heel belangrijk zijn.</p>
      <p sl="en">Waar we behoefte aan hebben is innovatie, meer vrije markten en meer ondernemingszin, mijnheer Schulz. Mijnheer de fungerend voorzitter (uit Spanje): hebben we behoefte aan belasting? Nee, die maakt de zaken alleen maar erger. Die brengt de EU tot stagnatie en dan bent u een omgekeerde Robin Hood.</p>
      <p sl="en">Ik begrijp dat de mensen boos zijn – de mensen met een pensioen, de mensen met spaargeld. Ik begrijp de Duitse belastingbetalers. Zij weten dat zij moeten betalen, maar Duitse belastingbetalers kunnen niet altijd betalen. Ik vind het een beetje aanmatigend van de heer Verhofstadt (als hij hier nog is) om mevrouw Merkel te vertellen dat ze haar mond moet houden over de euro. Dit waren de woorden van een voormalig regeringsleider die van zijn eigen land een rommeltje heeft gemaakt. Wat probeert hij eigenlijk te bewijzen?</p>
    </intervention>
    <intervention id="3-026" speaker_id="96735" name="Patrick Le Hyaric" is_mep="True" mode="spoken">
      <p sl="fr">Mijnheer de Voorzitter, u brengt de financiële markten niet tot rust zonder terug te komen van een door u verdedigd, heilig beginsel: de totale vrijheid van het kapitaalverkeer en de zogenaamde vrije concurrentie, die in feite oneerlijke concurrentie is.</p>
      <p sl="fr">Nu leggen we veel geld op tafel, maar dat is in feite om de financiële markten gerust te stellen, terwijl u het volk slechts bloed, zweet en tranen in het vooruitzicht stelt. U hebt het IMF het Europese bestel binnengeleid. Waarom zijn wij niet over deze beslissing geraadpleegd? En nu wilt u een soort coup plegen en uw macht misbruiken door te proberen de nationale begrotingen te laten controleren door de Commissie zelf.</p>
      <p sl="fr">U hebt het onophoudelijk over tekorten en schulden. Maar waarom krijgen we nooit iets te horen over de mogelijkheden die bestaan om inkomsten binnen te halen? Als er nu sprake is van een tekort, dan is dat omdat we de belasting op kapitaal consequent hebben verlaagd en een almaar ongelijkere verdeling van rijkdommen hebben geschapen. Bijgevolg zou een van de te nemen maatregelen moeten zijn dat de statuten en de taak van de Europese Centrale Bank worden herzien. Er is ware solidariteit nodig …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-027" speaker_id="21817" name="Mario Borghezio" is_mep="True" mode="spoken">
      <p sl="it">Mijnheer de Voorzitter, dames en heren, hoe lang zal de euro in zijn huidige vorm blijven bestaan? Of zal hij binnen een jaar of twee zijn verdwenen?</p>
      <p sl="it">Ik ben het niet eens met het feit dat we een bestaand tekort gaan oplossen met een nieuw tekort van 750 miljard euro, noch met het idee dat deze maatregelen afdoende zouden zijn om de sociaaleconomische toekomst van 500 miljoen Europeanen op te bouwen. Evenmin ben ik het eens met het idee dat we de euro koste wat kost in zijn huidige vorm moeten behouden. We zouden de euro juist zo laag mogelijk moeten houden en het rentepercentage moeten verlagen, zodat er geld gaat naar productieve investeringen in onze industrieën, die het zo hard nodig hebben, in plaats van geld te stoppen in overheidsfinancieringen.</p>
      <p sl="it">Ik ben het niet eens met de Commissie, die vindt dat zij de begrotingen van de lidstaten preventief moet controleren voordat de nationale parlementen dat doen. Dat zou het einde betekenen van de soevereiniteit. Ook ben ik het niet eens met een economische en financiële strategie die geen rekening houdt met specifieke behoeftes.</p>
    </intervention>
    <intervention id="3-028" speaker_id="4238" name="Hans-Peter Martin" is_mep="True" mode="spoken">
      <p sl="de">Mijnheer de Voorzitter, ik keer mij tegen de onverdraaglijk anti-Europese houding van de Raad. U klaagt over de crisis en voert nu een economisch protectoraat in terwijl u voor veel oorzaken zelf medeverantwoordelijk bent. U hebt regulering tegengehouden toen die nodig was. Om maar een voorbeeld te noemen: Eurostat. De ambtenaren daar, die ladingen kritiek over zich heen hebben gekregen – ook vaak van mij op andere vlakken – hebben tijdig aan de bel getrokken over de problemen in Griekenland en verder ook in Spanje en Portugal. De Commissie eiste dat Eurostat de nodige rechten zou krijgen om onderzoek te doen, en wie heeft daar een stokje voor gestoken? U uit Spanje, uit Engeland – de heer Martin is er niet –, de Duitsers, Daul en de zijnen uit Frankrijk en ja, ook de Oostenrijkers, omdat u niet wilde dat iemand inzage zou krijgen in uw boeken aangezien daar veel in staat dat geheim moet blijven. Hetzelfde geldt trouwens ook voor de voormalig minister van Financiën, de heer Grasser, die nu veelvuldig in allerlei Duitse televisieprogramma’s opduikt in plaats van zich in Oostenrijk bij het gerecht te melden voor de zaken die hem ten laste worden gelegd.</p>
      <p sl="de">We hebben in feite natuurlijk helemaal geen noodregering nodig. U zult niet de maatregelen nemen die de Amerikanen in een crisis als deze terecht hebben genomen, namelijk een Glass-Steagall Act aannemen, het eigen vermogen van de banken overeenkomstig te verhogen, schaduwbanken in te dammen, de risico’s in het systeem te reduceren. In plaats daarvan hebben we democratische legitimatie nodig, een tweekamerstelsel, dat eindelijk een einde moet maken aan deze onzin van de Raad, die zich naar buiten toe als enorm pro-Europees voordoet, maar in feite beslissingen neemt zonder democratische legitimatie, opdat Europa echt democratisch wordt.</p>
    </intervention>
    <intervention id="3-029" speaker_id="4246" name="Othmar Karas" is_mep="True" mode="spoken">
      <p sl="de">Mijnheer de Voorzitter, dames en heren, ten eerste maakt de crisis pijnlijk duidelijk waar de grenzen van de Verdragen liggen, wat onze eigen tekortkomingen, de dubbele moraal in de omgang met de Europese Unie, de tekorten, de fouten en het gebrek aan seriositeit zijn.</p>
      <p sl="de">Ten tweede maakt de crisis duidelijk dat iedereen die zijn huiswerk niet doet, zichzelf in de vingers snijdt en de Gemeenschap in gevaar brengt. Dat geldt allereerst voor de lidstaten, maar ook voor de Commissie en voor onszelf.</p>
      <p sl="de">Ten derde: als de Europese Unie doelen en regels formuleert en procedures en sancties instelt, mag het niet zo zijn dat de Commissie toestemming van de lidstaten nodig heeft om dat te doen waartoe zij verplicht is. De buitensporigtekort- en sanctieprocedure moet worden geautomatiseerd.</p>
      <p sl="de">Ten vierde aan de Raad: maak een einde aan de blokkade van Eurostat! Eurostat moet in de lidstaten controles kunnen uitvoeren wanneer het wil, en zijn medewerkers moeten naar eigen goeddunken kunnen praten met wie ze willen. Informatie ja, toestemming vooraf nee!</p>
      <p sl="de">Ten vijfde: u hebt het over de hedgefondsen. Daarover hebben we nog geen besluit genomen. Ik nodig de Raad uit zeer binnenkort met het Parlement te onderhandelen, opdat we nog vóór de zomer in eerste lezing de hedgefondsregeling kunnen aannemen.</p>
      <p sl="de">Ten zesde: de transactiebelasting. We moeten hier niet om vragen, maar haar invoeren. De Commissie moet snel met een Europees voorstel voor een transactiebelasting komen.</p>
      <p sl="de">Ten achtste aan de Raad: we verplichten ons tot een effectbeoordeling voor alle nationale wetgeving met EU-relevantie.</p>
      <p sl="de">Ten negende: we moeten een studie uitvoeren naar de effecten van alle maatregelen op de reële economie en we hebben meer Europa en minder intergouvernementalisme nodig.</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-030" speaker_id="4267" name="Udo Bullmann" is_mep="True" mode="spoken">
      <p sl="de">Mijnheer de Voorzitter, mijnheer López Garrido, dames en heren, ik heb een zeer concrete vraag over hoe we uit deze onmacht en waas komen die deze crisis omgeeft, waarbij je nooit weet waarom deze crisis is ontstaan en hoe we er weer uitkomen. De heer Schulz had het over de zeer gevaarlijke speculatieproducten, credit default swaps en de nadelige ongedekte verkoop van effecten, die Griekenland tot aan de rand van de afgrond hebben gebracht en Portugal en veel andere landen in de problemen kunnen brengen. Waarom, mijnheer López Garrido – en u hebt elkaar de laatste tijd vaak ontmoet tijdens de Raad van ministers van Economische Zaken en Financiën (Ecofin) –, was het niet mogelijk om deze producten in een gecoördineerde actie van de lidstaten te verbieden?</p>
      <p sl="de">Ik heb dat de afgelopen weken en maanden in mijn eigen nationale hoofdstad vaak gevraagd, en u hebt maanden nodig gehad om pas afgelopen nacht het ongedekt verkopen van effecten te verbieden. Ik vraag me af waarom we de al bestaande wettelijke maatregelen om de bevolking en de economie te beschermen pas toepassen als het kwaad al is geschied? Volgens mij heeft het inderdaad iets te maken met de door u genoemde vreselijke traagheid, die enerverende, ziekelijke traagheid in de Raad. Ik bied u een pact aan: wij, het Europees Parlement, dienen concrete voorstellen in. In verband met de regulering van de toezichthouders en de discussie over de hedgefondsen hebben wij voorgesteld op Europees niveau de nodige maatregelen te treffen. Als u de daad bij het woord voegt, mijnheer Langen, dan zullen we bij derivaten hetzelfde besluit nemen.</p>
      <p sl="de">Wij vragen u nu met klem dat de Raad eindelijk actie onderneemt om de wetgeving hiervoor rond te krijgen, zodat we in Europa kunnen handelen en niet meer op die oneindige traagheid van de Raad moeten wachten, maar de Europese instrumenten in handen hebben om voortgang te boeken. Helpt u in de Raad mee om dit voor elkaar te krijgen. Hiervoor is de Raad nu aan zet bij de wetgeving. Daar gaat het nu om.</p>
    </intervention>
    <intervention id="3-031" speaker_id="4335" name="Marielle De Sarnez" is_mep="True" mode="spoken">
      <p sl="fr">Mijnheer de Voorzitter, deze crisis is zonder twijfel de ernstigste die Europa ooit heeft getroffen en daarom dringt de tijd; we moeten beslissingen nemen, goede beslissingen, en we kunnen niet wachten tot oktober.</p>
      <p sl="fr">Het reddingsplan was een eerste, vermoedelijk te laat genomen beslissing, maar beter laat dan nooit; maar het moet nu dringend worden aangevuld met de oprichting, op termijn, van een echt Europees monetair fonds, een Europese obligatiemarkt en een Europees ratingbureau, want we weten allemaal dat de eenheidsmunt niet kan functioneren zonder budgettaire, fiscale, economische en politieke convergentie. En als Europa de indruk wekt dat het niet wordt bestuurd, dan nemen – heel simpel – de markten en speculanten het voortouw. We hebben het veel over economisch bestuur, maar misschien zouden we ons moeten richten op het bestuur van de Europese Unie zelf. Daaraan heeft het de laatste tijd ontbroken.</p>
      <p sl="fr">Volgens mij moeten wij ons twee doelen stellen. Ja, natuurlijk, de schulden moeten worden teruggedrongen, maar dat moet op realistische en geloofwaardige wijze gebeuren, en tegelijkertijd moet er manoeuvreerruimte worden geschapen en moeten er hervormingen worden doorgevoerd die nodig zijn ter voorbereiding op de toekomst. Die twee dingen moeten we tegelijkertijd doen. Daarom is het van vitaal belang om synergieën te scheppen tussen de nationale begrotingen van de lidstaten – ik had liever gewild dat de Commissie het zo had gezegd – waardoor het waarschijnlijk van vitaal belang is ons belastingstelsel te hervormen, het meer in dienst te stellen van ontwikkeling en groei en het te harmoniseren. Zonder budgettaire, economische en politieke convergentie kan er geen monetaire unie bestaan.</p>
    </intervention>
    <intervention id="3-032" speaker_id="96711" name="Pascal Canfin" is_mep="True" mode="spoken">
      <p sl="fr">Mijnheer de Voorzitter, mijnheer Rehn, zoals u weet zijn er twee manieren om tekorten terug te dringen. Er kan worden gesneden in uitgaven en de belastingen kunnen omhoog. Snijden in de uitgaven kunnen alle lidstaten tegelijkertijd, maar ook afzonderlijk doen, en daar hebben ze geen Europese coördinatie bij nodig. Daarentegen hebben ze die wel nodig om de belastingen te verhogen, met name de belastingen op kapitaal, op ondernemingen, op winsten en op banken.</p>
      <p sl="fr">Uw mededeling van afgelopen week vermeldde helemaal niets over deze kwestie. Mijn vraag, die vrij breed leeft onder de collega’s van alle fracties van het Europees Parlement, is de volgende: gaat u de komende weken een fiscaal coördinatieplan voorstellen om de lidstaten de middelen te geven de manoeuvreerruimte terug te winnen die zij nodig hebben om bepaalde belastingen te verhogen, wat ze niet afzonderlijk kunnen doen? Dat is heden ten dage de toegevoegde waarde van de Europese Commissie. Jammer genoeg is er niets geregeld. De heer Verhofstadt heeft gezegd dat u het initiatiefrecht hebt. Thans hebt u op dit gebied een initiatiefplicht.</p>
    </intervention>
    <intervention id="3-033" speaker_id="96809" name="Peter van Dalen" is_mep="True" mode="spoken">
      <p sl="nl">Voorzitter, gevreesd moet worden dat het Griekse steunpakket niet zal werken. Immers, geen land ter wereld is er ooit in geslaagd een begrotingstekort van 14 procent in drie jaar tijd terug te brengen tot 3 procent. Dat gaat Griekenland ook niet lukken. Er is veel verzet daar tegen de bezuinigingsmaatregelen en de kans is dus heel groot dat het land in een negatieve groeispiraal komt met sterk dalende consumentenbestedingen, terwijl juist een toename van die bestedingen nodig is om de leningen plus de rente af te betalen.</p>
      <p sl="nl">Athene zal dus op enig moment weer aan de bel gaan trekken met de boodschap "het lukt ons niet om af te betalen". Vette kans dat Europa dan de leningen kwijtscheldt met de overbekende verklaring "wij kunnen niet anders, wij moeten erger voorkomen". Voorzitter, de les van deze crisis is: wees eerlijk en houd je aan je woord. De eurolanden moeten hun begroting op orde krijgen, eerlijke cijfers publiceren, de eisen van het Stabiliteits- en groeipact nakomen en schulden saneren. Landen die dat niet doen moeten de eurozone verlaten.</p>
    </intervention>
    <intervention id="3-034" speaker_id="26851" name="Nikolaos Chountis" is_mep="True" mode="written">
      <p sl="el">Voorzitter, morgen zal in Griekenland de grootste stakingsactie van het afgelopen decennium plaatsvinden. Griekse werknemers komen in opstand tegen de door de overheid genomen maatregelen, het gaat om werknemers die niet minder werken en ook niet beter worden beloond dan hun collega’s, kijkt u maar naar de desbetreffende gegevens.</p>
      <p sl="el">Mijnheer Rehn, om dit driedelige financieringsmechanisme een “mechanisme van redding en solidariteit” te noemen is niet minder dan hypocrisie van de eerste orde. Het gaat om een Europees strafmechanisme, met het Internationaal Monetair Fonds in de rol van boosdoener. Gedurende zes maanden bleven wij voorstellen om artikel 122 van het Verdrag van Lissabon te benutten. Gedurende zes maanden bleven wij de Europese Centrale Bank oproepen om tot wijziging van het beleid over te gaan. Gedurende zes maanden bleven wij u vragen om de onaanvaardbare Amerikaanse kredietbeoordelaars te onderzoeken. Dit heeft u niet gedaan. U gaf aan speculanten vrij spel, u heeft het Internationaal Monetair Fonds de eurozone binnen gebracht en nu vraagt u om harde soberheidsmaatregelen. Dit mechanisme dient in overeenstemming met artikel 218 van het Verdrag van Lissabon door het Europees Parlement te worden behandeld, en er dient werkelijk een debat over solidariteitsbeleid te komen.</p>
    </intervention>
    <intervention id="3-035" speaker_id="96954" name="Marta Andreasen" is_mep="True" mode="spoken">
      <p sl="en">Mijnheer de Voorzitter, we kunnen ons allemaal nog wel de pompeuze presentatie herinneren die de Spaanse minister-president eerder dit jaar heeft gehouden. Nu is Spanje echter na Griekenland de volgende in de rij met een tekort van 11 procent van het bbp. De bureaucratie van de EU kijkt onmiddellijk om zich heen om iemand de schuld te kunnen geven, maar het is een feit dat deze bureaucratie verantwoordelijk is voor de crisis omdat zij landen de eurozone heeft binnengeloodst in de wetenschap dat hun economieën daar niet aan toe waren – of houden we die 1 000 mensen bij Eurostat alleen maar aan het werk om gegevens te verzamelen?</p>
      <p sl="en">De hedgefondsen maken misschien gebruik van de situatie, maar ze hebben de crisis niet veroorzaakt. De EU eist nu kostenverlagingen, maar is het realistisch om te verwachten dat de kosten van de publieke sector in Griekenland worden verlaagd wanneer 20 procent van de beroepsbevolking in dienst is van de staat en 50 procent van de kleine en middelgrote ondernemingen de staat als enige opdrachtgever heeft? Nu is een reddingspakket op tafel gelegd, maar de realiteit is dat de meeste landen die worden geacht eraan mee te betalen daar geen geld voor hebben, zoals in het geval van het Verenigd Koninkrijk.</p>
      <p sl="en">In elk geval grijpt de EU altijd de gelegenheid …</p>
      <a text="(Spreekster wordt door de Voorzitter onderbroken)"/>
    </intervention>
    <intervention id="3-036" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, al te snelle centralisatie en europeanisering, mogelijk ook bij de invoering van een Europese munt, hebben de huidige problemen mede veroorzaakt: een Europese munt die op de lange duur gewoonweg niet hard kon zijn omdat er veel te veel van elkaar verschillende, ook zwakke economieën onder één monetaire noemer zijn samengebracht.</p>
      <p sl="de">En nu wordt gezegd dat er voor de gemeenschappelijke munt een gemeenschappelijk, centraal geleid economisch beleid nodig is, een soort Europese economische regering. Zwakke economieën moeten inderdaad onderworpen worden aan een strenge begrotingscontrole en streng toezicht op hun schuldenbeleid, willen ze in de eurozone blijven. Centralisatie, iets als een Brusselse begrotingsbevoegdheid over alle lidstaten, zou mijns inziens echter een diepgaande, ontoelaatbare inbreuk op de soevereiniteit van de lidstaten vormen. Hiermee zouden we proberen met Beëlzebub de duivel uit te drijven!</p>
      <p sl="de">De crisis mag daarom niet als excuus voor verdere centralisatiewensen van de EU worden gebruikt, voor wensen die al bestonden voordat het Verdrag van Lissabon in werking trad. Als we echt lering willen trekken uit de huidige crisis, moeten we misschien een heel andere constructie voor een Europees monetair beleid zoeken: misschien toch een soort Europees verbond van harde valuta’s in een kerneuropa, een gemeenschappelijke munt, waarbij economieën die niet aan de convergentiecriteria kunnen voldoen zichzelf uit de eurozone terugtrekken.</p>
      <p sl="de">Bezuinigingsmaatregelen zullen binnenkort overal in Europa worden ingevoerd, dat weten we. En één ding is duidelijk: als de lidstaten moeten bezuinigen, als de burger moet inleveren, moet ook de Europese Unie het zuiniger aan doen, bijvoorbeeld door haar wirwar van agentschappen op overlappende bevoegdheden en dubbel werk na te lopen en de begrotingscontrole op orde te krijgen. Ook wij als Parlement moeten erover nadenken of we met een verhoging van ons budget voor personeel, zoals is gepland voor de secretariaatstoelage, in tijden van algemene bezuinigingen wel het juiste signaal afgeven.</p>
    </intervention>
    <intervention id="3-038" speaker_id="1928" name="Werner Langen" is_mep="True" mode="spoken">
      <p sl="de">Mijnheer de Voorzitter, op 9 mei 2010, de dag dat we de zestigste verjaardag van het Schumanplan hebben gevierd, heeft de Raad met medewerking van de Commissie de methode–Monnet ten grave gedragen. Voor financiële bijstand is bijvoorbeeld een rechtsgrondslag gekozen waarbij het Parlement geen rol speelt – artikel 122, lid 2. De Commissie heeft dat alles over haar kant laten gaan, en ik ben het eens met de kritiek van de heer Verhofstadt: dit is geen crisis van het systeem, dit is geen crisis van de euro, maar een crisis van de regeringen. En als ik de Spaanse fungerend voorzitter van de Raad hier zie, vraag ik mij af wat het Spaanse voorzitterschap van de Raad eigenlijk heeft bereikt. Geen ideeën, geen aanzetten! Terwijl wij hier over het grootste probleem van Europa debatteren, organiseert u in Madrid luisterrijke topontmoetingen – het zij u gegund –, maar eigenlijk zouden we hier moeten zijn.</p>
      <p sl="de">De Commissie heeft dit alles geslikt. De Commissie heeft zich door de Raad in de luren laten leggen; na een zware bevalling heeft ze een mededeling geproduceerd die geen enkel concreet voorstel bevat. Op dat punt moet ik de heer Bullmann gelijk geven. Waar zijn de concrete voorstellen? Moet dit de komende twee, drie jaar als basis voor discussie dienen? Daarvoor is het veel te mager! De Commissie moet nu eindelijk eens de moed bij elkaar rapen en het initiatief nemen voor de methode-Monnet, voor de Gemeenschapsmethode, voor gemeenschapsinstellingen en gemeenschappelijke voorstellen.</p>
      <p sl="de">We weten allemaal dat er op economisch en financieel gebied al lang een samenwerking tussen de lidstaten op poten had moeten worden gezet. Daar ligt de oorzaak van de crisis. De oorzaak ligt bij de schuldenlast van de landen die zich daar niet aan hebben gehouden. Het afleidingsmanoeuvre tegenover delen van de financiële markten haalt niets uit. De heer Schulz heeft hier niet gesproken alsof hij meer in zijn mars heeft dan het leiderschap van zijn partij, maar op één punt heeft hij gelijk, en daar wil ik nog even op ingaan. Ook wij betreuren het dat de Griekse collega’s uit onze fractie dit pakket niet hebben gesteund in het Griekse parlement. Dat getuigt mijns inziens niet van verantwoordelijkheidsgevoel. Wij hebben echter ook het recht erop te wijzen dat alle crisislanden in Europa, alle landen die dwars lagen, Groot-Brittannië, Hongarije, Portugal, Spanje, door socialistische regeringen worden geleid.</p>
    </intervention>
    <intervention id="3-039" speaker_id="96812" name="Juan Fernando López Aguilar" is_mep="True" mode="spoken">
      <p sl="es">Mijnheer de Voorzitter, de huidige zittingsperiode van het Europees Parlement begon een jaar geleden en er is nog geen enkele plenaire vergadering geweest waarin we niet over de crisis hebben gesproken. Het is een feit dat er niets belangrijker is om te bespreken dan een crisis die heeft geleid tot een verlies van 20 miljoen banen in Europa. Het is echter wel van groot belang dat wij een doel vaststellen, want met een slecht opgesteld plan is het onmogelijk te crisis te lijf te gaan.</p>
      <p sl="es">De crisis is niet de “eurocrisis in Griekenland”. Het is een crisis die drie onhoudbare asymmetrieën aan het licht heeft gebracht die moeten worden opgelost.</p>
      <p sl="es">De eerste is de asymmetrie tussen de reële en de financiële economie.</p>
      <p sl="es">De tweede is de asymmetrie tussen de monetaire unie en het ontbreken van een unie voor fiscaal, budgettair en economisch beleid, die aansluit bij de eisen van de monetaire unie.</p>
      <p sl="es">De derde is de tegenstelling tussen het venijnige karakter van de crisis en de daaruit voortvloeiende problemen en de desondanks tergend langzame respons- en besluitvormingsmechanismen die kenmerkend zijn voor de Europese Unie.</p>
      <p sl="es">We reageren daarom te laat op al die miljoenen werklozen die naar ons kijken en werpen obstakels op die er niet zijn in andere landen, waar men daadkrachtiger tegen de crisis optreedt.</p>
      <p sl="es">Tegelijkertijd zijn buitengewone besluiten genomen, zoals de mededeling van de Commissie, de buitengewone besluiten van de Raad van ministers van afgelopen weekend en natuurlijk de 2020-strategie.</p>
      <p sl="es">Voor deze buitengewone maatregelen moeten we echter wel een prijs betalen. Ze gaan namelijk gepaard met strenge eisen, beperkingen en sanctiedreigementen aan landen die hun uitgaven niet kunnen bedwingen en daarmee hun groei op het spel kunnen zetten.</p>
      <p sl="es">Gisteren hadden we het hier in het Europees Parlement over het Europees Verdrag voor de Rechten van de Mens en het Actieplan van het Programma van Stockholm. We hebben er opnieuw op kunnen wijzen dat Europa niet alleen kan worden gebouwd op een interne markt en een monetaire unie. Europa drijft voornamelijk op burgerschap. Daarom is dit het moment om er nogmaals op te wijzen dat die miljoenen Europese burgers hun ongenoegen uiten over het Europa dat wij ze bieden, over een Europa dat met meer dreigingen en sancties komt voor landen die hun uitgaven niet beheersen dan stimulansen voor een groeimodel dat de werkgelegenheid en sociale cohesie herstelt en bijdraagt aan de strijd tegen armoede.</p>
      <p sl="es">Zonder dit Europa van de burgers kunnen we deze crisis onmogelijk oplossen.</p>
    </intervention>
    <intervention id="3-040" speaker_id="97137" name="Sylvie Goulard" is_mep="True" mode="spoken">
      <p sl="fr">Mijnheer de Voorzitter, ik wil in de eerste plaats de commissaris en het Spaanse voorzitterschap bedanken voor alles wat er de laatste tijd is volbracht, zelfs als het aan de late kant was. Het is niet gemakkelijk te sturen in een storm.</p>
      <p sl="fr">U hebt de afgelopen vijftien dagen meer vlot getrokken dan in alle voorafgaande jaren en ik wil u aansporen om hiermee door te gaan. Ik heb voor ieder van u een boodschap. Eerst wil ik het Spaanse voorzitterschap zeggen dat u in de maand juni verantwoordelijk zult zijn voor de vaststelling van de 2020-strategie. Leen u niet voor een schijnvertoning. De Lissabonstrategie heeft niet gewerkt; een deel van de problemen die zich in het zuiden van Europa manifesteren komt voort uit een gebrek aan concurrentievermogen. We moeten een andere weg bewandelen, zoals de heer Verhofstadt heeft gezegd. We hebben ook financieel toezicht nodig. Men heeft ons net uitgelegd dat het Parlement te ver gaat. Ik ben rapporteur voor de Europese Raad voor systeemrisico’s. Ik merk op dat in het drukste weekeinde van de afgelopen weken, het woord “systemisch” herhaaldelijk is gevallen. Uw voorzitterschap draagt de verantwoordelijkheid voor dit pakket. Toon ambitie! U hebt onze steun. Luister niet naar degenen binnen de Raad die munt slaan uit de afwezigheid van regelgeving.</p>
      <p sl="fr">De tweede boodschap is gericht aan de heer Rehn, wiens moed ik toejuich; ik steun volledig het voorstel van de Commissie dat de nationale parlementen veel meer voorbereidend werk op Europees niveau moeten verrichten. U moet alleen wel heel goed uitkijken dat u de populisten en al degenen die Europa zullen bekritiseren niet in de kaart speelt. U hebt onze steun, maar laten we kiezen voor een geïntegreerde benadering met de nationale parlementen, in plaats van de indruk te wekken dat “Brussel” alles voorschrijft. Ik merk ook op dat diezelfde nationale parlementen die de hoeders van de democratie beweren te zijn, Europa in de huidige situatie hebben gebracht, door jaar in jaar uit niet-sluitende begrotingen aan te nemen.</p>
    </intervention>
    <intervention id="3-041" speaker_id="96920" name="Kay Swinburne" is_mep="True" mode="spoken">
      <p sl="en">Mijnheer de Voorzitter, we bevinden ons in een situatie die onze eigen regeringen teweeg hebben gebracht; het is niet alsof er geen regels bestonden om te voorkomen dat deze crises zich überhaupt zouden voordoen. Als regels zoals het Stabiliteits- en groeipact en de criteria van Maastricht zouden zijn nageleefd, zouden we nu niet zo’n ernstige schuldencrisis hebben als we momenteel in veel lidstaten meemaken. Ik ben in de zeer vreemde situatie beland dat ik parallellen trek tussen enerzijds het gedrag en de financiële vaardigheden van de regeringen van onze lidstaten en anderzijds die van onze investeringsbanken.</p>
      <p sl="en">Elke week bespreken we in de Commissie economische en monetaire zaken het ongepaste gedrag van onze banken en zeggen we dat ze zich niet aan de regels houden of dat ze die flexibel hebben toegepast met boekhoudkundige kunstgrepen en financiële constructies. Dit is precies wat onze regeringen ook hebben gedaan. Wij eisen verantwoord ondernemingsbestuur en toch zijn de vele financiële vehikels buiten de balans, instrumenten met speciale doeleinden en niet aangegeven voorwaardelijke schulden waarbij onze overheden betrokken zijn, geen toonbeelden van verantwoord bestuur.</p>
      <p sl="en">In het Verenigd Koninkrijk waren we geschokt door het verschil tussen het verklaarde tekort van de vorige regering en dat wat daadwerkelijk werd aangetroffen zodra de boeken werden geopend. Het nieuwe leiderschap in het Verenigd Koninkrijk verleent ons een helder mandaat om de werkelijke staat van de financiën opnieuw te beoordelen. Ik hoop echt dat de rest van Europa hetzelfde kan doen: de ware staat van hun financiën bekendmaken en de weg voorwaarts vinden.</p>
    </intervention>
    <intervention id="3-042" speaker_id="96748" name="Cornelis de Jong" is_mep="True" mode="spoken">
      <p sl="nl">Voorzitter, een gecoördineerd Europees beleid om de gevolgen van de crisis aan te pakken is nodig. Maar dan moet Europa niet aan de leiband blijven lopen van de grote bedrijven en niet te vergeten van de grote financiële instellingen.</p>
      <p sl="nl">Tot tweemaal toe hebben de regeringen onze financiële instellingen uit de brand moeten helpen, zonder dat deze zelf ook maar een deel van de rekening hebben betaald. In de afgelopen twee jaar heeft de hulp van alleen Nederland aan deze instellingen geleid tot 2,5 miljard aan extra rente-uitgaven. In diezelfde periode heeft het grootste Nederlandse pensioenfonds ABP voor 1 miljard aan Griekse staatsobligaties gekocht omdat daarmee een iets hogere rente kon worden gekregen. Met andere woorden: het speculeren gaat gewoon door en straks moeten wij misschien ook de pensioenfondsen gaan redden.</p>
      <p sl="nl">Europa 2020 moet de rekening leggen waar hij thuishoort, niet door extreme bezuinigingen op de broodnodige publieke voorzieningen, maar bij de topinkomens en de speculanten, via een gedeeltelijke schuldsanering voor landen als Griekenland en bijvoorbeeld een bankenbelasting. Dan houden wij het Europees sociaal model in stand.</p>
    </intervention>
    <intervention id="3-043" speaker_id="99416" name="Nikolaos Salavrakos" is_mep="True" mode="spoken">
      <p sl="el">Voorzitter, graag zou ik willen zeggen dat ik in theorie de voorstellen van de heer Olli Rehn absoluut steun. Ik durf te zeggen dat ik hem beschouw als een politiek kopstuk voor Europa, een persoon die ons bijzondere respect verdient.</p>
      <p sl="el">Ik zou echter willen opmerken dat zowel voor het menselijk lichaam als voor de economie een flinke koorts net zo gevaarlijk is als onderkoeling. Van het trage aanpassingsproces in het kader van het Verdrag van Maastricht, iets waarmee de gehele Europese economie gedurende vele jaren mee te maken heeft gehad, moeten we nu niet opeens overgaan tot een snelle, gedwongen aanpassing – dit zal ervoor zorgen dat de recessie langer aanhoudt. De rijken zullen er rijker van worden en de armen armer. Daarom zou ik willen opmerken dat vooral het creëren van grote hoeveelheden ongewenste reserves op wereldwijd niveau de oorzaak is van de aanhoudende wereldwijde economische ordeloosheid. Dit dient te worden bestreden door middel van het op Europees niveau stimuleren van groei, zodat we deze crisis op rationele wijze het hoofd kunnen bieden.</p>
    </intervention>
    <intervention id="3-044" speaker_id="4393" name="Mario Mauro" is_mep="True" mode="spoken">
      <p sl="it">Mijnheer de Voorzitter, dames en heren, de heer Verhofstadt heeft aangegeven dat nationalistische of marxistische retoriek niet voldoende is om uit de crisis te komen. Ik zal een poging doen met Europese retoriek. Nog maar een paar weken geleden hebben velen van ons hier in dit Parlement onze solidariteit betuigd met Griekenland. Wat voor zin heeft Europa immers, als we lidstaten in nood niet steunen?</p>
      <p sl="it">Anderzijds: waartoe dienen de euro en de Eurogroep als ze geen cultuur van verantwoordelijkheid en stabiliteit bevorderen? Wat gebeurt er als solidariteit een synoniem wordt van een Europese Unie die, in strijd met de Verdragen, slechts de rekening mag betalen van landen die, met een instemming die slechts één seizoen duurt, de verantwoordelijkheid voor de toekomst van hun eigen burgers opofferen?</p>
      <p sl="it">Mijnheer de commissaris, is het Europese retoriek om de Europese Commissie te verzoeken zich onafhankelijk en gezaghebbend op te stellen en geen respijt te bieden aan regeringen die met de boeken sjoemelen? Is het Europese retoriek om te vragen om nieuwe regels voor de financiële markten? Is het Europese retoriek als we klagen over fouten die zijn gemaakt bij de totstandkoming van de euro, waardoor er nog steeds geen gemeenschappelijk fiscaal en pensioenbeleid is?</p>
      <p sl="it">We zitten inderdaad middenin een crisis, maar deze crisis is niet veroorzaakt door een teveel aan Europa, maar juist door een gebrek of een tekort aan Europa. Europa moet de lidstaten met kracht moet oproepen verantwoordelijk en stabiel te zijn en zich in dienst te stellen van de toekomstige generaties. Dit alles is geen retoriek als de initiatieven waar wij over praten ook daadwerkelijk worden opgesteld en uitgevoerd en daarmee deel uitmaken van een beleidsstrategie die op de zaken vooruitloopt, in plaats van deze achteraf te moeten corrigeren.</p>
    </intervention>
    <intervention id="3-045" speaker_id="96864" name="David-Maria Sassoli" is_mep="True" mode="spoken">
      <p sl="it">Mijnheer de Voorzitter, dames en heren, een Europa van het volk en niet een Europa van de lidstaten. De huidige crisis is een crisis die voortvloeit uit het feit dat Europa met zijn beleid niet in staat is de markt de besturen. Om de euro te redden moeten de politieke instellingen worden versterkt en moeten we afstand doen van de intergouvernementele aanpak en instemmen met Europees bestuur.</p>
      <p sl="it">Dit is geen retoriek, aangezien de Duitse bondskanselier Angela Merkel in Berlijn een paar minuten geleden de noodklok heeft geluid en heeft gezegd dat de euro in gevaar is. Alarm slaan zonder vervolgens krachtige en overtuigende maatregelen aan te kondigen, kan de eenheidsmunt voor investeerders nog verder verzwakken, waardoor heel Europa verzwakt. We kunnen ons wel indenken hoe de markten op dit moment reageren, nu de euro een paar minuten geleden opnieuw onderuit is gegaan.</p>
      <p sl="it">Wanneer wij deze zaal verlaten, mijnheer de Voorzitter, kunnen we ons armer en onzekerder voelen. Alleen door middel van nieuw Europees bestuur kunnen wij de gemeenschappelijke munt beschermen en groei, werkgelegenheid en sociale insluiting bevorderen. We moeten afstand doen van de oude aanpak van coördinatie van nationale beleidsmaatregelen en hebben sterke besluitvormingsinstrumenten nodig.</p>
      <p sl="it">Een nieuwe Europese vorm van bestuur moet drie interventieniveaus garanderen: een beleid voor groei, passende financiële instrumenten en omgang met noodsituaties. Het reddingsplan van 750 miljard was belangrijk, maar we hebben ons ook gerealiseerd dat het niet voldoende is. We hebben nu een krachtig politiek initiatief nodig, dat de markt richting kan geven en zorgt voor een grote mobiliteit van middelen. Het monetaire en begrotingsbeleid blijkt niet afdoende om productiviteit en concurrentievermogen te waarborgen. We moeten niet bang zijn om te investeren, met name in projecten die van communautair belang zijn, zoals infrastructuur, energie, milieu, wetenschap en menselijk kapitaal.</p>
      <p sl="it">Mijnheer de Voorzitter, dit Parlement heeft een grote verantwoordelijkheid. Het moet namelijk, via zijn eigen onafhankelijkheid, de capaciteit van de lidstaten versterken om afstand te doen van het intergouvernementele beleid en de Europese geest nieuw leven inblazen.</p>
    </intervention>
    <intervention id="3-046" speaker_id="28244" name="Wolf Klinz" is_mep="True" mode="spoken">
      <p sl="de">Mijnheer de Voorzitter, dames en heren, de markten drijven de Europese regeringen voor zich uit. Deze reageren eindelijk, maar ze reageren ex post, niet op voorhand. Eigenlijk is het van de gekke dat de regeringen en de Commissie pas in actie komen als de echte zwaktes van de markt aan het licht komen.</p>
      <p sl="de">Ze hadden deze zwaktes uit eigener beweging tijdig moeten onderkennen. Bij de invoering van de euro wisten we dat we geen uniform monetair en fiscaal beleid zouden hebben zoals de landen afzonderlijk. Daarom hebben we maatregelen genomen om hiervoor een alternatief te creëren, maar we hebben ons niet aan de afspraken gehouden, de regels werden in het begin al overtreden, ook door grote lidstaten. We moeten weer strenge regels met sanctiemechanismen invoeren: name and shame , verlies van stemrecht, opschorting van betalingen uit de Europese fondsen tot boetes aan toe.</p>
      <p sl="de">Ten tweede is duidelijk geworden dat er in de eurozone sprake is van interne spanningen, en het duurt niet meer lang of deze spanningen gaan de EU zwaar op de proef stellen, omdat het concurrentievermogen van de diverse lidstaten verschilt. De Commissie is hierbij aan zet. Zij moet beoordelen of de begrotingen van de lidstaten een risico vormen voor de eurozone.</p>
      <p sl="de">Natuurlijk weten wij dat het begrotingsrecht het belangrijkste recht van de nationale parlementen is. Maar dat hoeft toch niet te betekenen dat we op dit vlak geen gezamenlijke Europese doelen nastreven? Die zijn dringend nodig: we hebben meer Europa nodig, niet minder Europa. Dit is misschien wel onze laatste kans. Als de Commissie en de Raad niet met het Parlement onderhandelen, ben ik bang dat er ergens in de toekomst een grote ramp dreigt.</p>
    </intervention>
    <intervention id="3-047" speaker_id="23784" name="Janusz Wojciechowski" is_mep="True" mode="spoken">
      <p sl="pl">Ik ben het eens met de heer Mauro dat de Europese Unie niet voldoende actie heeft ondernomen met het oog op het bestrijden van de crises. Wij hebben ons de afgelopen jaren in de eerste plaats beziggehouden met politieke integratie – we zijn volledig opgegaan in het Verdrag van Lissabon en het versterken van de bevoegdheden van de politieke instellingen – maar hebben nagelaten om samen te werken bij het bestrijden van crises. Ik denk in deze context aan een groot aantal crises van uiteenlopende aard die samenwerking en solidariteit vereisen. Ik doel hier dus niet alleen op financiële crises.</p>
      <p sl="pl">Op het ogenblik waarop wij dit debat voeren, worden meerdere landen van de Europese Unie, waaronder ook mijn land, Polen, getroffen door een ernstige overstroming. Daarbij zijn mensen om het leven gekomen. Ook de materiële schade is groot. De Europese burgers verwachten dat de Europese Unie hen in dergelijke situaties te hulp komt, maar daar was weinig van te merken. De Europese Unie is zwak omdat haar begroting te beperkt is en ze over onvoldoende middelen beschikt voor concrete maatregelen. Na de politieke versterking is er geen passende versterking van de financiële middelen gevolgd. Ik hoop dat we als gevolg van deze crisis niet nog sterker geneigd zullen zijn om de begroting te beperken, want dat zal ons nog zwakker en weerlozer maken.</p>
    </intervention>
    <intervention id="3-048" speaker_id="33775" name="Jean-Pierre Audy" is_mep="True" mode="spoken">
      <p sl="fr">Mijnheer de Voorzitter, het moment van de waarheid is gekomen, het moment dat helderheid van geest en het nemen van verantwoordelijkheid geboden zijn in deze crisis die niet alleen Europees, maar evengoed mondiaal is.</p>
      <p sl="fr">Mondiaal bestuur is zich aan het vormen. Welke invloed zullen de Europeanen hierop hebben? Hoe kunnen wij invloed uitoefenen op dit mondiale bestuur als we niet eens in staat zijn ons eigen Europese bestuur te regelen? Het kan niemand zijn ontgaan dat na vijftig jaar Europese integratie, het toenemende egoïsme van naties ons blootstelt aan het gevaar van vijftig jaar onttakeling. Het kan niemand zijn ontgaan dat we burgerschap zonder burgers tot stand hebben proberen te brengen, politiek zonder kiezers hebben geprobeerd te bedrijven, en geloof in een rechtsorde hebben geprobeerd te kweken zonder die zelf te eerbiedigen.</p>
      <p sl="fr">Na de val van de Berlijnse muur hebben we ons werelddeel herenigd. We geloofden in onze kracht en waren te eerzuchtig om onze zwakten te zien. En nu? De crisis treft ons met volle kracht op een moment dat de Europese integratie kwetsbaar is, met slecht bestuurde, vaak corrupte staten. De solidariteitsketen van de Unie wordt op dit moment op de proef gesteld, en wij weten dat een keten zo sterk is als zijn zwakste schakel. Terecht redden wij de zwaksten, want het moment daarvoor is gekomen, en het zal onze kracht zijn die hen redt. Het zijn niet de Europese regels die slecht zijn, wat niet deugde was de toepassing door de lidstaten en de Europese Commissie, die onvoldoende toezicht heeft gehouden op de staten.</p>
      <p sl="fr">We hebben niet minder, maar meer Europa nodig, maar dat moet een Europa van waarheid, helderheid van geest en verantwoordelijkheidsgevoel zijn. Ja, wij moeten het Stabiliteits- en groeipact, dat aan herziening toe is, eerbiedigen. Maar de taak die nu voor ons ligt is om het vertrouwen van de burgers terug te winnen en dat moet aan de hand van groei en werkgelegenheid gebeuren. En groei komt tot stand door investeringen. Als de publieke sector niet investeert, laten we dan niet verwachten dat de private dat doet.</p>
      <p sl="fr">Afgezien van een onontbeerlijk industrieel beleid, stel ik voor dat in de tien jaar dat de 2020-strategie duurt een groot Europees investeringsplan van 1 000 miljard euro wordt uitgevoerd. Dat plan moet erop gericht zijn om van de Unie het meest concurrerende gebied ter wereld te maken, wat betreft trans-Europese netwerken, infrastructuur, onderlinge verbindingen, hoge snelheidstreinen, breedbanddiensten, snelwegen, water, ruimte, onderzoek, gezondheid, energie, onderwijs, dit alles tot stand gebracht door een hervorming van ons begrotingsbeleid, in samenwerking met alle publieke belanghebbenden en in het bijzonder de EIB.</p>
    </intervention>
    <intervention id="3-049" speaker_id="28308" name="Elisa Ferreira" is_mep="True" mode="spoken">
      <p sl="pt">Voorzitter, commissaris, toen de Economische en Monetaire Unie tien jaar bestond, beschouwde de Commissie de euro als het grootste succes van de Unie. Vandaag de dag zouden we het moeilijk vinden dit zonder reserve te beamen, want de crisis heeft aangetoond dat de Economische en Monetaire Unie een onvoltooid project is.</p>
      <p sl="pt">De minimale maatregelen om de Unie te redden zijn getroffen in een noodsituatie, maar laten we wel wezen: de druk van de situatie, de directe belangen van de belangrijkste lidstaten, het pijnlijke en trage karakter van de beslissingen hebben barsten veroorzaakt in het beeld dat de burgers en de wereld hebben van de euro en de Europese Unie.</p>
      <p sl="pt">We moeten de feiten onder ogen zien. De Europese Unie en de euro vormen een integratieproces; het gaat niet alleen om een interlandelijke samenwerking. Het is een onvoltooid proces dat ernstige risico's loopt te verdwijnen als het niet sterker wordt. Er moeten drie onderwerpen worden aangepakt. Ten eerste moeten de instrumenten die in deze noodsituatie in stelling zijn gebracht, worden geconsolideerd; er moet een Europees monetair fonds worden gecreëerd; we moeten doorgaan met Eurobonds, met de opbouw van Europese supervisie en regelgeving, en met een aanpak van bankencrises op Europees niveau.</p>
      <p sl="pt">Ten tweede moeten we begrijpen dat een sterke munt niet samengaat met een zwakke economie; een verwachte groei van 1 procent voor de Europese Unie is onhoudbaar in termen van bevolkingssamenstelling of van werkloosheidsbestrijding; Europa 2020 blijft slechts een stelsel van goede ideeën als er geen middelen zijn om die te verwezenlijken.</p>
      <p sl="pt">Ten derde, mijnheer Rehn: belastingconsolidatie is belangrijk, maar kan niet bestaan naast de groeiende verschillen tussen de lidstaten van de Unie; het convergentiebeleid is dringend aan herziening toe.</p>
    </intervention>
    <intervention id="3-050" speaker_id="28341" name="Mirosław Piotrowski" is_mep="True" mode="spoken">
      <p sl="pl">Het Europees Parlement buigt zich nu al voor de derde keer over een centraal opgesteld tienjarenplan met de titel “Europa 2020”. Dit plan heeft bij een groot aantal Parlementsleden een gevoel van afkeer opgewekt, niet alleen door de associaties die deze benaming oproept met door de geschiedenis achterhaalde politieke systemen, maar ook wegens het spectaculaire fiasco van zijn voorganger, de Lissabonstrategie.</p>
      <p sl="pl">In het vorige belangrijke debat vestigde ik de aandacht op het gebrek aan betrokkenheid in het document bij de huidige financiële en economische crisis in de EU. Sindsdien heeft zowel de Raad als de Commissie krachtige maatregelen genomen om het eurogebied en de economieën van de lidstaten te stabiliseren. De aangekondigde injectie van vele honderden miljarden euro's is bedoeld om de economieën van de West-Europese landen die worstelen met reusachtige begrotingstekorten, weer gezond te maken. Dit mag echter niet ten koste gaan van programma's voor financiële bijstand aan de nieuwe lidstaten, waaronder Polen, die wél rekening hebben gehouden met economische indicatoren.</p>
      <p sl="pl">Als we “Europa 2020” al willen handhaven, moet deze kwestie op een evenwichtige manier worden aangepakt.</p>
    </intervention>
    <intervention id="3-051" speaker_id="28362" name="Jaime Mayor Oreja" is_mep="True" mode="spoken">
      <p sl="es">Mijnheer de Voorzitter, ik denk dat de ergste crisis die ons kan treffen niet alleen de huidige crisis is, maar de crisis die ons zal treffen als we niet de benodigde politieke lessen trekken uit de huidige gebeurtenissen.</p>
      <p sl="es">We hebben boven onze stand geleefd, met name in bepaalde landen. We hebben ons verwijderd van de reële economie en de fictieve economie omarmd, zowel wat de overheidsuitgaven betreft als in ons privéleven.</p>
      <p sl="es">We zijn niet in staat geweest in te zien dat, zoals voor elk levend organisme geldt, groeien niet hetzelfde is als dik worden. Groei vereist inspanning en proportie, terwijl uitdijen het gevolg is van een gebrek aan proportie en een gebrek aan evenwicht tussen de inspanning die we leveren en de welvaart die we genieten.</p>
      <p sl="es">Deze crisis is dynamisch. De crisis zag er een paar maanden geleden heel anders uit dan vandaag. En over een paar maanden zal de crisis er opnieuw compleet anders uit zien.</p>
      <p sl="es">Dit was zowel een economische als een financiële crisis, een crisis die een steeds grotere sociale dimensie zal hebben, waaronder sociale conflicten. Daarom moeten wij als politici, voordat deze crisis een sociaal conflict wordt, ervan doordrongen zijn dat onze belangrijkste crisis een vertrouwenscrisis is. Niet slechts een eurocrisis.</p>
      <p sl="es">Laten we een analyse maken van alle politieke en verkiezingsprocessen van de afgelopen maanden. Er is een vertrouwenscrisis en dat betekent dat we ons moeten afvragen wat we moeten veranderen, hoe onze houding moet veranderen, en welke politieke, institutionele en persoonlijke houding we moeten ontwikkelen. In dit verband dient het Europees Parlement, in plaats van naar andere instellingen te kijken, zich de vraag te stellen op welke wijze het kan bijdragen aan een verandering van de institutionele en politieke houding van dit Huis.</p>
      <p sl="es">Ik durf ook te zeggen dat er vandaag, na vele oorzaken van de crisis te hebben gehoord, waaronder bureaucratie, agentschappen en regeringen, twee zaken zijn die wij moeten veranderen. In de eerste plaats heeft Europa een minimale samenhang van dit Parlement nodig. Het mag niet doodbloeden in zo’n fundamenteel debat over twee opvattingen over de Europese maatschappij. In de tweede plaats moeten we de waarheid durven zeggen over wat er met ons gebeurt.</p>
    </intervention>
    <intervention id="3-052" speaker_id="39317" name="Anni Podimata" is_mep="True" mode="spoken">
      <p sl="el">Allereerst zou ik even tien seconden de tijd willen nemen om de waarheid te laten zegevieren. De heer Langen – op dit moment niet aanwezig – heeft het feit dat de Griekse collega’s in het Griekse parlement het driejarige stabilisatieprogramma hebben weggestemd onaanvaardbaar genoemd. Ik zou willen opmerken dat het een goed idee zou zijn als de heer Langen zijn voorstellen nog eens zou kunnen herhalen tijdens de eerstvolgende vergadering van de Fractie van de Europese Volkspartij (Christendemocraten), want deze collega’s, die tot enige maanden geleden toevallig belast waren met het regeren van het land, zijn lid van die partij.</p>
      <p sl="el">Ik wil nu overgaan tot het meer algemene onderwerp. Het is een feit dat de huidige crisis chronische kwalen en zwakheden naar voren heeft gehaald voor wat betreft de financiële coördinatie van de eurozone, maar ook voor wat betreft het mondiale systeem van economisch bestuur – met als resultaat dat er binnen het geglobaliseerde financiële systeem enorme, ongecontroleerde bevoegdheden worden verzameld. Wij hebben dus nu in eerste instantie te maken met een kwestie van democratie. Als Europa zijn waarden en geschiedenis wil respecteren zal het dus om te beginnen in deze kwestie een hoofdrol moeten spelen.</p>
      <p sl="el">Het besluit om een mechanisme voor de ondersteuning van de stabiliteit van de eurozone op te zetten is een belangrijke stap, laat daar geen twijfel over bestaan. Een mechanisme van crisismanagement alleen is echter niet voldoende; we moeten de oorzaken in de kiem smoren, niet alleen nationaal, maar op Europees niveau. We begaan een grote fout en ondermijnen onze gemeenschappelijke toekomst en de toekomst van de volgende generaties als wij alleen de nadruk leggen op onmiddellijke begrotingsconsolidatie, waarbij de gevolgen voor ontwikkeling, werkgelegenheid en de basisstructuren van de welvaartstaat worden onderschat, zaken waar enkele decennia voor nodig waren om die op te bouwen.</p>
      <p sl="el">Commissaris, de voorstellen die u op 12 mei heeft gepresenteerd voor de versterking van de financiële coördinatie kunnen bijdragen aan de opbouw van een Europa met meer cohesie en minder macro-economische onevenwichtigheden, als aan twee voorwaarden wordt voldaan: enerzijds dient men zich niet te beperken tot de standvastige toepassing van het Stabliteits- en groeipact, en anderzijds dient men op een wezenlijke manier speciale doelstellingen te incorporeren ten behoeve van duurzame groei en werkgelegenheid in het kader van de 2020-strategie.</p>
    </intervention>
    <intervention id="3-053" speaker_id="96903" name="Paulo Rangel" is_mep="True" mode="spoken">
      <p sl="pt">Voorzitter, verschillende collega's van de Fractie van de Europese Volkspartij (Christendemocraten) hebben al een zeer compleet beeld van de situatie gegeven. Ik vind dat nu ook de rol van de lidstaten moet worden genoemd.</p>
      <p sl="pt">De nationale regeringen hebben hier ook een rol in die zin, dat zij in hun landen de vereisten en voorwaarden moeten invoeren om de eenheidsmunt te versterken en dit project van economische en monetaire integratie vooruit te helpen. En ik wil hier zeggen dat de PSD, de partij in Portugal die met de PPE is geassocieerd, de regering steunt bij de soberheidsmaatregelen, want wij vinden dat de fouten die de socialistische regering in Portugal de afgelopen vijftien jaar heeft begaan, en die nu helaas voor allen zichtbaar zijn, hersteld moeten worden en de PSD steunt dat herstel.</p>
      <p sl="pt">Maar hoewel we de soberheidsmaatregelen steunen, hebben we ook kritiek op de Portugese regering – en het is een goed voorbeeld voor andere vergelijkbare gevallen – want zij beperkt de uitgaven niet. Om het tekort te verkleinen moeten niet alleen de belastingen worden verhoogd, maar ook de uitgaven worden verminderd, en de regering moet de moed opbrengen om maatregelen te nemen om de uitgaven te verminderen, het tekort te verkleinen en de openbare schuldenlast te verlichten.</p>
      <p sl="pt">Dit geldt voor Portugal en voor andere landen die zich nu in een lastig parket bevinden. Wij, als leden van het Europees Parlement, hebben de verantwoordelijkheid om in onze eigen landen de maatregelen te verdedigen die nodig zijn om de euro te versterken en om deze geïntegreerde ruimte en deze droom, van de PPE-Fractie en van ons allen, te verwezenlijken. Daarom hebben wij kritiek op de regeringen die niet de moed hebben om in hun land de nodige maatregelen te nemen.</p>
    </intervention>
    <intervention id="3-054" speaker_id="4265" name="Göran Färm" is_mep="True" mode="spoken">
      <p sl="sv">Mijnheer de Voorzitter, op sommige punten heeft dit meer gemeenschappelijke economisch beleid ook invloed op de Europese begroting. Het gaat om de financiering van het strategische vlaggenschipproject Europa 2020. Het gaat om sommige kosten, garanties enzovoort, voor het leenmechanisme en de controle van de financiële markten. Het gaat niet in de laatste plaats om een aantal nieuwe verplichtingen die voortkomen uit het Verdrag van Lissabon. In het Europees Parlement zijn wij ons goed bewust van het feit dat veel lidstaten zich nu in een uitermate moeilijke economische situatie bevinden, vaak met ernstige nationale begrotingsproblemen.</p>
      <p sl="sv">Het is anderzijds duidelijk dat de Europese Unie in deze situatie kan helpen met het nemen van maatregelen die belangrijk zijn voor het economisch herstel van de lidstaten en die groei en werkgelegenheid kunnen stimuleren. De Europese begroting moet daarom worden gericht op gebieden waarop de Europese Unie meerwaarde, Europese meerwaarde, kan bieden en waarop de begrotingen van de lidstaten en de Europese Unie elkaar kunnen aanvullen en steunen. Dat betekent echter ook dat de lidstaten geen nieuwe verantwoordelijkheden aan de Europese Unie kunnen geven zonder de noodzakelijke middelen te bieden.</p>
      <p sl="sv">Ik denk aan onderzoeksbeleid, vlaggenschipprojecten en investeringen in onderwijs en infrastructuur die nodig zijn voor een betere economische toekomst. Ik denk dat het daarom zeer belangrijk is dat de geest van dit steeds gemeenschappelijker economisch beleid zich ook weerspiegelt in een constructieve houding in de onderhandelingen over de Europese begroting voor 2011, in de tussentijdse evaluatie van de langetermijnbegroting en in het debat over het nieuwe financiële kader na 2013. Anders kunnen wij geen vorderingen maken met het nemen van gemeenschappelijke maatregelen voor groei en werkgelegenheid.</p>
    </intervention>
    <intervention id="3-055" speaker_id="97018" name="Theodoros Skylakakis" is_mep="True" mode="spoken">
      <p sl="el">Voorzitter, als Grieks lid van het Europees Parlement zou ik ook hier nog eens willen herhalen wat ik al sinds het begin in Griekenland openlijk heb verkondigd, en mijn dankbaarheid willen betuigen voor de van het Europese steunmechanisme ontvangen steun, die gecombineerd met strenge en overwegend onontkoombare maatregelen de directe ineenstorting van de Griekse economie heeft weten te voorkomen.</p>
      <p sl="el">Het zou handig zijn geweest als het voor Griekenland gehanteerde mechanisme met dezelfde snelheid werd geïmplementeerd als de steunmechanismen ten behoeve van andere economieën, toen Europa zich eindelijk bewust werd van de risico’s die we allen lopen. Zowel in het Parlement als in de overige Europese instellingen zie ik vandaag voor het eerst dat men vastberaden is om met directheid en realiteitszin de werkelijke economische impasses van Europa onder ogen te zien. En waarom bevinden wij ons in deze situatie? De hoofdoorzaak is dat wij boven onze stand leefden en de rekening naar de toekomst stuurden. Wij spendeerden voordat er een crisis was, we spendeerden tijdens de crisis en spenderen ook nu, op het moment dat we de crisis te boven komen. Als iemand graag wil weten wat er gebeurt als je continu meer geld uitgeeft dan dat je hebt, hoeft hij slechts naar Griekenland te komen.</p>
      <p sl="el">Het Europees Monetair Fonds en de andere instellingen die in de in onderhandeling zijnde resolutie worden voorgesteld, zijn stappen in de juiste richting. Maar om werkelijk stimulerend te opereren dient het Fonds niet alleen de absolute omvang van de schuld en het tekort in acht te nemen, maar ook de snelheid waarmee de schuld en het tekort kunnen worden gereduceerd. Dames en heren, en ik richt mij tot de linkervleugel, ons werkelijke probleem is dat 4 miljard mensen die in ontwikkelingslanden rondkomen van 200 euro per maand het kapitalisme hebben ontdekt en nu wereldwijd aanspraak maken op bronnen en markten van ons, de rijken, wij die leven van 2 000 euro per maand. Hier in het westen hebben wij niet langer het monopolie van het kapitalisme in handen, het kapitalisme op basis waarvan het oude Europese model is opgebouwd. Als wij niet veranderen, als wij nu geen haast maken met het doorvoeren van structurele veranderingen, met concurrentievermogen en innovatie zullen wij simpelweg armer gaan leven.</p>
    </intervention>
    <intervention id="3-056" speaker_id="96779" name="Danuta Maria Hübner" is_mep="True" mode="spoken">
      <p sl="en">Mijnheer de Voorzitter, er is weinig twijfel aan de ernst van de huidige crisis en de “gebruikskosten” van nooit vertoonde beleidsmethoden zijn zeer hoog. Het is de taak van toezichthouders en beleidsmakers om maatregelen te nemen waarmee niet alleen het door het marktfalen verstoorde evenwicht kan worden hersteld maar ook mislukt regeringsbeleid kan worden gecorrigeerd. Dit gebeurt momenteel, maar het valt nog te bezien hoe snel en met welke beleidsmaatregelen de lidstaten van de Europese Unie naar hun groeipad zullen terugkeren.</p>
      <p sl="en">Meer toezicht biedt geen garantie tegen de risico’s van de huidige crisis. Nu we voor meer toezicht hebben gekozen, dient dat samen te gaan met grotere eenvoud en minder complexiteit van financiële markten. Wat ook duidelijk is, is dat budgettaire en monetaire beleidsmaatregelen niet in de plaats kunnen komen van structurele hervormingen. Met structurele hervormingen moeten de onderliggende zwaktes van de economie in de Europese Unie worden aangepakt: de scherp oplopende schulden en tekorten, de vergrijzing, de zeer waarschijnlijke nieuwe inflatiegolf, de risico’s als gevolg van het klimaatveranderingsbeleid, de lage productiviteit en het gebrek aan concurrentievermogen.</p>
      <p sl="en">Met minder overheidsgeld zal meer gedaan moeten worden; daarom zal het Europese en nationale overheidsgeld doelmatiger besteed moeten worden. Een bedrijfsvriendelijk toezichtregime, een doelmatige overheid, niet-ontwrichtende belastingen, een hogere arbeidsparticipatie, vooral onder vrouwen, een goed onderwijsstelsel, onderzoek en innovatie – dat alles vormt een kernpakket van maatregelen ter bevordering van groei, werkgelegenheid en concurrentievermogen. Ongetwijfeld moet de winnende Europese strategie gebaseerd zijn op een restrictief begrotingsbeleid, maar de focus moet liggen op innovatie als enige manier om de productiviteit en de groei op duurzame wijze te verhogen.</p>
      <p sl="en">De Europese Commissie en het Europees Parlement dienen hun strategische rol weer op zich te nemen en te streven naar gedurfde Europese oplossingen. Zowel de burgers als de markten hebben behoefte aan meer Europa.</p>
    </intervention>
    <intervention id="3-057" speaker_id="28112" name="Gay Mitchell" is_mep="True" mode="spoken">
      <p sl="en">Mijnheer de Voorzitter, het is volgens mij een gegeven dat soevereine staten verantwoordelijk moeten worden gehouden voor aangegane verplichtingen en dat van hen geëist kan worden dat zij zich aan overeengekomen doelen houden, dus daar ga ik van uit. Maar het is ook tijd om goed om ons heen te kijken en te zien welke andere handelingen de recente beroering hebben bevorderd. In de jaren dertig van de vorige eeuw droegen de goudstandaard en het protectionisme bij tot een verdieping van de recessie. Daarentegen kennen we in de Europese Unie solidariteit en hebben we, via de Europese Centrale Bank en de Commissie, de institutionele capaciteit om te leren van fouten in het verleden.</p>
      <p sl="en">Het werk van de instellingen is indrukwekkend gezien het feit dat er 27 EU-lidstaten zijn, waaronder 16 eurolanden. Bovendien hebben onze instellingen samengewerkt met onder meer de Amerikaanse Federal Reserve, de Bank of England en de Japanse Centrale Bank. Desondanks hebben de markten – de zogenaamde markten – in de praktijk negatief gereageerd op vrijwel elke stap die is ondernomen. Nu ben ik helemaal voor vrije markten, want protectionisme werkt niet. Maar zijn onze markten vrij? De markten werden sowieso al zorgvuldig gemasseerd en beïnvloed om ons in de crisis te laten belanden. Bestaat er inmiddels niet een redelijke verdenking dat machtige belangen het kunnen opnemen tegen soevereine staten en van hen kunnen winnen, en dat sommige daarvan – met wat voor oogmerk dan ook – deze macht gebruiken om hun eigen agenda door te drukken en de markten in te zetten voor hun eigen doeleinden?</p>
      <p sl="en">Op een politieke agenda kan bijvoorbeeld als punt van zorg staan dat de euro in de toekomst de dollar zou kunnen vervangen als betaalmiddel voor olie; een agenda van zakelijke en economische belangen kan simpelweg het streven omvatten om meer macht en rijkdom te vergaren door soevereine rechten, inclusief gezamenlijke soevereine rechten, om zeep te helpen in de Europese Unie. Het is hoog tijd dat politieke leiders eens goed nadenken over wat er precies aan de hand is. Ik herhaal dat lidstaten discipline moeten tonen, ook de lidstaat waaruit ik afkomstig ben. Natuurlijk moet dat. Maar we leggen alle nadruk op de lidstaten en erg weinig op wat er achter de marktactiviteiten steekt.</p>
      <p sl="en">Ik zou graag iets willen weten van het voorzitterschap van de Raad en van de commissaris. Wat gebeurt er om hier toezicht op te houden? Als we deze mensen in het verleden niet in de gaten hebben gehouden, dan ziet u waar ze ons gebracht hebben. Laat het daarom niet bij één tand aan de vork: het is tijd voor twee tanden.</p>
    </intervention>
    <intervention id="3-058" speaker_id="96652" name="Alajos Mészáros" is_mep="True" mode="spoken">
      <p sl="hu">De Europa 2020-strategie is een zeer belangrijke strategie, vooral nu, ten tijde van de toenemende financiële- en economische crisis. Deze crisis heeft de aandacht gevestigd op zodanige fundamentele problemen en negatieve processen dat deze in onze strategie moeten worden geïntegreerd, anders kan het succes van ons economische beleid in gevaar komen.</p>
      <p sl="hu">We mogen het niet laten gebeuren dat het prestige van de euro beschadigd raakt, en we moeten alles in het werk stellen voor de duurzaamheid van de monetaire unie. Ik vertegenwoordig het land dat als laatste lid werd van de eurozone, Slowakije. De Slowaakse burgers zien de invoering van de euro als een succesverhaal en daarom draagt ook deze lidstaat met alle beschikbare middelen bij aan de bescherming van de euro.</p>
      <p sl="hu">We moeten iedereen ervan bewust maken dat de monetaire crisis ook ernstige politieke gevolgen kan hebben: toenemend euroscepticisme en onzekerheid bij de landen die zich voorbereiden op toetreding tot de eurozone. We moeten de landen die de eenheidsmunt nog niet hebben ingevoerd, helpen en aanmoedigen.</p>
      <p sl="hu">Bij het ontwikkelen van de EU-2020-strategie moet een belangrijke rol worden toebedeeld aan beleid waarmee duurzame ontwikkeling wordt gegarandeerd. Er wordt weliswaar gewerkt aan een oplossing voor energiediversificatie in Midden-Europa, maar daarnaast moet een toenemend gebruik van alternatieve energiebronnen worden gewaarborgd om de klimaatverandering te temperen. We moeten mensen er echter ook bewust van maken dat de capaciteit van de huidige alternatieve energiebronnen eindig is. Vanuit het opzicht van onze energiezekerheid op lange termijn is kernenergie de oplossing die voldoende energie kan leveren bij de laagst mogelijke CO2 -uitstoot, en daarom moet er grote nadruk worden gelegd op de hiermee samenhangende kwesties van veilige brandstofopslag en -exploitatie. Tevens is het bevorderen van nader onderzoek naar moderne energietechnologieën cruciaal, zoals de innovatie van kernfusiereactoren. Er zijn veel belangrijke kwesties die we in onze strategie willen integreren, en een van onze belangrijke taken is een betere coördinatie en integratie van de verschillende terreinen. Alleen zo kunnen we bewerkstelligen dat naast de monetaire unie ook de zo belangrijke economische unie wordt gerealiseerd.</p>
    </intervention>
    <intervention id="3-059" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Ik ben een groot voorstander van de door de Commisie en de Raad aangedragen maatregelen. Als deze maatregelen een tijdje geleden getroffen waren, hadden we een groot aantal effecten van de crisis die we doormaken, kunnen vermijden. Een tekort aan economisch bestuur heeft ertoe geleid dat er onder druk beslissingen genomen zijn, zonder raadpleging van het Europees Parlement. Bovendien zijn er geen bewakingsmechanismen beschikbaar voor de getroffen maatregelen.</p>
      <p sl="ro">Vorig jaar zijn er grote sommen gelds in banken geïnjecteerd. Dat was een noodzakelijke maatregel, maar door het redden van de banken is de latere crisis niet verzacht. De crisis heeft zich voortgezet. Men heeft zich niet gehouden aan het Stabiliteits- en groeipact. Men heeft tekorten onacceptabel hoog laten oplopen. Onder gelijke omstandigheden hebben verschillende landen verschillende maatregelen genomen. In sommige landen heeft men besloten burgers de waarheid te vertellen en zijn er bezuinigingsmaatregelen getroffen. Doordat er geen gemeenschappelijke regels zijn, zijn de effecten van de crisis verschillend voor verschillende groepen Europese burgers, terwijl toch alle lidstaten bijgedragen hebben aan het ontstaan van de crisis. We kunnen niet meer consumeren dan we produceren en we kunnen niet meer uitgeven dan we binnenkrijgen.</p>
      <p sl="ro">We hebben financiële stabiliteit nodig. Daarom zijn de voorstellen voor een nieuwe financieel stabiliteitsmechanisme of Europees monetair fonds absoluut noodzakelijk. Deze maatregelen moeten echter wel ondersteund worden door een coherente economische herstelstrategie en door controle- en sanctiemechanismen. Daardoor zullen we kunnen zeggen dat we voor echt, doeltreffend economisch bestuur gaan zorgen dat alle lidstaten ten goede komt.</p>
    </intervention>
    <intervention id="3-060" speaker_id="28115" name="Mairead McGuinness" is_mep="True" mode="spoken">
      <p sl="en">Mijnheer de Voorzitter, ik zal mij aan uw regel houden. Ik juich de opmerkingen van het Spaanse voorzitterschap over productieve systemen en een focus op concurrentievermogen toe. Ik denk dat we iets meer van dat soort conversatie kunnen gebruiken in dit Parlement, in de Raad en in de Commissie.</p>
      <p sl="en">Wat betreft uw opmerkingen over de trage respons: we moeten daarnaar kijken want in verband met respons kampt het Europese systeem met een lethargieprobleem. De lidstaten hadden eerder kunnen reageren toen de bankencrisis hen trof. We zijn daartoe in staat maar we schijnen het in dit speciale geval niet te hebben gedaan.</p>
      <p sl="en">Ten slotte zoekt de Commissie naar vier pijlers voor een nieuwe strategie. Ik denk dat de Commissie haar eigen rol in deze crisis eens moet onderzoeken. Volgens mij stond het toezicht op de regels van het Stabiliteits- en groeipact aan de basis van een “softe” aanpak die niet gewerkt heeft. Als we ons allemaal aan de regels hadden gehouden, anderen hebben het ook al gezegd, hadden we nu dit probleem niet gehad. Als we u meer bevoegdheden geven, werkt dat alleen wanneer u daadwerkelijk gebruikmaakt van de bevoegdheden die u al heeft.</p>
    </intervention>
    <intervention id="3-061" speaker_id="96814" name="Elena Băsescu" is_mep="True" mode="spoken">
      <p sl="ro">In deze economische crisis lijkt het erop dat de Europa 2020-strategie een grote uitdaging vormt, maar aan de andere kant ook kansen biedt. Er kan een belangrijke stimulans van uitgaan wat betreft de economische en sociale hervormingen die op de lange termijn noodzakelijk zijn. Solidariteit en flexibiliteit moeten de onderliggende principes zijn.</p>
      <p sl="ro">Ik vind dat er aan de toewijzingen voor de cohesiefondsen vastgehouden moet worden, want ze spelen een fundamentele rol bij de vermindering van de ongelijkheden in economische ontwikkeling tussen de verschillende regio’s in de EU. Aan de andere kant is het vanzelfsprekend dat de op EU-niveau vastgestelde doelstellingen niet automatisch nationale doelstellingen kunnen worden. De doelstellingen moeten aangepast worden aan de mogelijkheden van elk afzonderlijk land. De Roemeense regering heeft een werkgroep op hoog niveau ingesteld om nationale doelstellingen te formuleren. Deze werkgroep zal ook het opstellen van het nationale hervormingsplan helpen coördineren.</p>
    </intervention>
    <intervention id="3-062" speaker_id="97050" name="Antigoni Papadopoulou" is_mep="True" mode="spoken">
      <p sl="el">Voorzitter, zoals door de Zweedse Minister van Financiën werd omschreven lijkt het gedrag van de markten en van de banken op dat van een troep wolven, klaar om de economisch zwakkere landen uiteen te scheuren. Het eerste slachtoffer was Griekenland, daarna volgden Spanje en Portugal. In het geval van Griekenland waren wij getuige van enerzijds speculanten die Griekenland genadeloos te lijf gingen en anderzijds van de communautaire solidariteit die zeer schoorvoetend op gang kwam, waarbij zeer strenge voorwaarden het Griekse volk dwongen tot ernstige opofferingen en gerechtvaardigde stakingen. Het lijkt erop dat het nu de landen zijn, en niet langer de banken, die de hoofdrol spelen in de internationale financiële crisis.</p>
      <p sl="el">Laten we lessen leren uit deze tegenspoed. De Europese Unie heeft behoefte aan meer communautaire solidariteit, beter toezicht op het financiële systeem, een betere nationale naleving van het Stabiliteitspact, meer coördinatie van het financiële beleid en maatregelen ter voorkoming van onevenwichtigheden in het concurrentievermogen. De Europese volkeren willen een meer humaan Europa met minder ongelijkheid tussen de lidstaten. Het is nu tijd voor een meer realistisch en mensvriendelijk programma voor de Europese Unie van het jaar 2020, een programma dat tegemoetkomt aan de uitdagingen van deze tijd.</p>
    </intervention>
    <intervention id="3-063" speaker_id="4274" name="Olle Schmidt" is_mep="True" mode="spoken">
      <p sl="sv">Mijnheer de Voorzitter, Europa heeft meer samenwerking en meer solidariteit nodig en geen protectionisme en nationalisme. Dat weten wij. Dat heeft de geschiedenis ons geleerd.</p>
      <p sl="sv">Ik vind het moeilijk de vrees van de ministers van Financiën te begrijpen voor het voorstel om de begrotingen van de lidstaten vooraf te bestuderen. De afgelopen maanden hadden zelfs doorgewinterde ministers van Financiën angst en zouden dat ook moeten hebben. Hier is nog enige nationale geldingsdrang te bespeuren: onderzoek gerust andere landen, maar niet het mijne. Onderzoek Griekenland, Spanje en Portugal, maar niet mijn land. Noli me tangere - raak me niet aan!</p>
      <p sl="sv">Onze onderlinge afhankelijkheid vereist openheid en vertrouwen. De Zweedse en Finse regeringen hebben beide ervaring met de ernstige crisis van de jaren negentig en zij zouden de voorstellen van commissaris Rehn van harte moeten steunen.</p>
    </intervention>
    <intervention id="3-064" speaker_id="96654" name="Jaroslav Paška" is_mep="True" mode="spoken">
      <p sl="sk">Een verantwoord begrotingsbeleid in alle lidstaten van de EU is slechts de eerste stap voor de verbetering van de huidige situatie. De volgende stap, die beslist moeilijker uitvoerbaar is, zou moeten zijn om te proberen de structuur van de arbeidsmarkt op een passende manier te veranderen. Een groot deel van de burgers van de EU is namelijk werkzaam in niet-productieve sectoren, voornamelijk bij de overheid. De productieve sector is er niet toe in staat zo’n grote hoeveelheid ambtenaren te onderhouden, die het leven alleen maar moeilijker maken door steeds nieuwe beperkingen en voorschriften te bedenken.</p>
      <p sl="sk">Commissaris, kijkt u eens naar Azië. Daar is een lager percentage van de bevolking opgeleid en er zijn minder universiteiten dan bij ons. Ze hebben echter een beperkt aantal ambtenaren en een ongecompliceerd ondernemingsklimaat, waardoor een natuurlijk concurrentiegevoel, dat vele mensen eigen is, de ruimte krijgt om tot ontwikkeling te komen. Een ongecompliceerd, transparant ondernemingsklimaat, inkrimping van het ambtenarenapparaat, meer ruimte voor zelfstandigheid, ondernemingslust en creativiteit van onze burgers: dat is de beste oplossing voor de huidige problemen.</p>
    </intervention>
    <intervention id="3-065" speaker_id="96749" name="Andrew Henry William Brons" is_mep="True" mode="spoken">
      <p sl="en">Mijnheer de Voorzitter, de economische crisis is geen tijdelijke ziekte waarvan de EU-landen snel zullen herstellen tot een blakende economische gezondheid. Er zitten stelselmatige tekortkomingen in de aanpak van het economisch beleid van de EU en haar lidstaten. De doelstelling van een gemeenschappelijke munt, uiteindelijk voor meer dan 27 landen, is gebaseerd op de foute aanname dat één munt goed kan zijn voor veel, heel verschillende economieën. De waarde van een munt moet de toestand weerspiegelen van de economie waartoe zij dient.</p>
      <p sl="en">Er zijn echter ook andere problemen te onderscheiden. De omarming van de globalisering door de EU en haar afzonderlijke lidstaten is een recept voor rampspoed. We kunnen niet toestaan dat goederen en werknemers uit lagelonenlanden Europa overspoelen. We kunnen niet met hun producten concurreren zonder onze lonen tot hun niveau te verlagen. Wettelijke minimumlonen zullen niet verhinderen dat onze werknemers heimelijk uit de markt worden geprijsd door migranten, door de uitbesteding van hun werk of door verplaatsing van onze nijverheid naar de derde wereld.</p>
    </intervention>
    <intervention id="3-066" speaker_id="28424" name="Tunne Kelam" is_mep="True" mode="spoken">
      <p sl="en">Mijnheer de Voorzitter, ik wil commissaris Rehn bedanken voor zijn vriendelijke woorden en zijn vertrouwen in de inspanningen van Estland om toe te treden tot de eurozone. Ik kan u verzekeren dat Estland met zijn huidige financieringslast van 7,5 procent van het bbp niet zal bijdragen tot een stijging van de gemiddelde schuldquote in de EU. Ook vertrouw ik erop dat de collega’s in de eurozone Estland zullen kunnen aanvaarden als een positief voorbeeld; dat zou ook een bemoedigend signaal doen uitgaan naar Letland en Litouwen en de bevolking van die landen ervan kunnen overtuigen dat het zin heeft om zich in te spannen omdat alle aanvragers op hun merites worden beoordeeld.</p>
      <p sl="en">Toetreden tot de eurozone is op dit moment niet alleen een voorrecht. Het betekent ook solidariteit toezeggen en vanaf het begin onze bijdrage leveren aan het consolidatiepact, maar ik ben ervan overtuigd dat dit een goed besluit is; we zullen de EU niet alleen beschouwen als een gelegenheid om te ontvangen, maar allereerst ook als een kans om bij te dragen aan de bevordering van onze gemeenschappelijke zaak.</p>
    </intervention>
    <intervention id="3-067" speaker_id="96781" name="Danuta Jazłowiecka" is_mep="True" mode="spoken">
      <p sl="pl">Het debat van vandaag over economisch bestuur in de Europese Unie is een fundamentele discussie, aangezien het te maken heeft met de verdere versterking van de Europese integratie. Gelet op hun nauwe economische banden zouden alle lidstaten zich in dezelfde mate verantwoordelijk moeten voelen voor een Europees stabilisatiemechanisme en voor de gehele economische situatie in Europa.</p>
      <p sl="pl">Ik denk dat niemand van ons eraan hoeft te twijfelen dat een nauwgezet toezicht op de overheidsschulden en -uitgaven (Spreekster wordt door de Voorzitter onderbroken) , evenals de coördinatie in een vroeg stadium van de procedure voor het opstellen van begrotingen en plannen voor hervormingen in de lidstaten en een mechanisme voor hulpverlening in tijden van crisis, maatregelen zijn die in de goede richting gaan. Er zou prioriteit moeten worden verleend aan de plichtsgetrouwe tenuitvoerlegging van de beginselen van het Stabiliteits- en groeipact. Dat is van cruciaal belang met het oog op het verzekeren van budgettaire en macro-economische stabiliteit in de Europese Unie. Hoewel een aantal sancties en het beginsel van naming and shaming essentieel zijn om de lidstaten tot discipline te dwingen in verband met de uitvoering van de beginselen van het Pact en van de noodzakelijke hervormingen, sta ik weigerachtig tegenover financiële sancties. Deze sancties, die worden gebruikt in het geval van lidstaten die zich reeds in een moeilijke financiële situatie bevinden, kunnen immers het tegenovergestelde effect hebben. Ze kunnen een nadelige impact hebben op de economieën van deze landen …</p>
      <a text="(Spreekster wordt door de Voorzitter onderbroken)"/>
      <p sl="pl">Ik zou bijgevolg iedereen willen oproepen om de toekomst van Europa op verantwoorde wijze te plannen.</p>
    </intervention>
    <intervention id="3-068" speaker_id="96684" name="Liisa Jaakonsaari" is_mep="True" mode="spoken">
      <p sl="fi">Mijnheer de Voorzitter, bij een crisis is de psychologische reactie ofwel in je schulp kruipen, anderen de schuld geven, vijanden zoeken of oplossingen proberen te vinden. In Europa is nu de volgende drieledige benadering te zien: enerzijds steken in veel landen nationalisme en protectionisme de kop op en anderzijds worden nieuwe oplossingen gezocht, zoals de Commissie doet en wat wij zeer moeten waarderen. Hoe sterker het politieke systeem is in de Europese Unie en op nationaal niveau, des te beter kunnen wij de marktkrachten temmen. Andersom gaat moeilijk.</p>
      <p sl="fi">Er is naar mijn mening één ding waar wij mee op moeten houden: het bespotten van Griekenland. Het Griekse volk, de Griekse minister-president en politici verdienen nu ons respect, omdat zij zeer moeilijke besluiten nemen. Zoals de heer Schmidt zei, waren Finland en Zweden begin jaren negentig het Griekenland van nu. Wij moesten net zulke harde besluiten nemen, maar hadden uiteindelijk succes.</p>
    </intervention>
    <intervention id="3-069" speaker_id="28576" name="De Voorzitter" is_mep="True" mode="spoken">
      <p sl="nl">Het spijt me u te moeten onderbreken. U merkt dat ik haar, hoewel ze zich vriendelijk over Griekenland uitliet, exact na één minuut heb onderbroken. Objectiever kan ik hier dus niet zijn.</p>
    </intervention>
    <intervention id="3-070" speaker_id="96871" name="Michael Theurer" is_mep="True" mode="spoken">
      <p sl="de">Mijnheer de Voorzitter, dames en heren, in het onderhavige debat over een functionerende Europese economische regering wordt mijns inziens veel te weinig aandacht besteed aan de lange termijn. Nu is het juiste moment om de stabiliseringsmaatregelen voor de korte termijn te verankeren in een langetermijnstrategie. Hiervoor is een markteconomische visie nodig. Het basisprincipe van de sociale markteconomie is al vastgelegd in het Verdrag van Lissabon. Dat moet nu tot leven komen.</p>
      <p sl="de">Sociale markteconomie was het succesvolle model dat ten grondslag lag aan het Wirtschaftswunder in Duitsland. De architect van het Wirtschaftswunder , Walter Eucken, merkte al in 1950 op dat de staat zijn ingrijpen in de economie moet richten op het ordenen van de economie, niet op sturing van het economische proces. Daarom pleit ik voor reguleringsmaatregelen, dus overheidsmaatregelen die door middel van algemene wetten de randvoorwaarden voor economische activiteiten stellen. De staat schept geen banen, maar creëert een regelgevingskader, en daarop moeten wij ons concentreren. Concurrentievermogen is het resultaat van economisch handelen, niet de bron.</p>
    </intervention>
    <intervention id="3-071" speaker_id="96981" name="Franz Obermayr" is_mep="True" mode="spoken">
      <p sl="de">Mijnheer de Voorzitter, we moeten ons in de EU-strategie 2020 bezighouden met de oorzaken voor de huidige crisis. Was het een goed idee om een monetaire unie naar Amerikaans model in te voeren zonder de benodigde centrale instanties voor begrotingscontrole? Nee! De euro mag van de EU geen enorme herverdelingsmachine op basis van afgedwongen solidariteit maken. Als we dan toch al een monetaire unie hebben, dan wel een monetaire unie van harde valuta’s.</p>
      <p sl="de">Ook de vrije financiële markten mogen in de toekomst niet los van de reële economie worden gezien. Voor 2020 moeten we daarom duidelijke regels tegen speculanten en tegen hedgefondsen opstellen. De weg richting belasting op financiële transacties die Oostenrijk en gisteren ook Duitsland is ingeslagen, is met de belasting van winsten van banken en de financiële sector absoluut de juiste weg. Laten we een signaal afgeven aan de belastingbetaler, en laten we de financiële sector eindelijk aanspreken op zijn verantwoordelijkheid. En meer moed bij spelregels voor de landen! Iedereen die doelbewust onjuiste bedragen gebruikt, moet van de eurozone worden uitgesloten, zo simpel is het. Bedriegers hebben in de EU niets te zoeken.</p>
    </intervention>
    <intervention id="3-072" speaker_id="2278" name="Paul Rübig" is_mep="True" mode="spoken">
      <p sl="de">Mijnheer de Voorzitter, mijnheer Rehn, geachte dames en heren, de strategie 2020 vormt een bijzondere uitdaging voor ons. We moeten aandacht besteden aan kleine en middelgrote bedrijven; we moeten ervoor zorgen dat in 2020 in kleine en middelgrote ondernemingen een minimumkapitaalratio van gemiddeld 20 procent wordt bereikt.</p>
      <p sl="de">We hebben in Europa een sterk mkb nodig, omdat dit goed is voor twee derde van de werkgelegenheid en 50 procent van het bruto nationaal product, en kleine en middelgrote ondernemingen 80 procent van de belastingopbrengst voor hun rekening nemen. En dan is de Commissie gewoonweg vergeten ook doelstellingen ter versterking van kleine en middelgrote ondernemingen in dit programma op te nemen.</p>
      <p sl="de">Mijnheer Rehn, ik roep u nadrukkelijk op u in te zetten voor het midden- en kleinbedrijf en doelstellingen ter versterking van deze ondernemingen en hun werknemers te formuleren.</p>
    </intervention>
    <intervention id="3-073" speaker_id="96933" name="Milan Zver" is_mep="True" mode="spoken">
      <p sl="sl">Het debat van vandaag was een van de betere die we hebben gehad over de financiële en economische crisis, vooral over de effecten daarvan in Griekenland, en de meeste bijdragen richtten zich met name op de vraag hoe we de Europese Unie in de toekomst moeten besturen. Ik ben het echter ook eens met wat de sprekers die de verantwoordelijkheid voor deze situatie willen verdelen, hebben gezegd. Naar mijn mening is dat de juiste manier om verder te gaan en het is belangrijk dat we die route kiezen. We moeten vragen stellen over de verantwoordelijkheid van bepaalde Europese instellingen en niet alleen de collectieve verantwoordelijkheid van de instellingen, maar precies wie verantwoordelijk is voor wat.</p>
      <p sl="sl">Ik wil daarom voorstellen dat we bijvoorbeeld een beroep doen op de heer Almunia, de voormalige commissaris van economische en monetaire zaken, aangezien hij tijdens zijn ambtsperiode tamelijk kritisch was ten aanzien van bepaalde landen voordat de Griekse kwestie zich voordeed. Ik verzoek hem zijn rol in dit verhaal toe te lichten en als hij dat niet doet, zou hij moeten aftreden.</p>
    </intervention>
    <intervention id="3-074" speaker_id="96668" name="Seán Kelly" is_mep="True" mode="spoken">
      <p sl="en">Mijnheer de Voorzitter, om te beginnen hebben we de laatste paar weken maatregelen genomen tegen een financiële crisis die al heeft plaatsgevonden – een financiële crisis die is veroorzaakt door een gebrek aan regelgeving, een gebrek aan toezicht en een gebrek aan goed bestuur. Met de maatregelen van vandaag proberen we te anticiperen op deze situaties zodat ze in de toekomst niet meer voorkomen, en dat is toe te juichen.</p>
      <p sl="en">We presteren allemaal beter als er iemand over onze schouder meekijkt. Dat geldt voor regeringen net zo goed als voor personen. Daarom waardeer ik wat vandaag hier is gebeurd en ik denk dat we vanaf vandaag ook aan de slag moeten om de financiële terroristen aan te pakken van de kredietwaardigheidsbureaus en de speculanten die mensenlevens verwoesten en soevereine regeringen ten val proberen te brengen. Met deze tweeledige aanpak – het politieke bestuur aanpakken én afrekenen met de financiële terroristen – kunnen we misschien uitkijken naar een betere toekomst.</p>
    </intervention>
    <intervention id="3-075" speaker_id="97014" name="Karin Kadenbach" is_mep="True" mode="spoken">
      <p sl="de">Mijnheer de Voorzitter, mijnheer Rehn, mijnheer López Garrido, we debatteren vandaag over een gemeenschappelijke Europese sturing van de economie. Het wordt hoog tijd op te merken dat de markt geen waarde op zich is, dat de Europeanen niet ten dienste staan van de markt, maar dat de markt ten dienste moet staan van de mensen, de 500 miljoen Europeanen.</p>
      <p sl="de">Ik ben ervan overtuigd dat we consolidatie en groei nodig hebben; beide termen zijn echter ook verbonden met een ander aspect, namelijk sociaal verantwoorde consolidatie enerzijds en duurzame groei anderzijds. Om dat te bereiken, moeten we erop vertrouwen dat dit gaat lukken. We moeten de mensen in Europa perspectieven bieden. Dat lukt echter alleen als we kunnen toezeggen of maatregelen nemen om ervoor te zorgen dat ze in een Europa leven waarin ze ook kunnen delen in de welvaart. In het Europa van de toekomst profiteert niet slechts een enkeling van de groei.</p>
    </intervention>
    <intervention id="3-076" speaker_id="72775" name="Rachida Dati" is_mep="True" mode="spoken">
      <p sl="fr">Mijnheer de Voorzitter, het is om te beginnen waar dat het plotselinge uitbreken en de omvang van de Griekse crisis grote bezorgdheid bij onze medeburgers hebben gewekt, wat mij begrijpelijk voorkomt. Het gaat er, nogmaals, en zoals een van mij collega’s eerder heeft gezegd, niet om met een beschuldigende vinger naar Griekenland te wijzen, maar het is belangrijk om – en daar hebben we het al enige tijd over– noodzakelijke lessen te trekken om een beleidsmatiger Europa op te bouwen en ons te richten op economisch bestuur. Er moet nu dringend een economisch bestuur worden voorgesteld.</p>
      <p sl="fr">Ik hoor dat de Commissie voorstelt om van tevoren de nationale begrotingen te bestuderen. Ikzelf denk dat we nu niet op een ander paard moeten gaan wedden. Het Europese economische bestuur is wat dringend en fundamenteel nodig is, niet het voorafgaand onderzoek van de nationale begrotingen door de Commissie. Ik denk dat met dit voorstel de vinger op grondwettelijke incoherente zaken wordt gelegd, maar dat er ook traagheid en complexiteit mee in de hand worden gewerkt en dat kan Europa op dit moment absoluut niet gebruiken. Wat dringend is, dat is Europees economisch bestuur en niet het voorafgaand onderzoek van nationale begrotingen.</p>
    </intervention>
    <intervention id="3-077" speaker_id="95281" name="Vasilica Viorica Dăncilă" is_mep="True" mode="spoken">
      <p sl="ro">We weten allemaal dat de Europa 2020-strategie gelanceerd is met de bedoeling de Europese Unie te helpen opklimmen uit de huidige economische crisis en de EU-economie voor te bereiden op het nieuwe decennium. Het is echter een ernstige zaak dat de Europa 2020-strategie niet eens heldere richtlijnen verschaft over de herziening van een van de belangrijkste gemeenschappelijke beleidsterreinen, namelijk de hervorming van het gemeenschappelijk landbouwbeleid.</p>
      <p sl="ro">Dat is des te ernstiger omdat de landbouw als essentieel politiek instrument voor het bereiken van de doelstellingen van de Europa 2020-strategie pas op het laatste moment genoemd is. We zijn daarom niet eens verbaasd dat het landbouwbeleid in dit document te weinig aan bod komt. In de Europa 2020-strategie worden weliswaar enkele ideeën over het toekomstige GLB geopperd, maar er wordt geen wezenlijke strategische rol aan toegekend als onderdeel van een bredere, wereldwijde benadering, waarbij rekening wordt gehouden met de enorme uitdagingen waar we voor staan door het vooruitzicht van enerzijds een verdubbeling van de wereldwijde vraag naar voedsel en anderzijds de klimaatverandering.</p>
    </intervention>
    <intervention id="3-078" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Dames en heren, we beschikken niet over gedetailleerde analyses van de oorzaken van de crisis in de eurozone, van de economische ineenstorting in Griekenland of van de gevaren die andere landen het hoofd moeten bieden. Ligt de wereldwijde financiële crisis, die in een economische crisis is uitgemond, aan de basis van deze situatie of moeten we de reden veeleer zoeken bij onze eigen fouten, nalatigheid en een gebrek aan actie?</p>
      <p sl="pl">Laten we duidelijk en eerlijk zeggen dat er in onze Unie geen sprake was van coördinatie van het financiële beleid. Het Stabiliteits- en groeipact werd niet nageleefd, de financiële discipline werd evenmin in acht genomen. De nationale begrotingen hadden vaak elke band met de werkelijkheid verloren: hoge kosten, lage inkomsten en een gebrek aan verantwoordelijkheid bij het bestuur van het land. Ik zou bijgevolg de volgende vragen willen stellen: Waar was de Europese Centrale Bank? Wat heeft de Commissie gedaan?</p>
      <p sl="pl">Laten we eerlijk toegeven dat het probleem te wijten is aan het feit dat de lidstaten er niet mee instemmen dat de EU-instellingen hun begrotingen controleren, evalueren en analyseren. Wij hebben ons de afgelopen jaren hoofdzakelijk beziggehouden met het Verdrag van Lissabon en hebben minder aandacht besteed aan de economische unie, met name aan de monetaire unie.</p>
    </intervention>
    <intervention id="3-079" speaker_id="photo_generic" name="Diego López Garrido" is_mep="True" mode="spoken">
      <p sl="es">fungerend voorzitter van de Raad . − Mijnheer de Voorzitter, we mogen wel zeggen dat de Europese Unie voor een situatie staat die vergelijkbaar is met andere situaties in haar moeizame geschiedenis en die toch een positief einde hebben gehad. Europa bevindt zich op een kruispunt, net als na de Tweede Wereldoorlog, die heeft geleid tot wat nu de Europese Unie heet. Het gebeurde ook toen de Berlijnse muur omviel, toen Europa weer één werd, toen er een crisis was (wat overigens een crisis was rondom het Europees monetair stelsel). Het antwoord was: een stap voorwaarts doen en een nieuw Verdrag goedkeuren. Dat is wat we begin deze eeuw hebben gedaan met het Verdrag van Lissabon en het is ook de enige manier om uit de huidige moeilijke situatie te komen.</p>
      <p sl="es">Het alternatief is natuurlijk populisme of protectionisme, maar zij zijn geen optie. Het enige juiste is de weg inslaan naar een Europa dat zorgt voor een oplossing van zijn tekortkomingen, die door deze crisis aan het licht zijn gekomen. Een crisis die geen van de aanwezigen in dit Huis ooit zo ernstig heeft meegemaakt.</p>
      <p sl="es">Het antwoord op het probleem van de gedereguleerde markten, een gebrek aan concurrentievermogen in het productiesysteem, dat ernstige maatschappelijke problemen, zoals werkloosheid, tot gevolg heeft, het probleem van de begrotingstekorten, met twintig van de zevenentwintig lidstaten die zijn onderworpen aan een buitensporigtekortprocedure, en een overduidelijk gebrek aan economisch bestuur in de Europese Unie is niet minder Europa, maar juist meer Europa. Dat is wat we in deze situatie nodig hebben.</p>
      <p sl="es">Het moet gezegd dat de Europese Unie wel heeft gehandeld en maatregelen heeft genomen. Ik verwijs hierbij naar de interventies van commissaris Rehn en die van mij, waarin we hebben aangegeven wat de respons van de Europese Unie op de crisis was. Op dit moment gaat de tijd echter steeds sneller en ik denk dat we sneller moeten reageren op de fundamentele problemen van de Europese Unie, die nog steeds niet zijn opgelost en waar we als gevolg van deze crisis nadrukkelijker mee zijn geconfronteerd.</p>
      <p sl="es">Ik wil daarom voorstellen dat de instellingen van de Europese Unie, uiteraard ook het Parlement, samenwerken aan de vijf aspecten waarmee we meer haast moeten maken. De al ingeslagen weg moeten we op de juiste manier versnellen en afronden.</p>
      <p sl="es">Het eerste aspect is solidariteit. De solidariteit in de eurozone moet worden versterkt. Daarom was de hulp aan Griekenland zo doeltreffend en was het een goed besluit om voor een periode van drie jaar, dus niet permanent, 750 miljard euro beschikbaar te stellen om eventuele problemen met of onevenwichtigheden in de overheidsfinanciën te voorkomen. Dit is volgens mij een fundamenteel element en het was terecht dat de Europese Raad dit heeft voorgesteld en op 9 mei heeft goedgekeurd. Naast dit besluit waren er de maatregelen van de Europese Centrale Bank, die zelfs op dit moment tussenbeide komt door, via de daartoe bestemde instrumenten van het Verdrag van Lissabon, schulden van de lidstaten op te kopen.</p>
      <p sl="es">In de tweede plaats wordt in dit Parlement op dit moment een pakket voor financieel toezicht bestudeerd. Een voorproefje daarvan was de goedkeuring gisteren door de Raad van ministers van Economische Zaken en Financiën (Ecofin) van de regulering van hedgefondsen. Het zal ons lukken, natuurlijk lukt het ons. We hebben nu voor deze regulering gezorgd, maar de onderhandelingen tussen de Raad en het Europees Parlement over het hele pakket aan maatregelen voor financieel toezicht moeten zo snel mogelijk worden afgerond. Dit pakket reguleert overigens ook de “rating agencies”, aangezien zij, en hiermee verwijs ik naar de voorstellen of vragen van enkele van u, zijn onderworpen aan het toezicht van de Europese Autoriteit.</p>
      <p sl="es">In de derde plaats moeten we inzetten op concurrentievermogen. Het is dan ook van groot belang dat de Europa 2020-strategie door de Europese Raad van juni wordt goedgekeurd en in werking wordt gezet. Deze strategie dient de nog niet gekwantificeerde doelstellingen, waaronder armoedebestrijding en sociale insluiting, te kwantificeren. Het dient een strategie te zijn die een eigen vorm van bestuur instelt, een vorm van governance die veel strikter is dan het vrijwel niet bestaande bestuur van het Verdrag van Lissabon. Dit is ook waar de heer Verhofstadt het zojuist over had. Tenslotte moet de strategie gebruik maken van positieve stimulansen om ervoor te zorgen dat de doelstellingen worden verwezenlijkt, zoals Europese fondsen of de structuurfondsen.</p>
      <p sl="es">Een vierde belangrijk element is het pakket inzake de coördinatie van economische beleidsmaatregelen dat commissaris Rehn op 12 mei heeft gepresenteerd en dat gisteren door de Ecofin-Raad is bestudeerd. Het is absoluut essentieel dat wij ons houden aan hetgeen het Verdrag van Lissabon stelt in artikel 5 van het Verdrag betreffende de werking van de Europese Unie, namelijk dat de lidstaten verplicht zijn, dus niet dat het goed of wenselijk is, maar dat ze verplicht zijn hun economisch beleid en werkgelegenheidsbeleid op elkaar af te stemmen. Ze mogen ook hun sociale beleid op elkaar afstemmen. In die zin achten wij de tenuitvoerlegging van artikel 136 van het VWEU, opgesteld op basis van dit Commissievoorstel, zeer belangrijk. We moeten dan ook vaart zetten achter de inwerkingstelling ervan.</p>
      <p sl="es">Ten slotte denk ik dat we eveneens vaart moeten zetten achter het debat, of een besluit, over een belasting op internationale financiële transacties, iets wat naar mijn mening bij de G20 aan de orde moet worden gesteld.</p>
      <p sl="es">Ik verzoek het Europees Parlement om deze belangrijke punten, die een stap vooruit betekenen naar een zogenoemd economisch bestuur of governance van de EU, te steunen en zich er zo spoedig mogelijk over uit te spreken. Hier kunnen we niet te lang meer mee wachten.</p>
      <p sl="es">Ik denk dat eenheid in de Europese Unie nooit eerder zo hard nodig was. Ik bedoel hiermee niet alleen de eenheid tussen de lidstaten van de Unie, maar ook de eenheid tussen de instellingen. Het Europees Parlement is een Europese instelling, de Commissie is een Europese instelling en de Raad is eveneens een Europese instelling. Deze instellingen moeten nu samenwerken om deze impuls richting een bestuur van de Unie en richting de oplossing van de bron van de huidige problemen te bestendigen. Laat dit een uiting zijn van onze verbintenis om een nieuwe politieke fase in te gaan in een EU die goed is voor alle burgers. Want dat is precies wat zij van ons verwachten. Dat Europa goed voor hen is. Dat en niets anders.</p>
    </intervention>
    <intervention id="3-080" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . − Mijnheer de Voorzitter, dank aan de geachte afgevaardigden voor een heel serieus en inhoudelijk debat dat de ernstige situatie weerspiegelt waarmee we thans in Europa worden geconfronteerd. Laat ik om te beginnen zeggen dat ik de brede steun van het Europees Parlement voor de versterking van het economisch bestuur zeer waardeer. Ik heb ook zorgvuldig geluisterd naar minister López Garrido en ik bedank het Spaanse voorzitterschap voor zijn steun en voor de uitstekende samenwerking in deze en andere kwesties.</p>
      <p sl="en">Ik ben het ten zeerste eens met degenen van u die hebben gepleit voor een economische unie ter voltooiing van de monetaire. Dat is de manier waarop we verder komen en dat is de kritieke lering die we uit de crisis moeten trekken. We moeten werken aan drie versterkingen. Allereerst moeten we waakzaam zijn in verband met de directe oplossing van de crisis in Griekenland en elders in Europa. We hebben voorkomen dat op Europese bodem een tweede Lehman Brothers is ontstaan, maar we zijn zeker nog niet uit de gevarenzone en daarom moeten we waakzaam zijn en vastbesloten blijven om de financiële stabiliteit in Europa te waarborgen en daarmee het nog breekbare economische herstel van ons continent te beschermen.</p>
      <p sl="en">Ten tweede moeten we de hervorming van de regelgeving inzake financiële markten, bankheffingen, ongedekt schrijven en kredietagentschappen versnellen, intensiveren en voltooien. Het is veel beter om op Europees niveau te handelen en wel zo snel mogelijk.</p>
      <p sl="en">We moeten een kader in het leven roepen om de systeemfouten van de financiële markten te corrigeren; wat dit betreft ben ik het heel erg eens met mevrouw Jaakonsaari en de heer Swoboda. De markt kan ons goed dienen maar zij is een slechte meester. Daarom moeten we, zoals de heer Theurer heeft gezegd, werken aan het basisidee van een sociale markteconomie om een geloofwaardig wettelijk kader voor financiële markten te scheppen door de hervorming van de regelgeving te voltooien.</p>
      <p sl="en">Ten derde moeten we besluiten gaan nemen over de versterking van het economisch bestuur in Europa; we moeten het Stabiliteits- en groeipact versterken via preventief begrotingstoezicht; we moeten uitvoerbare sancties invoeren en die moeten op regels zijn gebaseerd, zoals de heer Kallas heeft gezegd, en we moeten controlebevoegdheden krijgen voor Eurostat …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-081" speaker_id="28576" name="De Voorzitter" is_mep="True" mode="spoken">
      <p sl="nl">Collega's, we zijn bijna aan het einde gekomen van een zeer belangrijk debat. Ik verzoek u vriendelijk uw conversaties in deze zaal tot het minimum te beperken en aandacht te schenken aan de slotwoorden van de commissaris. Het woord is aan de commissaris.</p>
    </intervention>
    <intervention id="3-082" speaker_id="photo_generic" name="Olli Rehn" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik ben dit wel gewend maar ik zou het toch op prijs stellen als er in het Parlement enige belangstelling was voor wat ik wil zeggen.</p>
      <p sl="en">Onmiddellijke aanpak van de crisis, een complete hervorming van de financiële markten en versterking van het economisch bestuur: dat zijn de belangrijkste opgaven waaraan we nu zo snel mogelijk moeten werken.</p>
      <p sl="en">Ik ben het eens met de heer Marinescu, die naar de mededeling van de Commissie verwees. Deze gaat inderdaad verder dan iemand nog maar een half jaar geleden had kunnen denken. Leest u alstublieft die tien bladzijden van de mededeling over de versterking van het economisch bestuur in Europa. Tien bladzijden klinkt kort, maar ze staan vol met concrete initiatieven. Dit zijn zware maatregelen, zoals we die nodig hebben in Europa. Ik kom binnenkort met concrete voorstellen voor wetgeving.</p>
      <p sl="en">We hebben het initiatief genomen en we zullen doorzetten. De heer Verhofstadt heeft opgemerkt dat we niet op de taakgroep moeten wachten. Nu dragen wij actief en constructief bij aan het werk van de taakgroep onder leiding van EU-voorzitter Herman Van Rompuy, maar we zullen inderdaad van ons initiatiefrecht gebruikmaken en spoedig concrete wetgevingsvoorstellen op tafel leggen voor de versterking van het economisch bestuur.</p>
      <p sl="en">Dat is het wezen van de communautaire methode en dat is waar u vandaag ook om heeft gevraagd, en terecht. We kunnen ons de luxe van uitstel niet veroorloven. In plaats daarvan moeten we onverwijld optreden. Het is nu absoluut van essentieel belang om deze initiatieven door te zetten.</p>
      <p sl="en">Ik wil daarom tot besluit zeggen dat we een alliantie van instellingen nodig hebben om deze doelen na te streven. De Europese Unie heeft altijd de beste resultaten opgeleverd met een alliantie van het Parlement en de Commissie, dus ik reken in dit verband op uw steun. Het is ook van belang dat we de nationale parlementen bij de zaak betrekken met een inclusieve benadering, zoals mevrouw Goulard heeft voorgesteld.</p>
      <p sl="en">Maar onthoud alstublieft het belangrijkste: dat het Europees Parlement ons allen in de Europese Unie kan helpen sneller en vastberadener op te treden. Dus overtuig alstublieft uw achterban en help ons de lidstaten te overtuigen – niet slechts het Spaanse voorzitterschap, dat al zeer overtuigd is. Ik vertrouw erop dat u uw stem kunt en zult laten horen en ik reken erop dat u in de loop van deze vergaderweek van het Parlement een krachtig en beslist standpunt zult innemen in de resolutie over Europa 2020.</p>
      <p sl="en">Beste vrienden, het enige dat we nodig hebben is “volle kracht vooruit” om het economisch bestuur in Europa te versterken.</p>
    </intervention>
    <intervention id="3-083" speaker_id="28576" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-084" speaker_id="96856" name="George Sabin Cutaş" is_mep="True" mode="written">
      <p sl="ro">Als er één les getrokken zou moeten worden uit deze economische crisis is het wel de noodzaak van solidariteit. Het is niets nieuws dat we leven in een gemondialiseerde wereld, waar de economieën van landen onderling van elkaar afhankelijk zijn. Landen hebben echter verzuimd afscheid te nemen van hun isolationistische logica, waarin oplossingen voor economische uitdagingen op nationaal niveau worden toegepast, zonder ook maar enigszins rekening te houden met de effecten ervan op bredere schaal.</p>
      <p sl="ro">De Lissabonstrategie is mislukt doordat er bij de lidstaten niet voldoende politiek engagement was om het voortouw te nemen bij het behalen van de doelstellingen ervan. Om ervoor te zorgen dat de EU 2020-strategie wel een succes wordt, in tegenstelling tot de Lissabonstrategie, moeten de nationale hervormingsprogramma’s op Europees niveau doeltreffender bewaakt worden. Sociale integratie moet ook de hoofddoelstelling zijn van goed economisch bestuur en overheidsaanbieders moeten leren mensen op de eerste plaats te zetten, vóór financieel gewin.</p>
    </intervention>
    <intervention id="3-085" speaker_id="96706" name="João Ferreira" is_mep="True" mode="written">
      <p sl="pt">Nu, iets meer dan tien jaar sinds de euro in het leven is geroepen worden de waarschuwingen die we destijds hebben uitgesproken bevestigd. De integratie van economieën met zeer verschillende ontwikkelingsniveaus, met criteria voor nominale convergentie, eigen monetair en wisselkoersbeleid, alles tot stand gekomen om de belangen van de grootmachten tegemoet te komen, heeft de crisis en de divergentie in de EU verergerd, en heeft geleid tot een situatie waarin de perifere economieën in twijfel worden getrokken.</p>
      <p sl="pt">In verband met de crisis die ze hebben gecreëerd, hebben de beslissingscentra voor het financiële speculatiekapitaal – en de verlengstukken daarvan in de EU-instellingen en bij de regeringen – een nieuwe en ongebruikelijke aanval gelanceerd op de volken en werknemers van Europa. De heren van de EU hebben besloten gebruik te maken van de begrotingsbevoegdheden van de lidstaten, en dat hebben ze gedaan niet in naam van de solidariteit - een idee waarvan ze steeds meer vervreemd raken - maar wel van de garantie voor de stabiliteit van de euro die door de grootmachten wordt verlangd; dit is een ontoelaatbare belediging van de democratie en de soevereiniteit van de volken. Ze laten deze belediging vergezeld gaan van werkelijk sociaalterroristische maatregelen waarvoor de nationale regeringen het hoofd buigen. Het antwoord op de zogenaamde "Europese economische regering" en op de toenemende antidemocratische aard van het lopende integratieproces wordt gegeven door strijdende werknemers in heel Europa. Uit deze strijd, uit de progressieve impuls daarvan, wordt de nodige verandering geboren.</p>
    </intervention>
    <intervention id="3-086" speaker_id="4466" name="Ilda Figueiredo" is_mep="True" mode="written">
      <p sl="pt">Het is betreurenswaardig dat de Europese Raad en de Commissie hebben bevestigd dat er maatregelen worden genomen om de financiële en productieproblemen op te lossen in het kader van begrotingsdiscipline en dat ze de installatie van een taskforce voorstellen als grote troef voor langetermijnmaatregelen.</p>
      <p sl="pt">Hoewel ze erkennen dat er vertraging is in de aarzelende maatregelen die ze hebben genomen, komt wat de vertegenwoordigers van het Spaanse voorzitterschap van de EU en van de Commissie hier hebben herbevestigd neer op voortzetting en verdieping van dezelfde weg naar kapitalistische integratie; ze rennen rond als een kip zonder kop. Ze negeren liever dat het zogenaamde "tijdelijk stabilisatiemechanisme" en het bijbehorende fonds niet verder gaan dan een verzachtend effect op de financiële crisis en verdoezelen het feit dat alleen een breuk met het huidige beleid en een koerswijziging kunnen leiden tot sociale vooruitgang. Daarom is het van het grootste belang prioriteit te geven aan productie en openbare diensten van hoge kwaliteit, aan het scheppen van werkgelegenheid met rechten, salarissen, pensioenen, sociale integratie en aan een eerlijke herverdeling en verdeling van inkomen.</p>
      <p sl="pt">Dit alles vereist echter een effectieve economische en sociale cohesie, met een duidelijke versterking van de communautaire begroting, solidariteit, meer overheidsbeleid en staatscontrole van de belangrijkste economische sectoren.</p>
    </intervention>
    <intervention id="3-087" speaker_id="28155" name="Edit Herczog" is_mep="True" mode="written">
      <p sl="nl">Het herstel uit de economische crisis verloopt met horten en stoten, en bovendien is de eurozone aan het wankelen gebracht door de fiscale problemen in Griekenland en andere lidstaten. Deze problemen hebben de vraag opgeworpen of Europa wel in staat is de strijd aan te binden met de economische kracht van de Verenigde Staten of China. Om die reden moet de Europese Unie met de EU-2020-strategie een effectieve oplossing bieden voor de economische- en financiële crisis en zorgen dat de economische capaciteit van de gemeenschap die het leven van 500 miljoen mensen bepaalt, competitief blijft, met andere woorden: dat de EU-27 niet achterblijft bij haar economische- en politieke rivalen. De complexiteit van de uitdagingen waar we momenteel mee te kampen hebben, vereist een geïntegreerd systeem van politieke instrumenten. De Europese Unie moet speciale prioriteit geven aan onderzoek en innovatie om een oplossing te vinden voor uitdagingen als klimaatverandering en de toenemende wereldwijde concurrentie. Aangezien in de periode na de crisis het stimuleren van groei en het creëren van banen door onderzoek en innovatie belangrijker zijn geworden dan ooit, stel ik voor dit als voornaamste doelstelling van de EU-2020-strategie vast te leggen. Onze angst dat de huidige begroting de financiële eisen om te voldoen aan de uitdagingen van de 21e eeuw niet voldoende dekt, is echter gegrond. Als lid van de Begrotingscommissie verzoek ik de Europese Commissie een nieuw begrotingsmodel in te dienen dat moedig, ambitieus, maar tegelijkertijd realistisch is om het succes van de EU-2020-strategie te garanderen.</p>
    </intervention>
    <intervention id="3-999" speaker_id="28314" name="Anneli Jäätteenmäki" is_mep="True" mode="written">
      <p sl="fi">Het is goed dat er in de Europa 2020-strategie rekening wordt gehouden met jongeren. Het is echter niet toereikend. De inhoud is beperkt en pessimistisch. Er zijn te weinig concrete doelen, die wij juist hard nodig hebben. De jeugdwerkloosheid is alarmerend hoog, namelijk meer dan twee keer zo hoog als de algemene werkloosheid. In Letland en Spanje zit bijna de helft van de jongeren zonder werk. Hoe langer mensen werkloos blijven, hoe groter het risico op armoede en uitsluiting. Jongeren met weinig werkervaring zijn slechter af op de arbeidsmarkt, vooral wanneer er op personeel wordt bezuinigd. Volgens voorspellingen zal er een gebrek aan werknemers komen. Het is echter niet vanzelfsprekend dat de jongeren die nu werkloos zijn deze toekomstige behoefte aan werknemers kunnen opvullen. Het weer in de samenleving integreren van langdurig werkloze jongeren gebeurt niet noodzakelijkerwijs zonder problemen. Wij hebben concrete maatregelen nodig. Jongeren hebben werk nodig, geen beloften. Het is heel belangrijk dat wij onze verantwoordelijkheid voor de toekomst nemen en dat wij bij al onze plannen vooral rekening blijven houden met kinderen en jongeren.</p>
    </intervention>
    <intervention id="3-088" speaker_id="28141" name="Lívia Járóka" is_mep="True" mode="written">
      <p sl="nl">De lancering van de EU-2020-strategie die het economische en werkgelegenheidsbeleid van de lidstaten volgens gemeenschappelijke beginselen moet harmoniseren, is misschien wel de belangrijkste taak die we voor de boeg hebben. Ik verwelkom het feit dat de strategie, behalve op de aspecten van een duurzame sociale markteconomie, milieubescherming en innovatie, grote nadruk legt op de strijd tegen armoede en uitsluiting en op de versterking van de sociale cohesie, wat tevens een voorwaarde is voor de eerder genoemde doelstellingen en een van de basispijlers van het programma van het Spaans-Belgisch-Hongaarse triovoorzitterschap. Ik zie het als een belangrijke stap voorwaarts dat de Europese Commissie in de tweede helft van haar geïntegreerde richtsnoeren bij de strategie ambitieuze en kwantitatieve doelen heeft geformuleerd op dit vlak. Twee daarvan zijn dat 75 procent van de beroepsbevolking werk moet hebben en dat het aantal mensen dat onder de nationale armoedegrens leeft, moet worden verlaagd met 25 procent. Om de verwezenlijking van bovenstaande doelen op de voet te volgen en te controleren en om de strijd tegen sociale uitsluiting te evalueren, is het de moeite waard de Laken-indicatoren toe te passen die door de Europese Raad van Laken in 2001 zijn aangenomen, samen met de bijbehorende componenten die in de tussentijd zijn uitgebreid en nader zijn gedefinieerd. De Laken-indicatoren geven een gedetailleerd en betrouwbaar beeld van de positie die bepaalde groepen uit de samenleving in bepaalde segmenten van het openbare leven innemen. De laatste jaren zijn ze door diverse Europese instellingen, waaronder Eurostat, met succes toegepast.</p>
    </intervention>
    <intervention id="3-998" speaker_id="96781" name="Danuta Jazłowiecka" is_mep="True" mode="written">
      <p sl="pl">Het verzekeren van economische groei in de Europese Unie en het bevorderen van de werkgelegenheid moet de belangrijkste doelstelling zijn van de Europa 2020-strategie waarover we vandaag debatteren. Onze maatregelen moeten gericht zijn op het stimuleren van de economische activiteit en bijgevolg op het bereiken van duurzame economische groei op lange termijn. De door de Europese Commissie voorgestelde indicatoren zouden moeten worden aangevuld met een indicator inzake de verzadiging van de infrastructuur op gebieden als tele-informatica, vervoer, energie, milieu en sociale kwesties. Een goed ontwikkelde infrastructuur vormt de basis voor de efficiënte werking van de interne markt, met een toename van de interne vraag en de economische activiteit tot gevolg. Verder is een goed ontwikkelde infrastructuur noodzakelijk voor het wegwerken van de verschillen in ontwikkeling tussen de regio's, hetgeen leidt tot een verhoogd concurrentievermogen en meer economische, sociale en territoriale cohesie. Daarenboven zou ik willen verwijzen naar de werkgelegenheidsindicator die als een prioriteit moet worden beschouwd. De stappen die we nemen, zouden niet alleen gericht moeten zijn op structurele hervormingen, maar ook op een betere voorbereiding en een efficiënter gebruik van het arbeidspotentieel en het intellectueel kapitaal in de Europese Unie. Ik ga ervan uit dat niemand van ons eraan twijfelt dat er, met het oog op de tenuitvoerlegging van de EU 2020-strategie, behoefte is aan sterker leiderschap en meer politieke verantwoordelijkheid van de lidstaten en van de Europese Commissie, met name voor de uitvoering van structurele hervormingen. In deze context zou het nuttig zijn om de EU 2020-strategie ongeveer vijf jaar na de tenuitvoerlegging ervan grondig te analyseren, dat wil zeggen aan het einde van het mandaat van de huidige Europese Commissie. Dit zou het niet alleen mogelijk maken om de politieke verantwoordelijkheid te versterken, maar ook om de acties en de resultaten op elkaar af te stemmen.</p>
    </intervention>
    <intervention id="3-089" speaker_id="96934" name="Sandra Kalniete" is_mep="True" mode="written">
      <p sl="en">In de uitvoering van de EU 2020-strategie moet de nadruk liggen op economische cohesie, dat wil zeggen dat het nog altijd cruciaal is om de economische ongelijkheden te verminderen tussen EU-regio’s die achterblijven en EU-regio’s die welvarender zijn. Ik geloof dat de aandacht van de EU ook nu nog grotendeels moet uitgaan naar het solidariteitsbeginsel en naar instrumenten om inkomensverschillen te nivelleren. De focus dient gericht te blijven op de EU-regio’s die het meest te lijden hebben gehad van de economische en financiële crisis. De specifieke situatie in elk van deze regio’s moet worden beoordeeld, waarna passende maatregelen voor de aangetroffen uitdagingen moeten worden genomen.</p>
      <p sl="en">In de Europa 2020-strategie wordt de landbouwsector behandeld als elke andere sector van de moderne economie, en ik juich dat toe. Ik ben een sterk voorstander van een gemeenschappelijk landbouwbeleid dat een gelijk speelveld voor alle lidstaten waarborgt. Eerlijke concurrentie op de interne markt is een sleutelvoorwaarde voor het concurrentievermogen van de Europese landbouw op de wereldmarkt. Er dient synergie te bestaan tussen de 2020-strategie en de hervorming van het GLB na 2013 – beide zullen gericht moeten zijn op het bevorderen van intelligente groene groei.</p>
    </intervention>
    <intervention id="3-090" speaker_id="28280" name="Filip Kaczmarek" is_mep="True" mode="written">
      <p sl="pl">De Poolse minister van Cultuur en Nationaal Erfgoed, Bogdan Zdrojewski, heeft erop gewezen dat cultuur een van de elementen is die in de Europa 2020-strategie moeten worden opgenomen. Ik moet toegeven dat de redenering van de minister overtuigend is. Hij wil immers "de nadruk leggen op de noodzaak om het potentieel van cultuur en van de creatieve industrieën – het intellectuele en sociale kapitaal van Europa – ten volle te benutten".</p>
      <p sl="pl">We kunnen ervan uitgaan dat de creatieve industrieën Europa in staat zullen stellen om een concurrentievoordeel op te bouwen. Tijdens een informele bijeenkomst van de EU-ministers van Cultuur in maart van dit jaar is de Europa 2020-strategie uitgebreid besproken. Ten gevolge van dit debat heeft het Spaanse voorzitterschap "de Raad opgeroepen het creatieve potentieel van Europa te erkennen en het door middel van cultuur en de daaraan verwante industrieën te gebruiken in het kader van de EU 2020-strategie". Voorts heeft het "de lidstaten en de Commissie opgeroepen om elk op hun eigen activiteitengebied inspanningen te leveren om de doelstellingen te bereiken … door toonaangevende initiatieven op het vlak van innovatie, concurrentievermogen, de digitale agenda en sociale integratie".</p>
      <p sl="pl">Ik hoop dat er gehoor zal worden gegeven aan deze oproepen en dat ze in de praktijk zullen worden omgezet.</p>
    </intervention>
    <intervention id="3-092" speaker_id="95017" name="Iosif Matula" is_mep="True" mode="written">
      <p sl="ro">De grootschalige economische crisis van de laatste jaren heeft ertoe bijgedragen dat de door de EU aan het begin van deze eeuw gestelde doeleinden niet zijn behaald. Daarom is het belangrijk dat we bekijken waarin de agenda van Lissabon tekortschoot en ons concentreren op de positieve resultaten die we bereikt hebben, en de in het verleden gemaakte fouten vermijden. Ik vind dat het nu belangrijk voor ons is dat we lessen kunnen trekken uit de mislukking van de Lissabonstrategie en ook in staat zijn maatregelen te nemen om voortaan het effect ervan te verzachten. Ik ben van mening dat het een groot voordeel is dat we de oorzaken van de mislukking kennen en deze met succes kunnen vermijden bij de nieuwe EU 2020-strategie. Op dit moment zou ik vooral graag aandacht willen besteden aan de versterking van multi-level governance . We moeten de plaatselijke en regionale overheid en ook het maatschappelijk middenveld bij het besturingsproces betrekken, want uit EU-statistieken blijkt dat gewone burgers het meeste vertrouwen hebben in het lokaal en regionaal bestuur. Bovendien staat versterking van het regionale aspect op de lijst van prioriteiten van de EU 2020-strategie. Ik vind dat het in dat opzicht de rol van het toekomstige cohesiebeleid is lokaal potentieel op te sporen en aan te spreken.</p>
    </intervention>
    <intervention id="3-093" speaker_id="39714" name="Rareş-Lucian Niculescu" is_mep="True" mode="written">
      <p sl="ro">In het verslag wordt precies de belangrijke bijdrage beschreven die de structuur- en cohesiefondsen hebben geleverd aan het economisch leven in Europa en bij het behalen van de doelstellingen die als onderdeel van de EU 2020-agenda aan ons gepresenteerd zijn. Sommige ideeën verdienen het in het zonnetje gezet te worden, namelijk de sleutelrol van steden bij het bereiken van de doelstellingen en de rol van onderzoek en onderwijs.</p>
      <p sl="ro">Toch wil ik er graag mijn verbijstering over uitspreken dat het verslag niet breder is, in die zin dat de rol van de fondsen voor plattelandsontwikkeling er niet in vermeld staat. Door het economisch leven op het platteland nieuw leven in te blazen, de landbouw in Europa te moderniseren, jonge boeren te helpen een bedrijf op te bouwen en beste praktijken te verspreiden, leveren de plattelandsontwikkelingsfondsen een voorname en welkome bijdrage aan de algehele economische vooruitgang in de hele Europese Unie.</p>
    </intervention>
    <intervention id="3-094" speaker_id="97230" name="Kristiina Ojuland" is_mep="True" mode="written">
      <p sl="et">Mijnheer de Voorzitter, bij het uitzetten van de Europa 2020-strategie heeft de Commissie zeker veel van onze wensen verwoord, maar het lijkt erop alsof zij de huidige realiteit uit het oog is verloren. Een aantal lidstaten, waaronder Estland, heeft flink bezuinigd om de nationale begroting in evenwicht te brengen. Terwijl het voldoet aan de criteria van Maastricht voor de eurozone, is Estland erin geslaagd zijn begroting in balans te brengen. Tegelijkertijd zullen de gevolgen van het onverantwoordelijke begrotingsbeleid dat verscheidene lidstaten tot nu toe hebben gevoerd, waarschijnlijk nog jarenlang merkbaar zijn in de Europese Unie. Rekening houdend met de huidige complexe economische situatie blijft het onduidelijk hoe de strategie van de Commissie en de grote projecten hier iets tegen kunnen doen. Wij zouden van onze fouten kunnen leren, zodat wij, anders dan met de mislukte strategie van Lissabon, duidelijk voor ogen hebben hoe wij de gestelde doelen zullen bereiken, welke financiële middelen wij kunnen gebruiken en of onze middelen ons überhaupt in staat stellen de doelen te bereiken. Wij hebben geen grote woorden op communautair niveau nodig, maar elke lidstaat moet proberen zijn begroting in evenwicht te brengen en economische groei te bewerkstelligen. Gezien de structurele veranderingen in de wereldeconomie, vooral de grotere concurrentie, en de demografische veranderingen in Europa, moeten wij ons niet richten op verheven en loze ideeën, maar op het radicaal hervormen van het hele economische en sociale systeem van de Europese Unie. Er is geen andere manier om te ontsnappen uit een welvaartsstaat die vandaag nog comfortabel is, maar die spoedig niet meer concurrerend is en daardoor zal verzwakken. Wij moeten beslist enkele onpopulaire besluiten nemen, en door die vandaag te nemen, zullen wij ons sneller aan de nieuwe werkelijkheid kunnen aanpassen.</p>
    </intervention>
    <intervention id="3-095" speaker_id="40599" name="Sirpa Pietikäinen" is_mep="True" mode="written">
      <p sl="fi">De huidige economische crisis bestaat uit een voortzetting van drie crises die met elkaar verbonden zijn: de financiële crisis, de daarop volgende crisis in de reële economie en de crisis in de openbare financiën die daar nu uit voortkomt.</p>
      <p sl="fi">Deze crises leggen de problemen van de controle en het toezicht in Europa en de wereld bloot: de economische crisis is in grote mate een crisis in het lange tijd heersende systeem en beleid. Zowel de financiële wereld als de economische activiteiten kennen geen grenzen meer. Het is onmogelijk grensoverschrijdende activiteiten alleen maar met nationale instrumenten te beheersen: wij hebben regionale en mondiale spelregels nodig.</p>
      <p sl="fi">Zoals ook in het vorige week verschenen verslag van de heer Monti staat, is een afzonderlijke ad-hocoplossing voor elke crisis niet meer toereikend voor Europa. Wij hebben proactieve en langetermijnoplossingen en</p>
      <p sl="fi">instrumenten nodig waarmee wij in de toekomst beter met crises om kunnen gaan dan nu. Van essentieel belang hierbij is de wil en het vermogen van de lidstaten om samen te werken, wat nog steeds te wensen overlaat. De Raad verdient lof voor zijn vastberaden optreden bij het oplossen van de crisis, die de hele Europese Unie bedreigt, maar niet voor zijn snelle optreden: de echte maatregelen van de lidstaten kwamen er pas toen het niet anders meer kon. Het getreuzel zorgde er waarschijnlijk voor dat de situatie escaleerde.</p>
      <p sl="fi">Een van de duidelijkste maatregelen voor de toekomst is de noodzaak om de Europese begroting te hervormen en te waarborgen dat de nationale begrotingen meer op één lijn liggen met de gemeenschappelijke doelen. Financiële controle en regulering worden al doeltreffender gemaakt, maar wij hebben nog steeds meer maatregelen nodig om te waarborgen dat alle financiële producten onder een doeltreffende en goed functionerende regulering gaan vallen.</p>
    </intervention>
    <intervention id="3-096" speaker_id="38595" name="Rovana Plumb" is_mep="True" mode="written">
      <p sl="ro">Een daling van de armoede in de EU tot 2020 met minimaal 25 procent is een doelstelling die nauw verbonden is met de groei van de werkgelegenheid onder de bevolking. Dat laatste vormt een prioriteit van het sociale-integratiebeleid. Dat is de reden dat er een ambitieuze langetermijnstrategie nodig is om de armoede te bestrijden, met grootschalige doelstellingen voor de vermindering van de armoede, waarvan de belangrijkste punten moeten zijn een toename van de arbeidsparticipatie en van hoogwaardige banen, ook voor vrouwen, jongeren, ouderen en arme werknemers.</p>
      <p sl="ro">In deze strategie moeten maatregelen opgenomen worden die gericht zijn op een evenwicht tussen werken en leven en op een grotere betrokkenheid bij een open arbeidsmarkt. Dat betekent ook dat de toegangsbeperkingen voor Roemeense en Bulgaarse werknemers opgeheven moeten worden. Een andere doelstelling ter vermindering van de armoede is het vaststellen van een minimuminkomen op 60 procent van het gemiddelde nationale inkomen, een minimumsalaris van ten minste 60 procent van het gemiddelde salaris in de desbetreffende sectoren in het betreffende land, en een gecoördineerde huisvestingsstrategie in Europa. Al deze maatregelen moeten vergezeld gaan van een duidelijk tijdschema, dat gemakkelijk te verwezenlijken en te bewaken is.</p>
    </intervention>
    <intervention id="3-997" speaker_id="96770" name="Joanna Katarzyna Skrzydlewska" is_mep="True" mode="written">
      <p sl="pl">Een van de doelstellingen van de Europa 2020-strategie bestaat in het verhogen van de arbeidsparticipatie van personen tussen 20 en 64 jaar oud tot 75 procent. Een volgende doelstelling is de strijd tegen armoede, die tot doel heeft de leefsituatie van twintig miljoen mensen te verbeteren. Deze resultaten moeten worden aangemoedigd en zijn zeer ambitieus. Wij streven naar een gemoderniseerde arbeidsmarkt met hoog opgeleide, sterk gespecialiseerde en zeer efficiënte arbeidskrachten. Ik denk echter dat het niet eenvoudig zal zijn om dit te bereiken. Momenteel rondt 15 procent van de jongeren zijn middelbare opleiding niet volledig af. Meer dan 30 procent slaagt voor een tertiaire opleiding, maar vindt toch geen werk omdat de verworven kwalificaties niet op behoeften van de markt zijn afgestemd. In het programma voor levenslang leren wordt geen rekening gehouden met de specifieke situatie van personen die geen universitaire opleiding hebben voltooid. Wanneer we naar het verschijnsel armoede kijken, blijkt dat dezelfde sociale groepen het grootste risico lopen om arm te worden: werklozen, laaggeschoolden en ouderen. De hoge werkloosheid is zonder twijfel een gevolg van de crisis die er onder andere toe heeft geleid dat de industriële productie is teruggezakt tot het niveau van twintig jaar geleden. Ik steun de Commissie in haar constante streven om de economie van de Europese Unie concurrerend te maken ten opzichte van die van de Verenigde Staten en Japan. Toch stel ik voor om in deze bijzonder moeilijke financiële situatie voor een meer realistische benadering te kiezen.</p>
    </intervention>
    <intervention id="3-097" speaker_id="39724" name="Csaba Sógor" is_mep="True" mode="written">
      <p sl="nl">De economische en financiële crisis heeft in veel lidstaten de doorvoering van bezuinigingsmaatregelen en de hervorming van oude structuren nodig gemaakt. Wederom is bewezen dat een crisis in staat is grote veranderingen en de invoering van vergaande hervormingen te versnellen. De Europese Unie moet er ook over nadenken in welke richting zij zich wil bewegen om te voldoen aan de nieuwe uitdagingen en haar concurrentievermogen te vergroten, en of zij in staat zal zijn de belangen van de lidstaten beter op elkaar af te stemmen en zo de interne cohesie te versterken. Ik denk dat het cruciaal is, niet alleen voor het succes van de Europa 2020-strategie maar ook voor de toekomst van de Europese Unie, dat er meer rekening wordt gehouden met de specifieke situatie van de nieuwe lidstaten bij de uitvoering van hervormingen. Ik verzoek de Raad hier extra aandacht aan te besteden, vooral op het vlak van structurele hervormingen in verband met het gemeenschappelijk landbouwbeleid en het cohesiebeleid.</p>
    </intervention>
    <intervention id="3-098" speaker_id="96974" name="Nuno Teixeira" is_mep="True" mode="written">
      <p sl="pt">Er kunnen verschillende minder geslaagde aspecten van de Lissabonstrategie worden aangewezen. Weinig geplande doelstellingen zijn ook inderdaad gehaald, onder andere door gebrek aan politieke wil en aan met name financiële instrumenten. Verder hebben lokale en regionale overheden gesteld dat ze zowel bij de definitie als de invoering van de strategie onvoldoende werden betrokken en dat de Europese en nationale doelstellingen niet goed op elkaar waren afgestemd.</p>
      <p sl="pt">Dit alles heeft de Lissabonstrategie bezoedeld met een gebrek aan geloofwaardigheid dat ook wordt veroorzaakt door het feit dat, hoewel het programma zeer gedetailleerd is gedefinieerd, het met onvoldoende verantwoordelijkheid is uitgevoerd. In een tijd van economische onzekerheid, zwakke openbare financiën en grote werkloosheid moet Europa 2020 worden opgevat als een kans voor herbezinning op de koers die de burgers willen voor de Europese Unie. Niettemin kunnen we moeilijk allen dezelfde koers varen en blijft de huidige onbalans tussen de lidstaten en hun regio's, in het bijzonder de ultraperifere regio's, in stand.</p>
      <p sl="pt">Misschien is dit ook het moment om nieuwe vormen van economische, financiële en zelfs budgettaire verbinding te ontwikkelen, vooral in de eurozone. Ik ben ervan overtuigd dat deze vormen op beslissende wijze kunnen bijdragen aan het behalen van de doelstellingen, vooral die met het oog op territoriale samenhang.</p>
    </intervention>
    <intervention id="3-099" speaker_id="96774" name="Jarosław Leszek Wałęsa" is_mep="True" mode="written">
      <p sl="pl">De Europese Commissie heeft in maart een nieuw economisch ontwikkelingsplan voor Europa voorgesteld. Na de Lissabon-strategie is Europa 2020 een volgende poging om de Europese economie nieuw leven in te blazen. Deze keer staan we echter voor een nog moeilijkere uitdaging, aangezien het plan ten uitvoer moet worden gelegd in een tijd van economische crisis. Slimme groei, duurzame groei en inclusieve groei zijn de prioriteiten die in de nieuwe strategie worden voorgesteld. Zij maken duidelijk waar de Europese Unie tegen 2020 wil staan.</p>
      <p sl="pl">Vooraleer we evenwel van start gaan met het verwezenlijken van deze prioriteiten, moeten we een aantal lessen trekken uit de economische ineenstorting die overal ter wereld zichtbaar is. De Europese economieën zijn nauw met elkaar verbonden. Geen enkele EU-lidstaat is in staat om de mondiale bedreigingen in zijn eentje op doeltreffende wijze het hoofd te bieden. Als we samen optreden, staan we sterker. Met het oog hierop hebben we behoefte aan een nauwe coördinatie van het economische beleid van alle landen van de Europese Unie om een succesvolle uitweg uit de crisis te vinden en de beginselen van Europa 2020 in praktijk te brengen. Wanneer we dit niet doen, kan dit leiden tot een volgende verloren decennium, tot een langdurige vertraging van de groei en massale werkloosheid.</p>
      <p sl="pl">De nieuwe strategie is gebaseerd op zeer ambitieuze ideeën. Met het oog hierop moeten we al het mogelijke doen om ervoor te zorgen dat deze poging om een nieuwe economische strategie voor Europa te ontwikkelen geen wishful thinking blijkt te zijn, evenals om te verhinderen dat haar hetzelfde lot wacht als de Lissabonstrategie, die tot doel had tegen 2010 van de Europese Unie de meest dynamische kenniseconomie in de wereld te maken, maar die een spectaculaire mislukking werd. Ik dank u.</p>
    </intervention>
  </section>
  <section id="creitem4" title="4. Vergaderrooster">
    <intervention id="3-102" speaker_id="4308" name="De Voorzitter" is_mep="True" mode="spoken">
      <p sl="nl">Alvorens tot de stemming over te gaan, deel ik u mede dat de Conferentie van voorzitters op haar vergadering van 12 mei jongstleden heeft besloten om overeenkomstig artikel 134 van het Reglement op 23 juni 2010 van 15.00 tot 17.00 uur een buitengewone plenaire vergadering bijeen te roepen. In deze plenaire vergadering zal de voorzitter van de Europese Raad, de heer Van Rompuy, het Parlement verslag uitbrengen over de conclusies van de bijeenkomst van de Europese Raad van 17 juni 2010, overeenkomstig artikel 15 van het Verdrag van Lissabon.</p>
    </intervention>
    <intervention id="3-103" speaker_id="4537" name="Robert Atkins" is_mep="True" mode="spoken">
      <p sl="en">Mijnheer de Voorzitter, ik doe een beroep op het Reglement om te informeren of het een gewoonte wordt dat we op onze bureaus in dit Huis informatieve stukken aantreffen met betrekking tot moties die ondertekend moeten worden. Afgezien van de voors en tegens van dit specifieke geval, is het beslist betreurenswaardig dat wij ongevraagde rommel voor ons neus krijgen waarover we absoluut geen zeggenschap hebben. Kunt u daar alstublieft een einde aan maken?</p>
      <a text="(Applaus)"/>
    </intervention>
    <intervention id="3-104" speaker_id="4308" name="De Voorzitter" is_mep="True" mode="spoken">
      <p sl="nl">Mijnheer Atkins, wij nemen nota van uw commentaar of bezwaar, of wat uw woorden verder ook mogen inhouden.</p>
    </intervention>
    <intervention id="3-105" speaker_id="1928" name="Werner Langen" is_mep="True" mode="spoken">
      <p sl="de">Mijnheer de Voorzitter, nog iets over het beroep op het Reglement: het is onvoldoende als de Voorzitter er alleen maar nota van neemt. Ik verzoek u hieraan een einde te maken.</p>
    </intervention>
    <intervention id="3-106" speaker_id="4308" name="De Voorzitter" is_mep="True" mode="spoken">
      <p sl="nl">Het voorzitterschap neemt er nota van om er vervolgens actie op te ondernemen. Eerst nemen we nota van de opmerkingen. Daarna nemen we maatregelen.</p>
    </intervention>
  </section>
  <section id="creitem5" title="5. Welkomstwoord">
    <intervention id="3-108" speaker_id="4308" name="De Voorzitter" is_mep="True" mode="spoken">
      <p sl="nl">Tot mijn grote genoegen deel ik u mede dat een delegatie van de nationale vergadering van Koeweit op de officiële tribune heeft plaatsgenomen. Wij heten de delegatie uit Koeweit van harte welkom.</p>
      <a text="(Applaus)"/>
      <p sl="nl">De delegatie, die onder leiding staat van de heer Ali Al-Debaqbasi, is naar Straatsburg gekomen voor een ontmoeting met leden van het Europees Parlement.</p>
      <p sl="nl">De betrekkingen tussen de Europese Unie en de lidstaten van de Samenwerkingsraad voor de Golf, die dit jaar door Koeweit wordt voorgezeten, zijn voor het Parlement van groot belang.</p>
      <p sl="nl">Een vruchtbare dialoog tussen het Europees Parlement en de parlementen van de lidstaten van de Samenwerkingsraad voor de Golf zal naar onze volle overtuiging de samenwerking tussen de Europese Unie en de Samenwerkingsraad versterken en zo een spoedige en succesvolle afronding van de vrijhandelsonderhandelingen bevorderen.</p>
      <p sl="nl">Wij wensen de heer Al-Debaqbasi en zijn collega’s derhalve een succesvol verblijf toe.</p>
    </intervention>
  </section>
  <section id="creitem6" title="6. Stemmingen">
    <intervention id="3-110" speaker_id="4308" name="De Voorzitter" is_mep="True" mode="spoken">
      <p sl="nl">We gaan nu over tot de stemming.</p>
      <a text="(Uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem7" title="6.1. Verzoek om raadpleging van het Europees Economisch en Sociaal Comité - Burgerinitiatief (stemming)"/>
  <section id="creitem8" title="6.2. Verzoek om raadpleging van het Comité van de Regio’s - Burgerinitiatief (stemming)"/>
  <section id="creitem9" title="6.3. Europees Vluchtelingenfonds voor de periode 2008-2013 (wijziging van Beschikking 573/2007/EG) (A7-0117/2010, Claude Moraes) (stemming)"/>
  <section id="creitem10" title="6.4. Vermelding van het energieverbruik en het verbruik van andere hulpbronnen op de etikettering en in de standaard-productinformatie van energiegerelateerde producten (herschikking) (A7-0128/2010, Anni Podimata) (stemming)"/>
  <section id="creitem11" title="6.5. Gewijzigde begroting nr. 1/2010: Afdeling I - Europees Parlement (A7-0158/2010, Vladimír Maňka) (stemming)"/>
  <section id="creitem12" title="6.6. Kwijting 2008: algemene begroting EU, Raad (A7-0096/2010, Ryszard Czarnecki) (stemming)">
    <intervention id="3-118" speaker_id="28372" name="Ryszard Czarnecki" is_mep="True" mode="spoken" role="rapporteur">
      <p sl="pl">Je zou kunnen zeggen dat we ons in een veel betere positie bevinden dan vorig jaar, aangezien we toen pas in november kwijting hebben verleend. Nu hebben we de mogelijkheid om dit een half jaar eerder te doen, hoewel heel duidelijk moet worden gesteld dat het Parlement de Raad er uiteindelijk van moet overtuigen om, ten eerste, de documenten vroeger in te dienen en, ten tweede, volledige documentatie te verschaffen die natuurlijk daadwerkelijk betrekking moet hebben op de volledige reportageperiode in kwestie. Wij hebben nu bijvoorbeeld documenten van een jaar eerder gekregen.</p>
      <p sl="pl">Ik denk dat deze situatie – een zekere crisis in de betrekkingen tussen het Europees Parlement en de Raad – erop wijst dat het Parlement de Raad sterker onder druk moet zetten om tot meer transparantie te komen op het gebied van de begrotingsuitgaven. Met name in het licht van het Verdrag van Lissabon, dat de rol van het Europees Parlement versterkt, is dit eenvoudigweg onontbeerlijk.</p>
    </intervention>
  </section>
  <section id="creitem13" title="6.7. Kwaliteits- en veiligheidsnormen voor menselijke organen, bestemd voor transplantatie (A7-0106/2010, Miroslav Mikolášik) (stemming)">
    <intervention id="3-121" speaker_id="28178" name="Miroslav Mikolášik" is_mep="True" mode="spoken" role="rapporteur">
      <p sl="sk">Vandaag is een grote dag voor de Europese burgers en de Europese patiënten. Door deze richtlijn over de donatie en transplantatie van menselijke organen aan te nemen maken we de behandeling van duizenden mensen mogelijk die met smart op een orgaan wachten evenals de verhoging van hun kwaliteit van leven binnen het gezin en op de werkvloer.</p>
      <p sl="sk">Mijn dank gaat uit naar alle fracties die mijn richtlijn wensen te ondersteunen.</p>
      <p sl="sk">Dames en heren, het gaat hier niet om politiek, maar om de gezondheid van mensen.</p>
      <p sl="sk">Ik dank u hartelijk.</p>
    </intervention>
  </section>
  <section id="creitem14" title="6.8. Vergaderrooster van het Europees Parlement voor 2011 (stemming)">
    <intervention id="3-124" speaker_id="96957" name="Ashley Fox" is_mep="True" mode="spoken">
      <p sl="en">Mijnheer de Voorzitter, een beroep op het Reglement. Kunt u bevestigen dat het aannemen van amendement 4 zal leiden tot een vermindering van het aantal keren dat wij Straatsburg bezoeken maar ons toch laat voldoen aan de Verdragsverplichting om twaalf zittingen te houden?</p>
      <a text="(Applaus)"/>
    </intervention>
    <intervention id="3-126" speaker_id="2224" name="Klaus-Heiner Lehne" is_mep="True" mode="spoken">
      <p sl="de">Mijnheer de Voorzitter, geachte dames en heren, ik heb op de stemmingslijst gezien dat u, mijnheer de Voorzitter, voornemens bent amendement 2 niet-ontvankelijk te verklaren. Ik vraag u dit te heroverwegen. Het klopt dat artikel 229 van het Verdrag voorziet in een vergadering van het Europees Parlement op de tweede dinsdag in maart. Dit conflicteert echter niet met het amendement dat mijn fractie heeft ingediend.</p>
      <p sl="de">Met het amendement wil mijn fractie bereiken dat de Straatsburgweek van de tiende week naar de elfde week wordt verplaatst. Dat belet u in het geheel niet op de tweede dinsdag in maart een plenaire vergadering te houden. Wij willen de Straatsburgweek echter verplaatsen naar de elfde week, dus er is geen sprake van niet-ontvankelijkheid. Wilt u hier alstublieft nog eens over nadenken.</p>
    </intervention>
    <intervention id="3-127" speaker_id="4308" name="De Voorzitter" is_mep="True" mode="spoken">
      <p sl="nl">U hebt mijn gedachten gelezen, mijnheer Lehne, want ik was van plan precies dat te doen waar u op rekende.</p>
      <p sl="nl">Over amendement 4:</p>
    </intervention>
    <intervention id="3-128" speaker_id="1164" name="Bruno Gollnisch" is_mep="True" mode="spoken">
      <p sl="fr">Ik zal het heel kort houden, mijnheer de Voorzitter. Het komt me voor dat Amendement 4, ondanks de tweeslachtige inhoud, niet-ontvankelijk had moeten worden verklaard omdat het de Verdragen weerspreekt en meer nog de interpretatie van deze Verdragen die het Hof van Justitie van de Europese Unie in Luxemburg eraan heeft gegeven, en waarin het huidige aantal zittingen in Straatsburg wordt gehandhaafd. Ik begrijp dat een aantal van onze collega’s hier tegen is, maar dit neemt niet weg dat de Verdragen hierover geen enkele onduidelijkheid laten bestaan en dat het arrest van het Hof van Luxemburg dat van rechtswege evenmin doet.</p>
    </intervention>
    <intervention id="3-129" speaker_id="4308" name="De Voorzitter" is_mep="True" mode="spoken">
      <p sl="nl">Alvorens tot de stemming over te gaan, moet ik u mededelen dat het voorzitterschap, in de overtuiging dat amendement 2 in strijd is met het Verdrag betreffende de werking van de Europese Unie, dit amendement niet-ontvankelijk verklaart.</p>
      <p sl="nl">Artikel 229 van het Verdrag betreffende de werking van de Europese Unie bepaalt als volgt: het Parlement "komt van rechtswege de tweede dinsdag van maart bijeen". De Conferentie van voorzitters heeft goedkeuring gehecht aan een voorstel voor een vergaderrooster voor 2011 dat voorziet in een vergaderperiode van 7 tot en met 10 maart, hetgeen in overeenstemming is met artikel 229 van het Verdrag betreffende de werking van de Europese Unie.</p>
      <p sl="nl">In amendement 2 wordt geopperd de betreffende vergaderperiode te verschuiven naar de week erna. Aanneming van dit amendement door het Parlement zou een schending betekenen van artikel 229. Om die reden is het amendement niet-ontvankelijk verklaard.</p>
      <p sl="nl">Vóór de stemming over amendement 3:</p>
    </intervention>
    <intervention id="3-130" speaker_id="2224" name="Klaus-Heiner Lehne" is_mep="True" mode="spoken">
      <p sl="de">Mijnheer de Voorzitter, het spijt me, maar zo gemakkelijk is het niet. U hebt artikel 229 weliswaar geheel correct geciteerd, maar dit conflicteert niet met ons amendement. Artikel 229 heeft betrekking op een dag in maart, namelijk de tweede dinsdag in maart. Ons amendement gaat over de Straatsburgweek als geheel, over vier dagen. Daarom moet het ook toegestaan zijn deze voltallige zitting in Straatsburg van de tiende naar de elfde week te verplaatsen. Dat belet niemand op de tweede dinsdag in maart in Brussel te vergaderen. Zoals u zelf al zei, is dat in het Verdrag geregeld.</p>
    </intervention>
    <intervention id="3-131" speaker_id="4308" name="De Voorzitter" is_mep="True" mode="spoken">
      <p sl="nl">Mijnheer Lehne, dit amendement schept een situatie die kennelijk alle ruimte biedt om zaken verschillend te interpreteren. Inzake de vraag welke interpretatie in dergelijke gevallen toepassing moet vinden bepaalt het Reglement dat het voorzitterschap het laatste woord heeft. Om de redenen die ik zojuist uiteenzette heeft het voorzitterschap besloten amendement 2 niet-ontvankelijk te verklaren, omdat het in strijd is met artikel 229 van het Verdrag betreffende de werking van de Europese Unie. Het spreekt vanzelf dat ook andere interpretaties mogelijk zijn. Het voorzitterschap moet echter de knoop doorhakken en dat heeft het in dezen gedaan.</p>
    </intervention>
    <intervention id="3-133" speaker_id="96889" name="Potito Salatto" is_mep="True" mode="spoken">
      <p sl="it">Mijnheer de Voorzitter, mijn excuses, maar ik wilde gebruik maken van deze gelegenheid om het voorzitterschap erop te wijzen dat het moet optreden om ervoor te zorgen dat er directe vluchten komen tussen Straatsburg en de Europese hoofdsteden, zodat men geen ongemak ondervindt omdat men drie of vier vluchten moet nemen om Straatsburg te bereiken. Ik verzoek u passende maatregelen te nemen.</p>
      <a text="(Applaus)"/>
    </intervention>
  </section>
  <section id="creitem15" title="6.9. Levensmiddelenadditieven met uitzondering van kleurstoffen en zoetstoffen (runds- en/of varkenstrombine) (B7-0264/2010&#10;) (stemming)">
    <intervention id="3-135" speaker_id="4262" name="Jo Leinen" is_mep="True" mode="spoken">
      <p sl="de">namens de S&amp;D-Fractie . – Mijnheer de Voorzitter, bij deze stemming hoeven we geen omweg te maken, maar kunnen we direct een besluit nemen. De Commissie milieubeheer, volksgezondheid en voedselveiligheid adviseert de plenaire vergadering het aan elkaar plakken van stukken vlees te verbieden en trombine daarom niet als additief op te nemen.</p>
      <p sl="de">Een biefstuk moet een biefstuk zijn, en ham moet ham zijn. Ik weet zeker dat dit is wat de kiezers van alle afgevaardigden willen. Stemt u daarom voor ons amendement om geen trombine als additief in onze levensmiddelenverordening op te nemen.</p>
    </intervention>
    <intervention id="3-136" speaker_id="4319" name="Pilar Ayuso" is_mep="True" mode="spoken">
      <p sl="es">namens de PPE-Fractie . – Mijnheer de Voorzitter, trombine is een hulpstof die gerust kan worden gebruikt om stukken vlees aan elkaar te hechten. Er zijn namelijk helemaal geen technologische problemen of problemen met de voedselveiligheid die een gebruik van trombine zouden kunnen belemmeren. De stof wordt in verschillende landen dan ook al gebruikt.</p>
      <p sl="es">Het voorstel voor een aanpassing van de bijlage stelt dat vlees dat met trombine is behandeld, voorverpakt en geëtiketteerd kan worden verkocht. Dat betekent dat consumenten dus niet op het verkeerde been worden gezet, zoals de resolutie beweert.</p>
      <p sl="es">Hoe dan ook, wil ik de commissaris vragen of de Europese Commissie kan beloven dat producten die trombine bevatten dankzij een passend etiket niet als imitaties kunnen worden beschouwd, met name in het kader van de huidige beoordeling van het voorstel voor een verordening betreffende de verstrekking van voedingsinformatie aan consumenten.</p>
    </intervention>
    <intervention id="3-137" speaker_id="photo_generic" name="John Dalli" is_mep="True" mode="spoken">
      <p sl="en">lid van de Commissie . − Mijnheer de Voorzitter, tijdens de beraadslaging over de goedkeuring van het levensmiddelenadditief trombine heeft de Commissie in samenwerking met alle lidstaten zorgvuldig gekeken naar alle vier eisen in de verordening betreffende levensmiddelenadditieven. Die eisen betreffen het veiligheidsaspect, de vraag of er een redelijke technologische noodzaak bestaat, de informatieaspecten en de voordelen voor de consument.</p>
      <p sl="en">EFSA heeft het product geëvalueerd ten aanzien van veiligheid en hygiëne en geconcludeerd dat dit additief geen veiligheidsproblemen oplevert. Wat de hygiëne betreft kan ik de mening niet delen dat in dit geval het risico van besmetting groter is dan bij andere producten, bijvoorbeeld gehakt.</p>
      <p sl="en">Wat het tweede aspect betreft, is de redelijke technologische noodzaak van dit product vastgesteld. Het enzympreparaat functioneert als stabilisator in het uiteindelijke vleesproduct. Deze technologische functie wordt uitdrukkelijk beschreven in de verordening betreffende levensmiddelenadditieven, die door het Parlement is aangenomen.</p>
      <p sl="en">Ten derde: de informatieaspecten en met name de grote zorg die uit het verslag spreekt dat het product de consument zou misleiden. Omdat we ons volledig bewust zijn van dit mogelijke risico, bevat ons voorstel de volgende strenge voorschriften – die overigens verder gaan dan de gebruikelijke eisen aan levensmiddelenadditieven. Ten eerste mag het product alleen voorverpakt aan de uiteindelijke verbruiker worden verkocht. Ten tweede moet het product zijn voorzien van aanvullende etikettering en moet in de nabijheid van de handelsnaam worden vermeld dat het om gecombineerde stukken vlees gaat. De consument wordt derhalve goed geïnformeerd over de aard van het product. Ten derde moeten de naam van het enzym en de dierlijke herkomst ervan worden vermeld in de lijst met ingrediënten. Ik moet benadrukken dat deze etiketteringsvoorschriften strenger zijn dan de voorschriften die gelden voor producten waaraan voor hetzelfde doel andere ingrediënten zijn toegevoegd, zoals bloedproteïnen en goedgekeurde additieven, waarvoor geen aanvullende etikettering is vereist.</p>
      <p sl="en">Als er aanleiding is voor strengere etiketteringsvoorschriften, zullen die worden overwogen. Het enzympreparaat in kwestie wordt al in verschillende lidstaten als hulpstof gebruikt zonder etiketteringsvoorschriften. Ons voorstel maakt de situatie duidelijker en verplicht de lidstaten de voorgeschreven etiketteringsregels toe te passen, met als gevolg dat de consument beter geïnformeerd wordt. Verder zullen de consumenten, vooral zij die meer ondersteuning behoeven, profiteren van de beschikbaarheid van goedkopere vleesproducten omdat beter gebruik wordt gemaakt van waardevolle stukken vlees die tijdens de vleesverwerking ontstaan.</p>
      <p sl="en">Dit additief is naar mijn mening een goed voorbeeld van een ontwikkeling in de levensmiddelensector die de consumenten ten goede komt. Ik zie geen enkele reden om het te verbieden en ik hoop ten zeerste dat u de door mij gegeven absoluut geldige redenen om het toe te laten, op waarde zult schatten. Ik heb het Parlement een toezegging gedaan, namelijk dat ik de mensen niet ga vertellen wat ze moeten eten. Maar ik ga ze wel vertellen wat ze eten. Dat standpunt stemt overeen met mijn toezegging.</p>
    </intervention>
  </section>
  <section id="creitem16" title="6.10. Actieplan inzake orgaandonatie en transplantatie (2009-2015) (A7-0103/2010, Andres Perello Rodriguez) (stemming)"/>
  <section id="creitem17" title="6.11. Institutionele aspecten van de toetreding van de Europese Unie tot het Europees Verdrag tot bescherming van de rechten van de mens en de fundamentele vrijheden (A7-0144/2010, Ramón Jáuregui Atondo) (stemming)"/>
  <section id="creitem18" title="6.12. Herzieningsconferentie van het Statuut van Rome inzake het Internationaal Strafhof in Kampala (Uganda) (B7-0265/2010&#10;) (stemming)">
    <intervention id="3-142" speaker_id="2073" name="Richard Howitt" is_mep="True" mode="spoken">
      <p sl="en">Mijnheer de Voorzitter, in amendement 3 wil ik slechts het woord “constateert” vervangen door het woord “verwelkomt”.</p>
    </intervention>
  </section>
  <section id="creitem19" title="7. Stemverklaringen">
    <intervention id="3-145" speaker_id="2229" name="Bernd Posselt" is_mep="True" mode="spoken">
      <p sl="de">Mijnheer de Voorzitter, ik heb veel waardering voor u en uw voorzitterschap, maar vandaag moet ik toch protest aantekenen. U hebt veel collega’s het woord gegeven: de heren Gollnisch en Fox, en de heer Lehne twee keer. Ik heb ook een beroep gedaan op het Reglement in verband met het vergaderrooster en dit is een belangrijk punt: wilt u alstublieft nagaan of amendement 4 – dat we weliswaar hebben verworpen, maar dat is een principekwestie – niet ook in strijd met het recht was, aangezien in het Verdrag niet twaalf plenaire vergaderingen per jaar staat, maar twaalf maandelijkse plenaire vergaderingen per jaar. Via het amendement-Fox werd geprobeerd de plenaire vergadering van augustus en die van september in één week in te plannen. Het gaat namelijk niet om een plenaire vergadering september-I en september-II, maar om een vergadering in augustus en één in september. Ik wil hier even duidelijk maken dat dat absoluut onwettig is.</p>
    </intervention>
    <intervention id="3-146" speaker_id="4308" name="De Voorzitter" is_mep="True" mode="spoken">
      <p sl="nl">Feit is, mijnheer Posselt, dat over deze kwestie al gestemd is. Het heeft dus geen zin om de discussie hierover weer aan te zwengelen. U kunt er echter van op aan dat het voorzitterschap alle amendementen op de agenda zorgvuldig in overweging heeft genomen.</p>
    </intervention>
    <intervention id="3-147" speaker_id="28139" name="Carl Schlyter" is_mep="True" mode="spoken">
      <p sl="en">Mijnheer de Voorzitter, de commissaris heeft ons vlak voor de stemming geïnformeerd over het trombinevraagstuk. Ik vraag mij af of u hem zou kunnen vragen de statistische gegevens te verstrekken die zijn uitspraak rechtvaardigen dat het voor consumenten economisch gunstig is om goedkope stukken vlees te vervangen en ze in rundvleesachtige producten te stoppen in plaats van ze meteen te gebruiken in worst en dergelijke producten.</p>
      <p sl="en">Ik zou hem willen vragen het statistische bewijs te leveren dat het voordeliger is voor consumenten, want dat hebben zij tot nu toe niet bewezen. De commissaris trok ook een vergelijking met gehakt, maar we weten dat de hygiënische normen voor gehakt niet dezelfde zijn als die voor bereide vleesproducten, dus ik betwijfel of de beide uitspraken van de commissaris correct zijn. Als hij het Parlement vlak voor de stemming onjuist zou hebben ingelicht, zou dat een ernstige fout zijn. Ik wil u verzoeken de commissaris in een brief te vragen deze uitspraken te rechtvaardigen.</p>
    </intervention>
    <intervention id="3-148" speaker_id="4308" name="De Voorzitter" is_mep="True" mode="spoken">
      <p sl="nl">Dit onderwerp is nu niet aan de orde, mijnheer Schlyter. Aan de orde zijn de stemverklaringen. We behandelen de stemverklaringen over de gewijzigde begroting.</p>
    </intervention>
    <intervention id="3-151" speaker_id="23695" name="Hynek Fajmon" is_mep="True" mode="spoken">
      <p sl="cs">Ik heb tegen het verslag van Vladimír Maňka inzake het ontwerp van gewijzigde begroting van de EU voor dit jaar gestemd. Het is voor mij onverteerbaar dat het Europees Parlement in deze tijden van economische crisis en dus de noodzaak te besparen op de publieke uitgaven, juist precies de andere kant op gaat en zijn uitgaven aanzienlijk verhoogt.</p>
      <p sl="cs">Ik kan er niet mee instemmen dat het Europees Parlement nog eens 150 nieuwe personeelsleden aanneemt en ik kan al helemaal niet instemmen met het voorstel om de leden van het Europees Parlement nog meer geld voor hun assistenten toe te kennen, bovenop hetgeen zij nu reeds ontvangen. Als het aan het verslag van de heer Maňka ligt dan krijgen de afgevaardigden van het Europees Parlement dit jaar maandelijks 1 500 euro extra en als het aan het gisteren goedgekeurde verslag van mevrouw Helga Trüpel ligt, komt daar nog eens 1 500 euro per maand bovenop.</p>
      <p sl="cs">Dat alles kost de belastingbetaler 13,4 miljoen euro per jaar extra. De leden van het Europees Parlement zijn nu reeds mikpunt van kritiek van het grote publiek omdat zij zulke grote grepen doen uit de publieke kas. Verdere verhoging leidt alleen maar tot meer dan terechte publieke verontwaardiging in Europa, reden waarom ik tegen dit voorstel gestemd heb.</p>
    </intervention>
    <intervention id="3-152" speaker_id="23768" name="Bogusław Liberadzki" is_mep="True" mode="spoken">
      <p sl="pl">In tegenstelling tot de vorige spreker heb ik mijn steun verleend aan de gewijzigde begroting. Deze wijziging is niet alleen van boekhoudkundige aard. Deze wijziging is zeer zinvol. Waarom dan wel? Dit is het gevolg van onze nieuwe functie als Europees Parlement, als een orgaan dat wetgevende bevoegdheden heeft gekregen. De kiezers verwachten van ons, Parlementsleden, dat wij in staat zullen zijn om verbeteringen aan te brengen in de voorstellen die door de Commissie en de Raad worden ingediend. Laten we niet vergeten dat elke commissaris door een team van honderden medewerkers wordt bijgestaan. Wij beschikken elk slechts over een of twee medewerkers. Hoewel het er alle schijn van heeft, praten we hier dus niet over besparingen. Dit is eenvoudigweg een antwoord op een nieuwe functie, een nieuwe rol. Ik zou de rapporteur, de heer Maňka, van harte willen bedanken voor zijn uitstekende verslag.</p>
    </intervention>
    <intervention id="3-154" speaker_id="34232" name="Kristian Vigenin" is_mep="True" mode="spoken">
      <p sl="bg">Geachte voorzitter, ik wil zeggen dat ik mijn steun heb uitgesproken voor de verslagen over het Actieplan voor orgaantransplantatie en voor het verslag inzake de kwaliteit en de veiligheid van organen. Wel moet ik daaraan toevoegen dat er in dat opzicht grote verschillen tussen de lidstaten bestaan, en ik hoop dat dit Actieplan en het verslag inzake kwaliteit en veiligheid de lidstaten zullen helpen hun criteria op elkaar af te stemmen, en dat deze in de toekomst als maatgevend zullen gaan gelden.</p>
      <p sl="bg">Ik zeg dit omdat er in mijn land, Bulgarije, 35 maal zo weinig donoren zijn als in Spanje en de problemen zich langs de gehele keten voordoen: van de informatieverstrekking aan de burgers tot en met de transplantatie zelf en de zorg daarna. Er is geen netwerk van stations waar donoren hun organen kunnen afstaan, de apparatuur voldoet niet geheel aan de eisen en er is geen betrouwbare database van donoren. Bulgarije is niet aangesloten bij Eurotransplant, nazorg na een transplantatie valt niet onder de zorgverzekering en er zijn geen goed geoutilleerde apotheken en hulpposten bij de ziekenhuizen waar transplantaties worden uitgevoerd.</p>
      <p sl="bg">Dat is de reden waarom ik hoop dat dit verslag en de besluiten van het Parlement aanleiding zullen zijn om ook deze richtlijn zo snel mogelijk toe te passen.</p>
    </intervention>
    <intervention id="3-155" speaker_id="26829" name="Siiri Oviir" is_mep="True" mode="spoken">
      <p sl="et">Mijnheer de Voorzitter, ook ik heb voor dit verslag gestemd, omdat het uniforme en bindende criteria stelt voor de kwaliteit en de normen met betrekking tot menselijke organen bestemd voor transplantaties in alle lidstaten, de bescherming garandeert van donoren en ontvangers en tegelijkertijd de samenwerking tussen de lidstaten vergroot. Met dit verslag geven wij de kans op een betere levenskwaliteit aan de mensen - meer dan 56 000 inwoners van de Europese Unie - die nu op een orgaantransplantatie wachten.</p>
    </intervention>
    <intervention id="3-156" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Ik heb ook voor dit belangrijke document over normen voor de kwaliteit en veiligheid van voor transplantatie bestemde menselijke organen gestemd. Het zou echt heel goed zijn om een stelsel voor orgaantransplantatie voor de hele Gemeenschap in te stellen dat transparant en zuiver zou zijn en dat kwaliteit en veiligheid op EU-niveau zou waarborgen. Dat is een van de belangrijkste doelstellingen. 56 000 burgers wachten op een donor en dit tekort aan organen voor transplantatie leidt ook tot andere problemen en criminele activiteiten. Daarom ben ik van mening dat dit document een bijdrage zal leveren aan de totstandkoming van een werkbaar stelsel dat veilige en betrouwbare methoden voor orgaantransplantatie zal garanderen.</p>
    </intervention>
    <intervention id="3-157" speaker_id="25919" name="Martin Kastler" is_mep="True" mode="spoken">
      <p sl="de">Mijnheer de Voorzitter, ik heb voor dit verslag gestemd en wil de heer Mikolášik feliciteren met zijn uitmuntende werk, want het is heel wat dat we nu eindelijk voor uniforme normen en meer veiligheid voor donoren en voor ontvangers van organen hebben gezorgd. Ik hoop dat dit tevens de samenwerking tussen de landen zal vereenvoudigen, en daarom verheugt het mij zeer dat een grote meerderheid voor dit verslag heeft gestemd.</p>
    </intervention>
    <intervention id="3-158" speaker_id="2073" name="Richard Howitt" is_mep="True" mode="spoken">
      <p sl="en">Mijnheer de Voorzitter, ik juich dit verslag en de nieuwe Europese regels voor orgaandonatie bijzonder toe. Waarom zou je orgaan niet worden gebruikt om een leven te redden als je overlijdt in een ander land van de Europese Unie? Als je een zeldzaam passend orgaan uit een ander Europees land nodig hebt, is het beslist heel verstandig om deze regels in te voeren.</p>
      <p sl="en">Hoewel het geen onderwerp van debat is geweest, wil ik toch mijn persoonlijke steun uitspreken voor een donorregistratiesysteem met uitstapmogelijkheid (ja, tenzij) in plaats van een systeem met instapmogelijkheid (nee, tenzij). 80 procent van de Europese burgers zegt orgaandonatie te steunen, maar toch is slechts 12 procent geregistreerd als donor. We zullen die kloof moeten dichten.</p>
      <p sl="en">Vorig jaar zijn in mijn regionale kiesdistrict in Oost-Engeland 25 mensen overleden terwijl zij op de wachtlijst stonden voor een orgaandonor die niet op tijd te vinden was. In de ziekenhuizen van Addenbrooke en Papworth in mijn kiesdistrict hebben we Europese en wereldwijde expertise op het gebied van long- en harttransplantaties. Laat onze chirurgen hun werk doen. Laat onze patiënten behandeld worden. Dit is de gift van het leven.</p>
    </intervention>
    <intervention id="3-159" speaker_id="97014" name="Karin Kadenbach" is_mep="True" mode="spoken">
      <p sl="de">Mijnheer de Voorzitter, ik ben het helemaal eens met de vorige spreker. Ook ik ben erg blij dat dit verslag met grote meerderheid is aangenomen. Als we horen dat momenteel 56 000 Europeanen wachten op een geschikt orgaan om met een zekere levenskwaliteit, een hoge levenskwaliteit of soms überhaupt verder te kunnen leven, dan was het dringend nodig dat we de procedure standaardiseren en verbeteren en patiënten toegang geven tot geschikte organen in heel Europa.</p>
    </intervention>
    <intervention id="3-160" speaker_id="96784" name="Janusz Władysław Zemke" is_mep="True" mode="spoken">
      <p sl="pl">Ook ik heb voor de goedkeuring van dit document gestemd omdat het zonder twijfel een stap in de goede richting is. Hoewel ik het eens ben met deze beginselen en met het feit dat er meer aandacht dient te worden besteed aan de kwaliteit van de donoren en de organen, zou ik duidelijk willen stellen dat dit slechts een eerste stap in de goede richting is. Om ervoor te zorgen dat het aantal orgaandonaties significant toeneemt, heeft de Europese Unie behoefte aan een veel uitgebreidere campagne, alsook aan preventieve en informatieve maatregelen. Wanneer dit niet gevolgd wordt door acties om orgaandonatie te bevorderen, leveren we naar mijn mening maar half werk.</p>
    </intervention>
    <intervention id="3-162" speaker_id="96668" name="Seán Kelly" is_mep="True" mode="spoken">
      <p sl="en">Mijnheer de Voorzitter, om te beginnen wil ik u complimenteren met de manier waarop u dit lastige onderwerp hier vandaag heeft afgehandeld, met uw beleefde toelichting op de interpretatie van het voorzitterschap en met het voet bij stuk houden. Als u dat niet had gedaan, zouden we hier waarschijnlijk nog steeds zijn. Ik zeg niet dat ik het met u eens ben, maar ik weet er te weinig van om een mening te geven en daarom beschouw ik uw standpunt als sacrosanct.</p>
      <p sl="en">Ten tweede denk ik dat het waar is wat de heer Salatto heeft aangevoerd en dat we inderdaad behoefte hebben aan snellere en beter toegankelijke routes naar en van Straatsburg, ten behoeve van leden van het Parlement en anderen. Ook wil ik een compliment uitdelen aan de quaestoren, onder wie mijn landgenoot Jim Higgins, en anderen die er hard aan werken om aan Frankfurt-Hahn vanuit het oogpunt van vervoer dezelfde status te verlenen als de luchthaven van Frankfurt en Straatsburg.</p>
      <p sl="en">Ten slotte zou ik over de hotelkosten hier in Straatsburg willen zeggen dat het zou helpen als die hetzelfde zouden zijn in de weken dat we in het Parlement vergaderen als in de weken dat we niet vergaderen. Dat alles zou Straatsburg aantrekkelijker maken, want het is een mooie stad. Ik begrijp waarom we hier zijn en als we hier eenmaal zijn, zijn we heel gelukkig.</p>
    </intervention>
    <intervention id="3-164" speaker_id="28276" name="Laima Liucija Andrikienė" is_mep="True" mode="spoken">
      <p sl="en">Mijnheer de Voorzitter, ik heb voor de resolutie over de transplantatie van menselijke organen gestemd. Dagelijks sterven veel mensen door orgaanfalen terwijl er geen donororganen beschikbaar zijn. De EU kan patiënten in afwachting van organen in heel Europa helpen en zodoende levens redden. Wat we nodig hebben is een goed gecoördineerd systeem van orgaandonatie en -transplantatie.</p>
      <p sl="en">Ik zou opnieuw een heel belangrijk punt willen benadrukken, een politiek punt, namelijk het beginsel van vrijwillige en betaalde donatie van menselijke lichaamsdelen. In rapporten van de Wereldgezondheidsorganisatie en de Raad van Europa wordt gezegd dat mensen in verschillende landen op de wereld veel geld krijgen om een orgaan te doneren. Er zijn zelfs berichten dat mensen opzettelijk worden gedood voor hun organen, bijvoorbeeld aanhangers van Falun Gong in China.</p>
      <p sl="en">We zijn ook bekend met gevallen in bepaalde landen waar het medische risico voor de donor hoog is en de transplantatie vaak wordt uitgevoerd onder zeer slechte medische omstandigheden. Daarom wil ik tot slot degenen bedanken die het initiatief hebben genomen voor de vandaag aangenomen resolutie, en in het bijzonder onze rapporteur, de heer Mikolášik.</p>
    </intervention>
    <intervention id="3-166" speaker_id="96674" name="Anna Maria Corazza Bildt" is_mep="True" mode="spoken">
      <p sl="sv">Mijnheer de Voorzitter, ik en de andere Zweedse conservatieven stemden tegen de voorstellen om trombine te verbieden. In het voorstel van de Commissie staat dat er een duidelijke etikettering moet komen van vlees dat met trombine is vastgeplakt en dat trombine niet mag worden toegestaan in restaurants en grote keukens, omdat het in zulke plaatsen lastig is klanten duidelijke informatie te geven.</p>
      <p sl="sv">Wij moeten het debat over vleeslijm met meer nuchterheid voeren. Trombine komt van nature in alle vlees voor. Om trombine te vermijden, zou men helemaal geen vlees meer moeten eten. Volgens de deskundigen van de Commissie is trombine ongevaarlijk voor de gezondheid en die kennis is wetenschappelijk bewezen.</p>
      <p sl="sv">Belangrijk is dat voedsel veilig is en dat consumenten niet worden bedrogen. Op de verpakking moet de juiste informatie staan over trombine en de etikettering moet duidelijk zijn.</p>
      <p sl="sv">Waarom zouden wij trombine verbieden? Daarmee zouden wij de doos van Pandora openen. Is het echt de taak van politici om ons voedsel te bepalen? Waar eindigt dat? Er zijn geen redenen om de vrijheid van consumenten en hun recht op keuzevrijheid te beperken.</p>
      <p sl="sv">Ik zeg “Basta!” tegen het paniekzaaiende beleid inzake voedsel dat niet gevaarlijk of ongezond is. Verscherp de regels voor etikettering in plaats van over te gaan op een verbod.</p>
    </intervention>
    <intervention id="3-167" speaker_id="4282" name="Renate Sommer" is_mep="True" mode="spoken">
      <p sl="de">Mijnheer de Voorzitter, als we de resolutie die trombine in levensmiddelen verbiedt vandaag aannemen, buigen we voor de stemmingmakerij. Dat is je reinste populisme! Wij verzaken onze verantwoordelijkheid als we ons niet meer baseren op wetenschappelijke adviezen. Waarop dan wel? Wat is trombine? Trombine is een natuurlijk enzym, dat voorkomt in bloed en daarmee uiteraard ook in vlees. In ieder van ons zit heel veel trombine. Als het voortaan niet meer als additief mag worden gebruikt, mogen wij dan nog wel bestaan, of moeten wij onszelf nu ook zo langzamerhand bij het gevaarlijk afval doen?</p>
      <p sl="de">Natuurlijk moeten we de consument beschermen tegen misleiding waarbij een product iets anders lijkt dan het in werkelijkheid is. Dat doen we via de etikettering in de nieuwe verordening inzake de etikettering van levensmiddelen, waarover we in juni in eerste lezing stemmen. Deze bevat heel veel regels tegen misleidende reclame en toevoegingen voor de etikettering van bijzondere producten. De Commissie heeft precies hetzelfde voorgesteld voor de etikettering van producten waarin trombine als kleefstof is gebruikt. Ik wil erop wijzen dat er veel soortgelijke enzymen bestaan die niet zijn verboden, en die gewoon worden gebruikt.</p>
    </intervention>
    <intervention id="3-168" speaker_id="28227" name="Anja Weisgerber" is_mep="True" mode="spoken">
      <p sl="de">Mijnheer de Voorzitter, consumentenbescherming gaat mij na aan het hart, en daarom ijver ik ook tegen elke vorm van misleiding van consumenten. Ik strijd bijvoorbeeld in het kader van de verordening inzake de etikettering van levensmiddelen voor een betere etikettering van levensmiddelimitaties en roep de Europese Raad bij dezen op deze mening, die immers ook door de Commissie wordt gedeeld, te volgen.</p>
      <p sl="de">Vandaag hebben we gestemd over gelijmd vlees. Gelijmd vlees is in feite vlees dat aan elkaar is geplakt en als hoogwaardig product wordt verkocht. Dat mag wat mij betreft niet worden toegestaan, vooral niet als de consument hier geen weet van heeft. Ik heb vandaag niet lichtvaardig een beslissing genomen. De Commissie heeft een uitgebreide etiketteringsplicht voorgesteld, maar toch kan de consument worden misleid omdat trombine moeilijk in een product kan worden aangetoond. Dat wil zeggen dat het mogelijk wordt gebruikt, maar niet op het etiket wordt vermeld, en daarom is een etiketteringsplicht mijns inziens in dit geval niet toereikend. Ik steun nu zelfs de resolutie en heb voor een verbod op trombines gestemd.</p>
    </intervention>
    <intervention id="3-170" speaker_id="96661" name="Krisztina Morvai" is_mep="True" mode="spoken">
      <p sl="hu">De laatste acht jaar heeft de postcommunistische dictatuur in Hongarije de mensenrechten van de Hongaren met voeten getreden. Zij heeft onder andere vrijwel elke straatdemonstratie illegaal uit elkaar geslagen of uit elkaar laten slaan. Met de hulp van bijna honderd uitstekende juristen en advocaten van de Nationale Dienst voor Rechtsbijstand kon in een groot deel van de gevallen al op Hongaarse rechtbanken een rechtsmiddel worden verkregen, maar er waren gevallen waarbij men zich tot het Hof voor de Rechten van de Mens in Straatsburg moest wenden, bijvoorbeeld in de beroemd geworden Bukta-zaak.</p>
      <p sl="hu">De Europese Unie is er nu op gebrand onder het mom van de toetreding tot het Europees Verdrag tot bescherming van de rechten van de mens het goed functionerende “systeem van Straatsburg” te ontmantelen. Ik roep alle Hongaarse en Europese mensenrechtenorganisaties op dit proces onder de loep te nemen en onder andere te protesteren tegen het vandaag aangenomen verslag-Atondo, dat zoals gezegd het Europese systeem voor de bescherming van mensenrechten ondermijnt en ontmantelt. Het is de historische verantwoordelijkheid van Hongarije dit gevaarlijke proces tijdens het Hongaarse voorzitterschap niet te versnellen maar een halt toe te roepen.</p>
    </intervention>
    <intervention id="3-175" speaker_id="96695" name="Radvilė Morkūnaitė-Mikulėnienė" is_mep="True" mode="spoken">
      <p sl="lt">Dit onderwerp ligt nogal gevoelig en heeft geleid tot veel discussie in het Europees Parlement en natuurlijk in de maatschappij als geheel. Ik denk nog steeds dat het verbieden van bepaalde producten of toevoegingen geen oplossing is en misschien moeten we het eens zijn met het argument dat het de consument is die het recht heeft om te kiezen, op basis van volledige informatie, wat hij wil kopen en wat hij wil consumeren. Aan de andere kant zou het tamelijk moeilijk zijn om controle over het proces te houden. In deze tijd, de tijd van publiek bewustzijn, waarin heel veel informatie beschikbaar is, moeten we nog bewoordingen formuleren, ondubbelzinnig natuurlijk, die aanvaardbaar zijn voor de samenleving, zodat mensen als ze een bepaald product kopen, passende informatie kunnen krijgen en kunnen begrijpen wat de ingrediënten van het product zijn. Daarom denk ik dat er meer overleg met en voorlichting aan de samenleving nodig is en misschien daarnaast overleg met wetenschappers.</p>
    </intervention>
    <intervention id="3-176" speaker_id="25919" name="Martin Kastler" is_mep="True" mode="spoken">
      <p sl="de">Mijnheer de Voorzitter, de Europese burger heeft gelijk: hij houdt van eerlijke levensmiddelen en van eerlijke politici.</p>
      <p sl="de">Ik respecteer deze publieke opinie. We kunnen deze publieke opinie niet gewoon negeren, en we kunnen deze niet gewoon afdoen als populisme, want dat is het niet. We moeten wel degelijk rekening houden met de wensen van onze burgers. En als de kiezer en burger van mening is dat echt vlees ook echt vlees moet zijn en geen gelijmd stuk vlees, dan moeten we er ook voor zorgen dat dit niet mogelijk is. Daarom heb ik tegen de toelating van trombine als een soort levensmiddellijm gestemd.</p>
    </intervention>
    <intervention id="3-177" speaker_id="97014" name="Karin Kadenbach" is_mep="True" mode="spoken">
      <p sl="de">Mijnheer de Voorzitter, ook ik heb vandaag voor de resolutie tegen het gebruik van trombine als levensmiddelenadditief gestemd, aangezien de argumenten van de commissaris vandaag niet erg overtuigend waren. We willen geen gelijmd vlees in Europa. Trombine is wel een enzym dat op zich niet ongezond is, maar toch wordt door het aan elkaar plakken van stukjes vlees tot een gelijmd stuk vlees het risico van bacteriële besmetting extreem verhoogd. Anderzijds was de beslissing van vandaag ook een duidelijke keuze voor de consument in Europa en tegen puur economische belangen van de industrie. We moeten consumenten die een biefstuk willen een biefstuk voorzetten en geen gelijmd stukje vlees. Dat houdt de eis aan de Commissie om geen trombine toe te laten, in.</p>
    </intervention>
    <intervention id="3-178" speaker_id="96772" name="Peter Jahr" is_mep="True" mode="spoken">
      <p sl="de">Mijnheer de Voorzitter, het huidige debat over de zogenoemde gelijmde ham toont aan dat niet alle producenten eerlijk zijn tegenover de consument. De etiketten van levensmiddelen mogen de consument in geen geval op het verkeerde been zetten. Als dit enzym wordt gebruikt, moet de consument dat ook duidelijk kunnen zien. Dat vormt de basis voor een werkende en eerlijke consumentenbescherming. Het is onze taak de mondige consument van voldoende informatie te voorzien opdat deze een beslissing in zijn eigen belang kan nemen.</p>
      <p sl="de">Tot slot nog een opmerking over gelijmde ham: de discussie met de consument over de vraag of hij dit nu wil of niet, is zoals gewoonlijk nog niet gevoerd. Hij moet op zijn minst weten wat hij eigenlijk eet en binnenkrijgt.</p>
    </intervention>
    <intervention id="3-180" speaker_id="26829" name="Siiri Oviir" is_mep="True" mode="spoken">
      <p sl="et">Ik verwelkom het Actieplan en daarom heb ik ervoor gestemd. Dit is een stap in de goede richting en om dit probleem op te kunnen lossen, moeten wij allemaal samenwerken. Maatregelen op communautair niveau zullen ons helpen de inspanningen van de lidstaten te vergroten om de kwaliteit en veiligheid van orgaandonatie en -transplantatie te waarborgen, beter om te gaan met de problemen ten gevolge van het gebrek aan organen en tegelijkertijd het transplantatiesysteem efficiënter te maken. Het goedgekeurde Actieplan zal de lidstaten de mogelijkheid bieden de tien prioritaire maatregelen die door ons zijn opgesteld, te gebruiken als basis voor het beter op elkaar afstemmen van hun nationale actieplannen. Binnen het kader van onze competentie zijn wij verplicht bij te dragen aan hoogwaardige gezondheidsbescherming in de hele Europese Unie.</p>
    </intervention>
    <intervention id="3-182" speaker_id="4462" name="Clemente Mastella" is_mep="True" mode="spoken">
      <p sl="it">Mijnheer de Voorzitter, dames en heren, de toetreding tot het Europees Verdrag is zonder twijfel een stap vooruit in het Europese integratieproces. De opname van het Handvest van de grondrechten in het primaire recht van de Unie complementeert en versterkt haar stelsel van bescherming van de grondrechten.</p>
      <p sl="it">Wij achten het een zaak van grote waarde en politiek belang dat het Europees Parlement het recht heeft gekregen een bepaald aantal vertegenwoordigers aan te wijzen en af te vaardigen naar de Parlementaire Vergadering van de Raad van Europa tijdens de verkiezing van de rechters van het Europees Hof voor de Rechten van de Mens. Laten we niet vergeten dat de bevordering van het respect voor de mensenrechten een van de fundamentele waarden van de Europese Unie is, die in haar Oprichtingsverdrag is neergelegd.</p>
      <p sl="it">Voorts wil ik graag het belang benadrukken van het Verdrag en de jurisprudentie van het Europees Hof voor de Rechten van de Mens bij het opstellen van een nieuw juridisch en regelgevingskader, dat leidende beginselen vaststelt op het gebied van burgervrijheden, justitie en binnenlandse zaken, met name in het licht van de nieuwe vormen van integratie en harmonisatie die voortvloeiden uit de inwerkingtreding van het Verdrag van Lissabon en de goedkeuring van het Programma van Stockholm.</p>
      <p sl="it">Het Verdrag biedt ons bovendien een aanvullend juridisch instrument, namelijk de mogelijkheid om bij het Europees Hof voor de Rechten van de Mens een klacht in te dienen met betrekking tot een maatregel, of juist het ontbreken daarvan, van een instelling van de Europese Unie of van een lidstaat, in het kader van de tenuitvoerlegging van het Gemeenschapsrecht.</p>
      <p sl="it">Ten slotte mogen we de bepaling in artikel 1 van het Europees Verdrag niet vergeten, op basis waarvan niet alleen de bescherming wordt gewaarborgd van de burgers van de Europese Unie en van andere burgers op het grondgebied van de Unie, maar ook van alle burgers die onder haar rechtsgebied vallen, ook al bevinden ze zich buiten haar grondgebied.</p>
    </intervention>
    <intervention id="3-183" speaker_id="28422" name="Alfredo Antoniozzi" is_mep="True" mode="spoken">
      <p sl="it">Mijnheer de Voorzitter, dames en heren, ik ben voor de toetreding van de Europese Unie tot het Europees Verdrag voor de Rechten van de Mens omdat dit, zoals goed is weergegeven in het verslag van de heer Atondo, vooruitgang betekent in het Europese integratieproces. Het betekent een stap vooruit richting een politieke unie en vormt tevens een krachtig teken van de samenhang tussen de Unie en de landen die lid zijn van de Raad van Europa en zich hebben aangesloten bij het mensenrechtenbeleid van die Raad. Het zal de geloofwaardigheid van de Unie in derde landen versterken en geeft ten slotte blijk van een duidelijk wil om het thema grondrechten en fundamentele vrijheden op wetgevings- en jurisprudentieniveau te harmoniseren.</p>
      <p sl="it">Dankzij het Verdrag van Lissabon is de Europese Unie voor het eerst een internationaal rechtspersoon met een eigen juridische persoonlijkheid. Ik hoop dat de ondertekening van het Verdrag slechts een van de eerste stappen is op weg naar de erkenning van de Europese Unie als één orgaan bij grote internationale overeenkomsten.</p>
    </intervention>
    <intervention id="3-184" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, ik ben op dit punt iets behoudender dan de leden die zojuist het woord hebben gevoerd.</p>
      <p sl="fr">Het idee om het Europees recht voor te leggen aan de jurisdictie van het Europees Hof voor de Rechten van de Mens is op het eerste gezicht inderdaad tamelijk verleidelijk. Het was in zekere zin schokkend dat nationale wetten min of meer zouden kunnen worden afgekeurd door dit Hof. In ieder geval is de toepassing van deze wetten door nationale rechters zodanig dat het Gemeenschapsrecht niet onder hun reikwijdte valt, te meer daar bijvoorbeeld in mijn land, Frankrijk, dit Gemeenschapsrecht krachtens artikel 55 van onze Grondwet boven de Franse wet staat.</p>
      <p sl="fr">Maar men kan zich afvragen of dit mechanisme niet leidt tot een zekere overlapping. Immers, het Europees recht is zelden direct toepasbaar binnen lidstaten en wordt omgezet volgens interne rechtsregels, uit hoofde van de tenuitvoerlegging van afgeleide wetgeving.</p>
      <p sl="fr">Anderzijds heeft het Hof van Justitie van de Europese Unie in Luxemburg getoond gespitst te zijn op eerbiediging van de grondrechten. Het heeft ook dit recht gelijkgesteld aan hoe het voortvloeit uit het Handvest van de grondrechten. Te vrezen valt dat we met veel langere procedures worden opgescheept, zeker als men het voorstel van sommigen aanneemt om een procedure van prejudiciële vragen in te stellen. Om die reden hadden wij gewenst dat er een onderscheid was gemaakt tussen naleving van de normen en gebruikmaking van beroepsmiddelen.</p>
    </intervention>
    <intervention id="3-186" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, op een moment dat er zich zulke dramatische gebeurtenissen voltrekken in Thailand, kan men niet anders dan openstaan voor de noodzaak om ernstige misdaden tegen de burgerbevolking te berechten.</p>
      <p sl="fr">Ervaringen uit het verleden zijn echter minder bemoedigend dan enkele leden hier gisteren tijdens het debat hebben verwoord. In het kader van het eerste Internationaal Strafhof, hebben degenen die besloten om de burgerbevolking van Dresden zonder enig militair doel met napalm te verbranden, degenen die hebben besloten om met atoomstraling de burgerbevolking van Hiroshima en Nagasaki te verbranden, degenen die hebben besloten om met een nekschot gevangen genomen Poolse officieren te vermoorden, tussen de rechters gezeten, terwijl ze verdachten hadden moeten zijn. De staat van dienst van het voormalige internationale tribunaal voor ex-Joegoslavië is in het geval van Milosevic en Šešelj ook twijfelachtig.</p>
      <p sl="fr">Wat betreft het compensatiefonds dat is ingesteld: wanneer men zich richt tot de lidstaten, zal Europa dan tot compensatie overgaan van de slachtoffers van genociden die zich buiten zijn grondgebied hebben voltrokken? Er zijn honderdduizenden, miljoenen mensen die dit aangaat. Ik vrees dat we onze vingers in een zeer complex raderwerk steken. Tot slot: een vervolging van degenen die verslagen zijn dreigt conflicten eindeloos te rekken, ondanks de verzekeringen die hun vaak worden gegeven, teneinde een vredesakkoord te bereiken; dat is de grond voor de bedenkingen die we tegen dit verslag hebben geuit.</p>
    </intervention>
    <intervention id="3-187" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Ik heb voor de resolutie gestemd over de Herzieningsconferentie van het Statuut van Rome inzake het Internationaal Strafhof die aan het eind van deze maand zal beginnen in Kampala (Oeganda).</p>
      <p sl="lt">In 1998 spraken 138 landen af het Internationaal Strafhof op te richten en namen ze het Statuut van Rome aan, op basis waarvan dit Hof nu zeven jaar werkt, sinds 2003. Het is tijd om het Statuut van Rome te herzien, in het bijzonder de zogenoemde “tijdelijke regelingen” waarover we het in 2002 niet eens konden worden. Alle EU-lidstaten hebben het Statuut van Rome geratificeerd. Enkele van onze partners, zoals de Verenigde Staten, Rusland en China, werken echter niet mee aan het Internationaal Strafhof. Het Europees Parlement roept deze landen met zijn resolutie van vandaag opnieuw op het Statuut van Rome te ratificeren en medewerking te verlenen aan het Internationaal Strafhof. In de 21e eeuw moeten mensen die zich schuldig maken aan genocide, misdaden tegen de menselijkheid en oorlogsmisdaden niet alleen morele veroordeling door de internationale gemeenschap krijgen, maar ook wettelijke straffen. Deze misdaden mogen niet onbestraft blijven.</p>
    </intervention>
    <intervention id="3-190" speaker_id="1892" name="Carlos Coelho" is_mep="True" mode="written">
      <p sl="pt">Behalve een versoepeling van de beslissingsmechanismen heeft het Verdrag van Lissabon ook bijgedragen in de strijd tegen het gebrek aan democratisch gehalte, waarbij de rol van de nationale parlementen en het Europees Parlement is versterkt en het uitoefenen van het Europees burgerschap wordt benadrukt. Vooral belangrijk is de invoering van het wetgevend verzoek of “het burgerinitiatief”, zoals het ook wel wordt genoemd. Met dit nieuwe instrument kan een groep van ten minste een miljoen burgers uit een belangrijk aantal lidstaten de Commissie vragen om wetgevend initiatief op de bevoegdheidsgebieden van de Unie.</p>
      <p sl="pt">Het Verdrag van Lissabon benadrukt ook het belang van consultatie en dialoog met onder meer andere instellingen, organen, het maatschappelijke middenveld en de sociale partners. Ik geloof dat Europa het Europa van de burgers moet zijn, en dat kan alleen als we het democratischer en transparanter maken. In dat verband ben ik het ermee eens dat er om een bijdrage van het Economisch en Sociaal Comité en het Comité van de regio's wordt gevraagd.</p>
    </intervention>
    <intervention id="3-192" speaker_id="97197" name="Alfredo Pallone" is_mep="True" mode="written">
      <p sl="it">Mijnheer de Voorzitter, dames en heren, het lijkt misschien of ik in herhaling val, na wat ik gisteren heb gezegd over het verslag van de heer Tavares, maar het vluchtelingenprobleem is een Europees probleem, dat niet aan de lidstaten kan worden overgelaten, ook vanwege de geografische en economische verschillen.</p>
      <p sl="it">Ik ben dan ook verheugd over de creatie van een EU-fonds. De creatie van een dergelijk fonds op EU-niveau dient tweeledig te zijn: het fonds moet vluchtelingen steunen die in onze landen aankomen, vaak aan onze kusten, op zoek naar hulp, en het moet de lidstaten steunen die, vanwege hun geografische locatie, de meeste wanhopige vluchtelingen ontvangen.</p>
      <p sl="it">Dit probleem is een Europees probleem en moet ook als zodanig worden gezien. Het kan niet in de handen van enkele lidstaten worden gelaten. Ik hoop dat het fonds slechts het begin zal zijn van een meer Europese en meer op solidariteit gebaseerde aanpak.</p>
    </intervention>
    <intervention id="3-194" speaker_id="96702" name="Elena Oana Antonescu" is_mep="True" mode="written">
      <p sl="ro">Het voorstel voor een richtlijn betreffende de vermelding van het energieverbruik en het verbruik van andere hulpbronnen op de etikettering en standaardproductinformatie van energiegerelateerde producten maakt, samen met de twee voorstellen over de energie-efficiëntie van gebouwen en de etikettering van banden in verband met brandstofefficiëntie, deel uit van het pakket energie-efficiëntie dat de Commissie in november 2008 op tafel heeft gelegd. Wij hebben daarvoor gestemd, omdat wij door de tussen het Parlement, de Raad en de Commissie ondertekende overeenkomst bereikt hebben dat er een beter etiketteringssysteem is geïntroduceerd.</p>
      <p sl="ro">Op de etiketten op huishoudelijke apparaten en energiegerelateerde producten zal meer informatie staan over het energieverbruik. Voortaan zal deze etikettering ook gelden voor energieverbruikende producten voor gebruik in bedrijven en in de handel, wat tot nu toe niet mogelijk was. Bovendien is het niet onbelangrijk dat in de toekomst in alle reclame waarin de prijs of energie-efficiëntie van categorieën producten aangeprezen wordt, ook de energieklasse ervan vermeld zal moeten worden.</p>
      <p sl="ro">Accurate, relevante en te vergelijken informatie over het energieverbruik van energiegerelateerde producten zal consumenten voortaan in de gelegenheid stellen juiste, doeltreffende keuzes te maken en daarbij zowel hun energieverbruik als hun huishoudelijke kosten te verminderen.</p>
    </intervention>
    <intervention id="3-195" speaker_id="23938" name="John Attard-Montalto" is_mep="True" mode="written">
      <p sl="en">De Maltese regering is tegen de aanbeveling voor de tweede lezing betreffende de vermelding van het energieverbruik en het verbruik van andere hulpbronnen op de etikettering en in de standaardproductinformatie van energiegerelateerde producten.</p>
      <p sl="en">De reden die wordt gegeven is dat de nationalistische regering het oneens is met een toelichting in het verslag, in het bijzonder de volgende zin: “Ook bouwproducten met een significant effect op het energieverbruik moeten in deze prioriteitenlijst worden opgenomen.” Het is onvoorstelbaar dat de regering op deze basis niet instemt met de aanbeveling. Zij had met de aanbeveling kunnen instemmen en duidelijk kunnen maken dat zij daarbij een voorbehoud maakte met betrekking tot bouwproducten die een belangrijk effect hebben op het energieverbruik.</p>
      <p sl="en">Het is zinloos dat de regering de schijn wekt voor energie-efficiëntie te zijn wanneer de potentiële besparingen zouden kunnen worden bereikt via de etikettering van sommige van deze producten, gegeven het feit dat gebouwen verantwoordelijk zijn voor 40 procent van het energieverbruik in de Europese Unie.</p>
    </intervention>
    <intervention id="3-994" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb dit belangrijke verslag gesteund. De richtlijn energie-etikettering speelt een cruciale rol bij het behalen van de EU-doelstelling voor energie-efficiëntie van 20 procent in 2020. In dat verband speelt hij een sleutelrol in de strijd tegen klimaatverandering, de overgang van de EU naar een efficiënte, duurzame en concurrerende economie en de versterking van de energiezekerheid van Europa. Ons doel is de weg vrij te maken voor een win-winsituatie, voor zowel de markt als de consumenten, door elke consument toegang te garanderen tot deugdelijke informatie en volledig besef van het effect van zijn of haar keuzes. In dat kader heeft de overeenkomst over de richtlijn energie-etikettering een belangrijke toegevoegde waarde. Ik verwelkom dit standpunt waarvoor het Europees Parlement heeft geknokt om het model van een schaal van A tot en met G te handhaven, dat volgens een onderzoek het beste werkt en het eenvoudigst te begrijpen is voor consumenten. Het is verplicht om naar het energie-etiket te verwijzen in alle reclames voor producten die met energie te maken hebben, waarbij informatie met betrekking tot prijs of energie wordt verstrekt.</p>
    </intervention>
    <intervention id="3-993" speaker_id="28354" name="Jan Březina" is_mep="True" mode="written">
      <p sl="cs">Het doet mij deugd dat na het eindeloze getouwtrek tussen het Europees Parlement en de Raad de nieuwe wetgeving inzake het energieverbruik van producten er nu eindelijk doorheen is en dat ik de eer heb gehad namens de Fractie van de Europese Volkspartij schaduwrapporteur te zijn voor dit onderwerp. Dankzij deze nieuwe wetgeving is de A-categorie uitgebreid en kan er nu een onderscheid worden gemaakt tussen het almaar groeiende aantal zuinige apparaten en worden producenten tevens gestimuleerd om zo zuinig mogelijke apparaten te maken. Een ander positief punt is dat het aantal energieverbruikscategorieën niet is uitgebreid en het hele systeem zo overzichtelijk is gebleven. Met de zeven verschillende categorieën kunnen consumenten doeltreffend een keuze maken uit het marktaanbod en kunnen zij met verantwoord koopgedrag het energieverbruik helpen verlagen. Dan voor wat betreft de nieuwe verplichting om de verbruikscategorieën tevens aan te geven in reclamemateriaal, beschouw ik het als een groot goed dat het gelukt is deze verplichting te beperken tot reclame waarin prijsinformatie wordt gegeven of op een of andere manier gewag wordt gemaakt van het energieverbruik. Gelukkig had de idee dat reclame slechts gereguleerd moet worden wanneer dat echt nodig is - en dan slechts voor zover echt noodzakelijk - de overhand.</p>
    </intervention>
    <intervention id="3-196" speaker_id="28310" name="Edite Estrela" is_mep="True" mode="written">
      <p sl="pt">Ik heb voor deze aanbeveling gestemd omdat deze er doeltreffend aan bijdraagt dat de Europese consument makkelijker producten kan kiezen die minder energie verbruiken. Door deze aanbeveling goed te keuren zet het Europees Parlement opnieuw een stap in de richting van de doelstelling van de EU om de energie-efficiëntie in 2020 met 20 procent te verbeteren. Het is een evenwichtige tekst die voordeel betekent voor markt en consument.</p>
    </intervention>
    <intervention id="3-197" speaker_id="96977" name="Diogo Feio" is_mep="True" mode="written">
      <p sl="pt">Het huidige initiatief maakt, net als dat over energie-efficiëntie van gebouwen waarover we gisteren hebben gestemd, deel uit van een wetgevend pakket over energie-efficiëntie dat de Commissie in november 2008 heeft voorgelegd en dat voorwerp van uitgebreide bespreking in het Parlement, de Commissie en de Raad is geweest; er is nu eindelijk overeenstemming over de definitieve tekst.</p>
      <p sl="pt">Dit initiatief heeft, behalve de positieve gevolgen voor het milieu, voor de Europese doelstelling voor emissiereductie en het creëren van een economie gebaseerd op duurzame energie, ook het voordeel dat het de beslissing bij de consument legt. Met de juiste etikettering weet de consument precies wat hij krijgt en kan hij een keuze maken op grond van criteria zoals energie-efficiëntie en de laagste milieukosten.</p>
    </intervention>
    <intervention id="3-992" speaker_id="96899" name="José Manuel Fernandes" is_mep="True" mode="written">
      <p sl="pt">De richtlijn over energie-etikettering garandeert de juiste informatie voor de consument omdat het energie-etiket verplicht wordt gesteld bij het reclamemaken. In het kader van de Europese inspanning voor energie-efficiëntie en vermindering van energieconsumptie, tezamen met de strijd tegen de klimaatverandering is het essentieel om de burgers voor deze zaak te mobiliseren. Dit kan alleen worden bereikt via duidelijke en doeltreffende informatie voor de consument over het energieverbruik van de gekochte of te kopen producten. Op die manier worden alle Europese burgers betrokken bij de strijd tegen de klimaatverandering. Het is zeer belangrijk dat de consument bewust een milieuvriendelijke keuze kan maken. Zoals nu in deze richtlijn wordt gewaarborgd, wordt het energieverbruik van de producten geëvalueerd volgens universele criteria en parameters, waardoor betrouwbare vergelijking mogelijk wordt. Dit leidt ook tot groter vertrouwen in de technische evaluatie en de informatie op het etiket. Deze richtlijn heeft dus een belangrijke rol in de realisering van Europa 2020 en vooral in de verbetering van de energie-efficiëntie met 20 procent tegen 2020.</p>
    </intervention>
    <intervention id="3-198" speaker_id="4466" name="Ilda Figueiredo" is_mep="True" mode="written">
      <p sl="pt">Na deze stemming moeten de producten die energie verbruiken voor huishoudelijk, commercieel of industrieel gebruik het nieuwe energie-efficiëntielabel dragen om de consument beter te informeren. De richtlijn die het Europees Parlement vandaag heeft goedgekeurd voorziet in nieuwe klassen van energie-efficiëntie en is ook van toepassing op producten die indirect energie verbruiken, bijvoorbeeld ramen.</p>
      <p sl="pt">Sommige details zijn discutabel, zoals dat de basis van het label een classificatie is van A tot en met G, zoals die al voor koelkasten wordt gebruikt, met nog drie mogelijke extra klassen : A+, A++ en A+++. In principe moet het totale aantal klassen tot zeven beperkt blijven. Desondanks lijkt de doelstelling van de richtlijn juist.</p>
      <p sl="pt">Alle reclame voor energieverbruikende producten of de prijs daarvan moet een verwijzing bevatten naar de energie-efficiëntieklasse. De beschikbare informatie moet de consument helpen producten te kiezen waardoor direct of indirect minder energie wordt verbruikt.</p>
      <p sl="pt">Daarom moet ook alle reclame over prijs of energie-efficiëntie van koelkasten, wasmachines of fornuizen in de toekomst de energieklasse van het product aanduiden.</p>
    </intervention>
    <intervention id="3-199" speaker_id="96771" name="Jarosław Kalinowski" is_mep="True" mode="written">
      <p sl="pl">Er is al uitvoerig gedebatteerd over het recht van de consumenten op voldoende informatie over het voedsel, de huishoudelijke apparaten en de meubelen die ze kopen. We willen niet alleen weten waar deze artikelen vandaan komen en hoe ze zijn geproduceerd, maar willen ook de voedingswaarde van levensmiddelen kennen. In deze tijd van klimaatverandering willen we allemaal het milieu beschermen en abnormale weersomstandigheden voorkomen. Daarom laten we ons bij onze keuze van voedingsmiddelen en producten voor dagelijks gebruik leiden door ecologische beginselen. Het is dus belangrijk dat consumenten zich ervan bewust zijn hoeveel energie hun huishoudtoestellen verbruiken. Ik ben derhalve van mening dat het in het belang van de consument is dat deze informatie op etiketten wordt vermeld. Het feit dat dergelijke informatie op de etiketten van producten wordt vermeld, getuigt ook van de hoge kwaliteit van een product. In dat geval kan het eveneens een instrument zijn om de Europese markt te beschermen tegen goedkope nagemaakte apparatuur die afkomstig is van buiten de Europese Unie.</p>
    </intervention>
    <intervention id="3-200" speaker_id="96742" name="Jean-Luc Mélenchon" is_mep="True" mode="written">
      <p sl="fr">Ik heb voor dit verslag gestemd. Er wordt in toegegeven dat de markt niet kan zorgen voor een rationeel energiegebruik. Hierin klinken onloochenbaar onze argumenten door, hetgeen ik toejuich. Ik juich ook toe dat het voornemen is geuit om de etikettering op het gebied van energiebezuinigingen van boven naar beneden te harmoniseren. Het valt echter te betreuren dat de etikettering betreffende de totale ecologische voetafdruk van producten nergens wordt voorgesteld, terwijl deze zo snel mogelijk moet worden doorgevoerd.</p>
    </intervention>
    <intervention id="3-991" speaker_id="96978" name="Nuno Melo" is_mep="True" mode="written">
      <p sl="pt">De EU blijft vastberaden zoeken naar de beste oplossingen voor energie-efficiëntie, zodat deze in 2020 met 20 procent verbeterd kan zijn. De nieuwe etikettering is zeer belangrijk voor de consument want deze krijgt daardoor toegang tot meer toepasselijke informatie om bewust energie-efficiënte keuzes te kunnen maken.</p>
      <p sl="pt">Zo wordt de consument zich bewust van de energie-effecten van zijn keuze wanneer hij consumptiegoederen gaat kopen die de energie-efficiëntie beïnvloeden. De goedkeuring van de richtlijn heeft daarbij een belangrijke toegevoegde waarde. Daarom heb ik zo gestemd.</p>
    </intervention>
    <intervention id="3-201" speaker_id="28255" name="Andreas Mölzer" is_mep="True" mode="written">
      <p sl="de">Als het energielabel er komt, dan zal – indien het makkelijk te begrijpen is – snel blijken of de consument er ook daadwerkelijk gebruik van gaat maken. Deze let tegenwoordig zeker bij elektrische apparaten meer op de energie-efficiëntieklassen. Uiteraard moet de procedure voor overheidsopdrachten het goede voorbeeld geven, maar lidstaten mag niet worden voorgeschreven dat alleen producten mogen worden aangeschaft die het hoogste prestatieniveau en de hoogste energie-efficiëntieklasse hebben. Juist in deze tijd van komende bezuinigingen zal de aanschafprijs vaker de doorslag geven. De keuzemogelijkheid in de procedure voor overheidsopdrachten is niet helder genoeg vastgelegd; dit is de reden dat ik mij van stemming heb onthouden.</p>
    </intervention>
    <intervention id="3-202" speaker_id="96695" name="Radvilė Morkūnaitė-Mikulėnienė" is_mep="True" mode="written">
      <p sl="lt">Ik heb voor de resolutie over de etikettering van elektrische producten en de verstrekking van basisinformatie aan consumenten gestemd. We hebben het in dit Parlement heel vaak over de rechten van consumenten – over het recht om te kiezen, het recht om precieze en juiste informatie te krijgen. Naar mijn mening is dat erg belangrijk in alle aspecten van het leven. In dit geval hebben we het over het elektriciteitsgebruik en de efficiëntie. Mensen willen graag energie besparen en doen dat meestal om twee redenen: geld en milieu. Nu de burgers dankzij de technologische vooruitgang elektrische apparaten kunnen kiezen op basis van de energie-efficiëntie, helpt de etikettering die we hebben afgesproken consumenten een bewuste keuze te maken en bij te dragen aan de energiebesparing (doordat burgers zuinigere apparaten kiezen) en aan het behoud van het milieu. Ik weet zeker dat Europeanen als ze zien hoeveel energie er wordt verbruikt, gebruik zullen maken van de mogelijkheid om efficiëntere en milieuvriendelijke producten en apparatuur te kopen. Nogmaals, ik verwelkom het standpunt van het Europees Parlement over deze kwestie en ik hoop dat dergelijke beslissingen een echte stimulans en kans zullen worden om onze beloften met betrekking tot energiebesparing voor 2020 in de praktijk te brengen.</p>
    </intervention>
    <intervention id="3-203" speaker_id="97197" name="Alfredo Pallone" is_mep="True" mode="written">
      <p sl="it">Mijnheer de Voorzitter, dames en heren, de herschikking van de richtlijn betreffende de etikettering van energieproducten heeft tot doel het toepassingsgebied van de informatie die op etiketten moet worden vermeld uit te breiden tot alle energiegerelateerde producten, niet alleen huishoudelijke apparaten.</p>
      <p sl="it">De richtlijn maakt deel uit van het Actieplan inzake duurzame consumptie en productie en een duurzaam industriebeleid en voorziet tevens in maatregelen op het gebied van stimulansen en openbare aanbestedingen. De richtlijn vormt dan ook de steunpilaar van een geïntegreerd en milieuduurzaam productbeleid. Een van de meest controversiële punten heeft betrekking op het soort schaal dat moet worden gebruikt om verwarring voor consumenten te voorkomen. Men heeft ervoor gekozen de gesloten schaal van A tot en met G te behouden, nadat het Europees Parlement een resolutie hierover had aangenomen.</p>
      <p sl="it">De energie-efficiëntieklasse zal bovendien worden gebruikt voor alle reclame die informatie bevat over energieverbruik of betrekking heeft op de prijs van producten. Om bovenstaande redenen ben ik het eens met mevrouw Podimata en stem ik voor het verslag.</p>
    </intervention>
    <intervention id="3-204" speaker_id="36392" name="Aldo Patriciello" is_mep="True" mode="written">
      <p sl="it">Mijnheer de Voorzitter, dames en heren, de richtlijn inzake de etikettering van energieproducten speelt een cruciale rol bij de verwezenlijking van de communautaire doelstelling om het energieverbruik in 2020 met 20 procent te verminderen. De richtlijn biedt een belangrijke toegevoegde waarde, zowel voor de markt als voor consumenten. De verplichting om in reclames te verwijzen naar het etiket over energieverbruik zal een einde maken aan het gebrek aan kennis bij eindgebruikers. Zij krijgen voortaan alle informatie die ze nodig hebben om een bewuste keuze te maken.</p>
      <p sl="it">Tegelijkertijd hebben we, door de vasthoudendheid van het Parlement, de invoering van een open classificatiesysteem voorkomen en gezorgd voor behoud van het model dat gebaseerd is op een A tot en met G-classificatie, een model dat voor consumenten zeer waardevol is gebleken. Bovendien biedt de toevoeging van een herzieningsclausule de mogelijkheid uiterlijk 2014 een grondige herbeoordeling uit te voeren als gevolg van technologische vooruitgang en etiketbegrip onder consumenten. Dit is een extra garantie dat de huidige classificatie, die gemakkelijk te begrijpen is voor consumenten, in iedere geval tot de herbeoordeling ongewijzigd blijft. Ik herhaal dan ook dat ik de richtlijn ten volle steun.</p>
    </intervention>
    <intervention id="3-205" speaker_id="38595" name="Rovana Plumb" is_mep="True" mode="written">
      <p sl="ro">Ik heb voor dit verslag gestemd, omdat het amendement op de richtlijn energie-etikettering ervoor zorgt dat alle energiegerelateerde producten in de richtlijn worden opgenomen en er daardoor 4 miljoen euro omzettingskosten bespaard worden bij elke uitvoeringsmaatregel die bijgewerkt en van het begin af aan ingesteld wordt (als er verordeningen/besluiten gebruikt gaan worden in plaats van richtlijnen). Daardoor zal er ook ongeveer 78 megaton CO2 minder uitgestoten worden. Voortaan zullen etiketten over de energie-efficiëntie ook verplicht zijn voor energieverbruikende producten voor industrieel en commercieel gebruik, zoals koelkamers, vitrines in de detailhandel, industriële kooktoestellen, automaten (voor broodjes, snacks, koffie et cetera), industriële motoren en energiegerelateerde producten, met inbegrip van voor de bouw bestemde producten die geen energie verbruiken, maar "een aanzienlijke directe of indirecte impact" op energiebesparing hebben, zoals beglazing en deurkozijnen.</p>
      <p sl="ro">Belangrijke factoren voor de juiste toepassing van deze richtlijn is dat iedere burger gegarandeerd toegang heeft tot juiste informatie en dat consumenten bewust gemaakt worden van het effect van de keuzes die ze maken. Door accurate, relevante en te vergelijken informatie te verstrekken over het specifieke energieverbruik van energiegerelateerde producten, worden eindgebruikers geholpen beslissingen te nemen op basis van de mogelijkheid van energiebesparing, zodat hun energierekening op de lange termijn omlaag kan.</p>
    </intervention>
    <intervention id="3-206" speaker_id="28349" name="Teresa Riera Madurell" is_mep="True" mode="written">
      <p sl="es">Ik heb voor het verslag van mevrouw Podimata gestemd omdat ik van mening ben dat het Parlement en met name de Fractie van de Progressieve Alliantie van Socialisten en Democraten in het Europees Parlement (S&amp;D) belangrijke vooruitgang hebben geboekt inzake een richtlijn die essentieel is voor de verwezenlijking van de door ons gestelde doelstelling van energie-efficiëntie. Het is ons niet alleen gelukt de ”A tot en met G-schaal” te behouden, die Europese consumenten kennen en erkennen, maar we hebben er ook voor gezorgd dat het nu verplicht is te verwijzen naar het energie-etiket van huishoudelijke producten, zodra men in reclames of publiciteitsmateriaal informatie over de prijs vermeldt. Een ander belangrijk resultaat van het Parlement is dat de Commissie een prioriteitenlijst moet opstellen van energiegerelateerde producten, met inbegrip van bepaalde bouwproducten, waarvoor in de toekomst maatregelen zouden kunnen gelden. Gezien de leidende rol die de publieke sector dient te spelen, lijkt het mij ten slotte van groot belang dat overheden bij openbare aanbestedingen producten aanschaffen die tot de hoogste energieklasse behoren.</p>
    </intervention>
    <intervention id="3-990" speaker_id="96862" name="Sophie Auconie" is_mep="True" mode="written">
      <p sl="fr">In het verslag van de heer Maňka worden enkele aanpassingen op de begroting voor 2010 van het Europees Parlement voorgesteld. Ik heb ten gunste van dit verslag gestemd, vooral omwille van de bepalingen die het omvat als gevolg van de inwerkingtreding van het Verdrag van Lissabon op 1 december 2009, waaronder de verhoging van de ondersteuningstoelage met 1 500 euro per maand. Deze verhoging is bedoeld om de afgevaardigden in staat te stellen hun nieuwe taken te vervullen, taken die voortvloeien uit het Verdrag van Lissabon, dat de actieradius van het Parlement aanzienlijk uitbreidt en zijn invloed op de Europese besluitvorming aldus vergroot. Ten opzichte van de Commissie en de lidstaten moet het Parlement zijn deskundigheid inzake wetgevende dossiers versterken. Wij vertegenwoordigen de burgers en als wij hun belangen willen verdedigen, hebben wij adequate middelen nodig. Derhalve heb ik dit verslag gesteund.</p>
    </intervention>
    <intervention id="3-208" speaker_id="4265" name="Göran Färm" is_mep="True" mode="written">
      <p sl="sv">Ik ben van mening dat de commissies die met de inwerkingtreding van het Verdrag van Lissabon een zwaardere arbeidslast krijgen, moeten worden versterkt. Dit rechtvaardigt een toename van het aantal personeelsleden van de secretariaten van het Parlement en de fracties in deze commissies. Ik ben het er echter niet mee eens dat wij, de leden, meer personeel nodig hebben. Ik had ook willen zien dat de middelen van het Parlement in eerste instantie worden versterkt door herverdeling en maatregelen om de doeltreffendheid te vergroten, zodat de totale begroting niet hoger wordt.</p>
      <p sl="sv">In mijn hoedanigheid als fractieleider van de Fractie van de Progressieve Alliantie van Socialisten en Democraten in het Europees Parlement in de Begrotingscommissie heb ik dit standpunt ook naar voren gebracht in de onderhandelingen met het voorzitterschap van het Parlement. Uiteindelijk bereikten wij het compromis dat het voorstel nu gedeeltelijk wordt gefinancierd door besparingen van 4,4 miljoen euro. Ik ben nog steeds van mening dat verdere besparingen in het voorstel hadden moeten worden opgenomen, maar aangezien ik een actieve rol in de onderhandelingen heb gespeeld, heb ik ervoor gekozen het bereikte compromis te steunen.</p>
    </intervention>
    <intervention id="3-209" speaker_id="23768" name="Bogusław Liberadzki" is_mep="True" mode="written">
      <p sl="pl">Als gevolg van de inwerkingtreding van het Verdrag van Lissabon zal de werklast van het Parlement waarschijnlijk sterk toenemen. Dit zal er met name toe leiden dat er veelvuldiger gebruik zal worden gemaakt van de gewone wetgevingsprocedure die op ongeveer 95 procent van de goedgekeurde wetgeving betrekking zal hebben. Extra budgettaire en personele middelen zullen het Parlement in staat stellen om zijn nieuwe rol van medewetgever op voet van gelijkheid met de Raad te vervullen.</p>
    </intervention>
    <intervention id="3-210" speaker_id="28115" name="Mairead McGuinness" is_mep="True" mode="written">
      <p sl="en">Ik heb mijn steun gegeven aan het verslag-Manka over de gewijzigde begroting van het Europees Parlement, hoewel ik me bewust ben van de gevoeligheid van het verhogen van begrotingen in een tijd waarin aan de burgers wordt gevraagd loonsverlagingen te aanvaarden en waarin banen verdwijnen. Het werk van het Europees Parlement is ongetwijfeld toegenomen door het Verdrag van Lissabon. Ik ben van plan de extra ondersteuningstoelage te gebruiken om kansen te bieden aan jonge studenten die in groten getale bij mijn bureau solliciteren naar werk.</p>
      <p sl="en">Dit levert hun niet alleen een vergoeding voor hun werk op, maar ook waardevolle werkervaring die naar ik hoop van pas zal komen in hun latere loopbaan. Ik geloof echter dat het Parlement zijn totale werkmethoden en personeelsbezetting moet herzien met het oog op verbetering van de doeltreffendheid en doelmatigheid.</p>
    </intervention>
    <intervention id="3-989" speaker_id="96978" name="Nuno Melo" is_mep="True" mode="written">
      <p sl="pt">Het Verdrag van Lissabon heeft nieuwe verantwoordelijkheden voor het Europees Parlement met zich meegebracht. Dit leidt tot meer administratief werk, en de afgevaardigden hebben gekwalificeerde medewerkers nodig om hen te adviseren. Deze nieuwe situatie leidt tot twee problemen: toename van de kosten door de behoefte aan een groter aantal assistenten, en de noodzaak van meer ruimte opdat dezen hun werk onder de juiste omstandigheden kunnen doen. Dit leidt tot meer kosten, wat bij de huidige crisis moeilijk uit te leggen valt, maar als het Europees Parlement zijn werk goed wil doen, moet het daarvoor ook de personele en financiële middelen krijgen. Daarom heb ik zo gestemd.</p>
    </intervention>
    <intervention id="3-211" speaker_id="97197" name="Alfredo Pallone" is_mep="True" mode="written">
      <p sl="it">Mijnheer de Voorzitter, dames en heren, ik heb voor gestemd. Dat zou demagogisch kunnen lijken, of een soort van kastevoorrecht, maar dat is niet het geval. De begrotingsaanpassingen zijn belangrijk en van essentieel belang voor een goed beheer van het reilen en zeilen van het Parlement.</p>
      <p sl="it">Als Parlementsleden zien wij ons, na de goedkeuring van het Verdrag van Lissabon, geplaatst voor een veel belangrijkere en grotere taak. Daarom hebben wij medewerkers en deskundigen nodig die ons kunnen bijstaan bij onze dagelijkse werkzaamheden. Daar zijn middelen voor nodig en deze middelen vertalen zich, althans in mijn geval en ik hoop dat dit ook geldt voor de collega’s, in nog daadkrachtiger, efficiënter en gefocust werken.</p>
    </intervention>
    <intervention id="3-212" speaker_id="28409" name="Raül Romeva i Rueda" is_mep="True" mode="written">
      <p sl="en">Ik heb het amendement ondertekend en gesteund waarin de krediettranche wordt verworpen, samen met zestien andere leden van mijn fractie. De reden is dat ik het van het grootste belang vind om te laten zien dat er een aanzienlijke groep leden van het Europees Parlement is die het niet eens zijn met de verhoging van de ondersteuningstoelage in deze tijden van economische crisis.</p>
      <p sl="en">Bij de eindstemming heb ik echter voor het verslag-Manka tot wijziging van de begroting van het Parlement voor 2010 gestemd.</p>
    </intervention>
    <intervention id="3-213" speaker_id="28134" name="Eva-Britt Svensson" is_mep="True" mode="written">
      <p sl="sv">Ik heb tegen het verslag over de aanvullende begroting voor 2010 gestemd. Het verhogen van de secretariaatsvergoeding voor de leden met 1 500 euro per maand om tegemoet te komen aan de toegenomen werklast ten gevolge van het Verdrag van Lissabon is niet haalbaar. Ten eerste kun je geen hoogopgeleide deskundigen in dienst nemen voor 1 500 euro per maand. Ten tweede is er geen plaats voor nieuw personeel in de werkruimten van het Parlement. Ten derde is een deel van de begrotingsmiddelen uit de reserve gehaald die speciaal voor investeringen in gebouwen was bedoeld. Ten vierde heeft mevrouw Trüpel, de rapporteur voor de begroting voor 2011, rubriek 5, gezegd dat secretariaatsvergoedingen in de toekomst niet gewaarborgd kunnen worden, voordat er een grondige evaluatie van hun nut is uitgevoerd. Ik beschouw deze verhoging als een onterechte aanvulling op de al hoge secretariaatsvergoedingen, en dat in een tijd waarin werklozen, alleenstaande vrouwen, gepensioneerden en andere sociaal kwetsbare groepen gedwongen worden offers te brengen om het vastgelopen europroject te redden.</p>
    </intervention>
    <intervention id="3-215" speaker_id="96977" name="Diogo Feio" is_mep="True" mode="written">
      <p sl="pt">In naam van de transparantie ten opzichte van de burgers, en van de nauwkeurigheid, vind ik dat de Raad niet ontheven is van zijn verantwoordelijkheid in het openbaar rekenschap af te leggen voor de bedragen die tot zijn beschikking zijn gesteld. Daarom ben ik het eens met de rapporteur in zijn besluit om de beslissing van de Raad over de verlening van kwijting voor de rekeningen uit te stellen tot de gevraagde aanvullende informatie is verstrekt.</p>
    </intervention>
    <intervention id="3-988" speaker_id="96899" name="José Manuel Fernandes" is_mep="True" mode="written">
      <p sl="pt">In naam van de transparantie en van de nauwkeurigheid, niet alleen in de uitvoering van de begroting maar ook in het strenge toezicht op het gebruik van alle financiële middelen van de Europese Unie, stem ik voor het uitstel van de beslissing over de verlening van kwijting voor de uitvoering van de algemene begroting van de Europese Unie voor het begrotingsjaar 2008, om de Raad de gelegenheid te geven alle opheldering en informatie te verstrekken die een gefundeerde beslissing door het Europees Parlement mogelijk maken. Dit is absoluut onmisbaar voor de geloofwaardigheid van de Europese instellingen en voor het vertrouwen van de burgers in de gevestigde macht. Bovendien is hier het respect in het geding voor de beleidslijnen en richtsnoeren die zijn uitgezet door de organen die daartoe democratisch en juridisch bevoegd zijn.</p>
    </intervention>
    <intervention id="3-216" speaker_id="97197" name="Alfredo Pallone" is_mep="True" mode="written">
      <p sl="it">De procedure voor het verlenen van kwijting voor de begroting is belangrijk en vormt een van de belangrijkste onderdelen van de wetgevings- en toezichtswerkzaamheden van dit Parlement.</p>
      <p sl="it">Ik hoef u niet te wijzen op de controlebevoegdheid die dit Parlement over de jaren heeft verworven, onder meer dankzij de begrotingsprocedure, op basis waarvan het Parlement de verplichting van de Europese instellingen om verantwoording af te leggen tot een serieuze en belangrijke zaak heeft gemaakt. Bovendien is dit ook van groot belang in het licht van de verwachtingen van onze burgers.</p>
      <p sl="it">In tijden van crisis, zoals nu, waarin de Europese burgers buitengewone offers moeten brengen, dienen wij aandachtig en zorgvuldig toezicht uit te oefenen op bureaucratische of feitelijke beheersuitgaven. In het licht van het voorgaande, wil ik de rapporteur complimenteren. Ik stem voor het verslag.</p>
    </intervention>
    <intervention id="3-217" speaker_id="28409" name="Raül Romeva i Rueda" is_mep="True" mode="written">
      <p sl="en">Ik heb voor dit verslag gestemd omdat ik het ermee eens ben dat we het kwijtingsbesluit tot oktober moeten uitstellen.</p>
    </intervention>
    <intervention id="3-218" speaker_id="28358" name="Konrad Szymański" is_mep="True" mode="written">
      <p sl="pl">Ik heb tegen het verlenen van kwijting voor de uitvoering van de begroting van de Raad voor 2008 gestemd omdat het Parlement de financiële documentatie van de Raad te laat heeft ontvangen. Het toezicht door het Europees Parlement op de financiële situatie van de Raad is verre van transparant.</p>
    </intervention>
    <intervention id="3-220" speaker_id="96702" name="Elena Oana Antonescu" is_mep="True" mode="written">
      <p sl="ro">In de afgelopen jaren is de behoefte aan orgaantransplantaties in de Europese Unie geleidelijk en snel gestegen. Hoewel het orgaantekort op dit moment nog steeds de grootste uitdaging is waar we voor gesteld staan, zijn er nog veel meer problemen met betrekking tot de verschillende transplantatiesystemen die in de lidstaten gebruikt worden.</p>
      <p sl="ro">In 2008 heeft het Europees Parlement via de in april aangenomen resolutie de Europese Commissie opgeroepen een richtlijn op te stellen met het wettelijk kader dat de kwaliteit en de veiligheid van orgaandonaties binnen de Europese Unie moet waarborgen. De Commissie heeft vervolgens een voorstel voor een richtlijn gepresenteerd, waarover het Europees Parlement heeft gedebatteerd, met de volgende drie doelstellingen: het waarborgen van kwaliteit en veiligheid voor patiënten in de hele EU, het bieden van bescherming aan donoren en het mogelijk maken van samenwerking tussen lidstaten.</p>
      <p sl="ro">We hebben voor het compromis tussen het Parlement, de Raad en de Commissie gestemd, omdat we behoefte hebben aan gemeenschappelijke kwaliteits- en veiligheidsnormen op EU-niveau voor de verwerving, het transport en het gebruik van menselijke organen. Dit is een maatregel waardoor het mogelijk wordt organen uit te wisselen en waarvan de duizenden patiënten per jaar in Europa die deze soort behandeling nodig hebben, profijt kunnen hebben.</p>
    </intervention>
    <intervention id="3-987" speaker_id="96680" name="Zigmantas Balčytis" is_mep="True" mode="written">
      <p sl="lt">Ik steun dit verslag over kwaliteits- en veiligheidsnormen voor menselijke organen die bestemd zijn voor transplantatie. Met de toenemende vraag naar transplantaties in de Europese Unie en de onbalans tussen het aantal patiënten dat op een transplantatie wacht en het aantal organen dat wordt gedoneerd, moeten we de commercialisering van orgaandonatie vermijden en een einde maken aan de illegale handel in organen. Daarom moeten we strenge wetgeving toepassen op levende donoren, zorgen voor transparantie van de wachtlijst voor organen, strikte vertrouwelijkheidsregels instellen om de persoonsgegevens van donoren en patiënten die op organen wachten te beschermen en de verantwoordelijkheid van de artsen definiëren. Als er gemeenschappelijke kwaliteits- en veiligheidsnormen zijn aangenomen, worden er mogelijkheden gecreëerd voor grensoverschrijdende uitwisseling van organen, wat kan leiden tot een toename van het aantal transplantaties.</p>
    </intervention>
    <intervention id="3-221" speaker_id="5956" name="Regina Bastos" is_mep="True" mode="written">
      <p sl="pt">De laatste vijf decennia is orgaantransplantatie in de hele wereld een doeltreffend middel geworden als bijdrage aan de verbetering van de kwaliteit van leven en toename van de levensverwachting van de patiënten. Deze richtlijn bevat regels voor het garanderen van hoge kwaliteits- en veiligheidsnormen voor menselijke organen die bedoeld zijn voor transplantatie, ter bescherming van de volksgezondheid. De richtlijn introduceert nationale kwaliteitsprogramma's waarin normen en handelwijzen voor het transplantatieproces in de lidstaten worden gedefinieerd, en legt de manier waarop organen verworven kunnen worden en de bijbehorende vragen, zoals het informatiesysteem, preciezer vast.</p>
      <p sl="pt">Traceerbaarheid en bescherming van donoren en ontvangers verdienen ook speciale aandacht. Ik heb voor dit verslag gestemd vanwege de drie voornaamste doelstellingen van het huidige voorstel: garantie van kwaliteit en veiligheid voor de patiënten in de Unie, waarborging van de bescherming van de donoren en bevordering van samenwerking tussen de lidstaten. Ik wil echter wel benadrukken dat, om commercialisering te voorkomen, orgaantransplantatieprogramma's in principe gebaseerd moeten zijn op vrijwillig en gratis afstaan van organen, zoals al eerder in wetgeving over materiaal van menselijke oorsprong is vastgelegd.</p>
    </intervention>
    <intervention id="3-986" speaker_id="photo_generic" name="Gerard Batten, John Bufton, David Campbell Bannerman en Derek Roland Clark" is_mep="True" mode="written">
      <p sl="en">UKIP meent dat de verdere ontwikkeling en verbetering van het bestaande internationale netwerk van voorzieningen en instanties voor orgaanuitwisseling niet wordt bevorderd door de pogingen van de EU om dit netwerk binnen te dringen en te reguleren. Integendeel, het aantal orgaandonaties in de weinige landen met veel donoren zal waarschijnlijk afnemen als de vraag naar organen uit de vele landen met weinig donoren een EU-verplichting wordt. In de laatstgenoemde landen zal bovendien de resulterende relatieve overvloed aan buitenlandse organen waarschijnlijk ook leiden tot een daling van het aantal orgaandonaties. Daarom hebben de leden van UKIP tegen dit verslag gestemd.</p>
    </intervention>
    <intervention id="3-985" speaker_id="28148" name="Françoise Castex" is_mep="True" mode="written">
      <p sl="fr">Ik heb voor de ontwerprichtlijn betreffende de kwaliteit en veiligheid van voor transplantatie bestemde menselijke organen gestemd. De richtlijn bestrijkt elke fase van het proces, van donatie tot transplantatie en voorziet in samenwerking tussen de lidstaten. Een doeltreffend transplantatiesysteem is niet alleen gegrond op de steun van donoren; het is ook gegrond op een juist gebruik van informatie en op de kwaliteit van het netwerk aan de hand waarvan deze informatie wordt gedeeld. Ik heb daarom het idee ondersteund om een Europese gegevensbank op te zetten waarin de beschikbare informatie over organen is vastgelegd, en een pan-Europees certificatiesysteem dat de waarborg biedt dat de beschikbare menselijke organen en weefsels legaal zijn verkregen. Om legale toegang tot beschikbare organen te waarborgen, mogen organen immers alleen op vrijwillige basis, en zonder dat ervoor is betaald, worden gedoneerd. Het beginsel dat er voor organen niet wordt betaald betekent niet dat levende donoren niet worden gecompenseerd, op voorwaarde dat een dergelijke compensatie strikt beperkt blijft tot een vergoeding van de onkosten en van inkomstenverlies als gevolg van de donatie. Een dergelijk transparant, veilig en doelmatig donatiesysteem is de enige manier om orgaanhandel te bestrijden.</p>
    </intervention>
    <intervention id="3-222" speaker_id="26851" name="Nikolaos Chountis" is_mep="True" mode="written">
      <p sl="el">Om de volgende redenen heb ik voor het voorstel van een richtlijn gestemd:</p>
      <p sl="el">1. Overwegende dat de vraag naar transplantatieorganen is toegenomen en dat er slechts een beperkt aanbod is, waardoor patiënten vaak worden gedwongen om buiten de nationale grenzen op zoek te gaan naar oplossingen voor hun problemen, zijn voor een betere bescherming van de volksgezondheid en de dienstverlening aan patiënten het instellen van een gemeenschappelijk kader voor veiligheid en hoge kwaliteit op Europees niveau, en de realisatie van een netwerk voor samenwerking en wederzijdse informatie-uitwisseling absoluut noodzakelijk. 2. De nationale bepalingen die de procedures regelen voor akkoordverklaringen met betrekking tot de donatie van organen worden volstrekt niet beïnvloed, de keuze hiervoor blijft onder de jurisdictie van de lidstaten vallen. Integendeel, het voorstel voor een richtlijn vormt met zijn specifieke voorschriften van kwaliteit en veiligheid een aanvulling op het huidige juridische kader van elk EU-land gedurende het hele transplantatietraject, terwijl tegelijkertijd elke vorm van winstbejag wordt uitgesloten, de anonimiteit wordt gegarandeerd en de persoonlijke gegevens van zowel de donor als de ontvanger veilig worden gesteld. 3. Incidenten van illegale handel in organen worden tot een minimum gereduceerd en het gevoel van betrouwbaarheid wordt voor potentiële donoren versterkt, met als hoogste doelstelling dat die in aantallen zullen toenemen. 4. Door de lidstaten worden sancties opgelegd in geval van overtreding van de wetgeving omtrent de identiteit van donoren of ontvangers.</p>
    </intervention>
    <intervention id="3-223" speaker_id="28310" name="Edite Estrela" is_mep="True" mode="written">
      <p sl="pt">Ik heb voor het verslag over kwaliteits- en veiligheidsnormen voor menselijke organen, bestemd voor transplantatie gestemd, omdat het bijdraagt aan verkorting van de wachttijden voor de patiënten in Europa. Het is onaanvaardbaar dat er per dag gemiddeld twaalf personen die wachten op een transplantatie, overlijden. Deze richtlijn maakt afstaan en transplantatie van organen mogelijk alsmede uitwisseling tussen de lidstaten van de EU, en duizenden Europese patiënten hebben daar baat bij.</p>
    </intervention>
    <intervention id="3-224" speaker_id="96977" name="Diogo Feio" is_mep="True" mode="written">
      <p sl="pt">De schaarste van organen voor transplantatie heeft geleid tot het ontstaan van een schandelijke markt die vooral derdewereldlanden raakt, maar ook arme mensen in Oost-Europa heeft bereikt. Ik zie met bezorgdheid hoe moeilijk het is deze vreselijke handel en de verschrikkelijke gevolgen ervan te bestrijden voor degenen die, al dan niet met geweld, van hun organen worden beroofd: wrede vermindering van de kwaliteit van leven, chronische ziekte en niet zelden de dood. Aanname van gemeenschappelijke regels plaatst de Europese Unie op een niveau van eisen en verantwoordelijkheden dat in sterk contrast staat tot de sombere werkelijkheid die ik hier beschrijf.</p>
      <p sl="pt">Patiënten en donoren krijgen de voorwaarden, de begeleiding en de bescherming die degenen die betrokken zijn bij georganiseerde handel ontberen, en de lidstaten zullen actiever kunnen samenwerken. Ik deel de mening van de rapporteur dat afstaan een altruïstische daad moet zijn, vrijwillig en gratis en dat de donor slechts een vergoeding mag krijgen voor de kosten en ongemakken in verband met het afstaan. Ik geloof dat mijn collega, de heer Mikolášik, terechte wijzigingen voorstelt die een verbetering van de basistekst betekenen. Zijn medische beroepsopleiding en zijn betrokkenheid bij dit onderwerp al sinds de vorige zittingsperiode zullen daar niet vreemd aan zijn.</p>
    </intervention>
    <intervention id="3-984" speaker_id="96899" name="José Manuel Fernandes" is_mep="True" mode="written">
      <p sl="pt">Ik ben erg blij met dit voorstel en de drie belangrijkste doelstellingen erin: gegarandeerde kwaliteit en veiligheid voor patiënten binnen de gehele Europese Unie, waarborging van de bescherming van donoren en bevordering van samenwerking tussen lidstaten. In het algemeen heerst er in de EU een brede sociale consensus over orgaandonaties voor transplantaties. Wegens culturele en traditionele verschillen en binnen de organisatorische systemen bestaan er binnen de lidstaten echter verschillende benaderingen van deze kwestie. Hoewel de richtlijn gericht is op het handhaven of proberen te realiseren van harmonisatie tussen kwaliteits- en veiligheidsmaatregelen, wil ik graag benadrukken dat hierdoor geen extra administratieve last voor de lidstaten mag ontstaan. Er zou juist een toereikende flexibele marge moeten worden geboden waardoor de goede praktijken die momenteel al van kracht zijn, geen gevaar lopen. Met het voorstel voor een richtlijn worden gemeenschappelijke, bindende kwaliteits- en veiligheidsnormen geboden voor menselijke organen bestemd voor transplantatie, met als doel een hoog gezondheidsniveau voor patiënten in de gehele EU. Ik steun het standpunt van de Commissie dat transplantatieprogramma's in wezen moeten voldoen aan het principe van vrijwillige en onbetaalde donatie. Orgaandonaties moeten altijd onbetaald zijn en worden beschermd tegen elke mogelijke vorm van vercommercialisering.</p>
    </intervention>
    <intervention id="3-225" speaker_id="96706" name="João Ferreira" is_mep="True" mode="written">
      <p sl="pt">Orgaantransplantaties zijn een belangrijke remedie voor patiënten die lijden aan allerlei verschillende ziektes met fatale gevolgen voor bepaalde organen. Het aantal transplantaties in de Europese Unie is toegenomen, waardoor vele levens zijn gered en verlengd. Er bestaan echter nog altijd lange wachtlijsten voor transplantaties. Met onze stem voor het verslag geven wij uitdrukking aan onze instemming met de verbeteringen die het verslag probeert door te voeren in de huidige situatie. Deze verbeteringen zijn niet alleen van invloed op de kwaliteit en veiligheid en de invoering van benodigde procedures voor verkrijging en vervoer, maar hebben ook betrekking op de bescherming van donoren en ontvangers, waarbij voldoende rekening moet worden gehouden met ethische principes en het principe van onbetaalde donatie. In het verslag wordt tevens de zorgwekkende kwestie van handel in menselijke organen aangepakt op een manier die ons gepast lijkt.</p>
    </intervention>
    <intervention id="3-983" speaker_id="96978" name="Nuno Melo" is_mep="True" mode="written">
      <p sl="pt">Het doel van deze richtlijn is duidelijk genoeg: we hebben meer organen voor patiënten en hechtere samenwerking tussen de lidstaten nodig op dit gebied en voor de bestrijding van orgaanhandel. Daarom voorziet een van de fundamentele bepalingen van deze nieuwe wetgeving in de aanwijzing van een nieuwe autoriteit in elke lidstaat die verantwoordelijk wordt voor de naleving van de kwaliteits- en veiligheidsnormen voor organen. Deze autoriteiten zullen de verantwoordelijkheid krijgen voor de kwaliteits- en veiligheidswaarborging van de organen “in de gehele keten van donatie tot transplantatie, en voor de beoordeling van de kwaliteit en veiligheid tijdens het herstel van de patiënt en de follow-up daarna”. Ook is onder de nieuwe richtlijn vereist dat het gezondheidspersoneel dat betrokken is bij alle fasen van de keten van donatie tot transplantatie of verwijdering van het orgaan, voldoende gekwalificeerd is. Daarom moet worden voorzien in specifieke scholingsprogramma's voor dat personeel. Om al deze redenen hebben wij voor dit voorstel gestemd. Dat is de reden voor mijn stemgedrag.</p>
    </intervention>
    <intervention id="3-226" speaker_id="28255" name="Andreas Mölzer" is_mep="True" mode="written">
      <p sl="de">Orgaantransplantaties kunnen levens redden, maar alleen wanneer gezonde organen van een geschikte donor worden geïmplanteerd. Helaas zijn in het verleden telkens weer fouten gemaakt; daarom is het nu des te belangrijker dat we kwaliteits- en veiligheidsnormen vastleggen. Ook moeten we het erover hebben dat er moslims zijn die weliswaar graag een donororgaan ontvangen, maar zelf om religieuze redenen doorgaans geen organen beschikbaar stellen. Het verslag draagt hopelijk bij tot hogere kwaliteits- en veiligheidsnormen, en daarom heb ik voor gestemd.</p>
    </intervention>
    <intervention id="3-227" speaker_id="97197" name="Alfredo Pallone" is_mep="True" mode="written">
      <p sl="it">Ik heb voor het verslag van de heer Mikolášik gestemd. De groeiende behoefte aan beschikbare organen voor transplantaties in een context van grensoverschrijdende uitwisselingen en aanzienlijke verschillen tussen de verschillende transplantatiesystemen van de lidstaten, vereist een versterking van de samenwerking en communautaire voorschriften op het gebied van de kwaliteit en de veiligheid van organen.</p>
      <p sl="it">Het voorstel voor een richtlijn probeert die doelstellingen te verwezenlijken, door in te zetten op het vergroten van het aantal transplantaties en het verhogen van de kwaliteitsnormen bij donaties, levering, toezicht, conservering, vervoer en transplantatie. Door het beginsel van vrijwillige donatie te benadrukken, in tegenstelling tot de verhandeling van en de handel in organen, probeert het voorstel de rechten van donoren en patiënten te waarborgen. De rapporteur erkent het belang van het harmoniseren van kwaliteits- en veiligheidsmaatregelen, maar stelt tevens dat de richtlijn geen extra administratieve last voor de lidstaten moet vormen en voldoende flexibiliteit moet bieden, zonder daarbij de huidige goede praktijken op het spel te zetten.</p>
    </intervention>
    <intervention id="3-982" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Transplantatie is een van de medische specialiteiten die de afgelopen decennia de grootste vooruitgang heeft geboekt; er zijn aanzienlijke successen behaald en de specialiteit heeft een cruciale rol gespeeld bij het redden van mensenlevens. Tegenstrijdig genoeg is het juist het succes van transplantaties dat - naast andere factoren - heeft geleid tot een toegenomen aantal kandidaten voor orgaantransplantaties, met lange wachtlijsten als gevolg. Ook heeft dit geleid tot menselijk drama in de vorm van het overlijden van circa twaalf patiënten per dag in de EU, omdat zij niet het orgaan konden ontvangen dat zij nodig hadden om te overleven. Een van de manieren waarop dit probleem tot een minimum kan worden beperkt, is door de uitwisseling van organen tussen lidstaten, waardoor in een korter tijdsbestek een betere compatibiliteit tussen donor en ontvanger kan worden gewaarborgd en een groter aantal organen wordt geaccepteerd. Voor een dergelijke uitwisseling zijn echter algehele kwaliteits- en veiligheidsnormen vereist, zoals beschreven in de huidige richtlijn van het Parlement en de Raad. Het verslag-Mikolášik inzake kwaliteits- en veiligheidsnormen voor menselijke organen bestemd voor transplantatie levert zodoende een belangrijke bijdrage aan de minimalisering van een gebrek aan organen en aan de fundamentele bescherming van de gezondheid van de ontvanger en de levende donor. Daarom verwelkomen wij dit verslag maar al te graag.</p>
    </intervention>
    <intervention id="3-228" speaker_id="36392" name="Aldo Patriciello" is_mep="True" mode="written">
      <p sl="it">Orgaantransplantatie is zonder twijfel een van de meest positieve aspecten van de vooruitgang op gezondheidsgebied. Tegelijkertijd brengt het een aantal problemen met zich mee ten aanzien van de rechten van donoren en patiënten, die vanuit ethisch, maatschappelijk, juridisch en economisch oogpunt moeten worden opgelost.</p>
      <p sl="it">Het is een kwestie van het op gang brengen van een positief proces om de enorme disbalans tussen de vraag naar en het aanbod van beschikbare organen op te lossen, zonder daarbij het beginsel van vrije en vrijwillige orgaandonatie los te laten, teneinde iedere vorm van verhandeling van en illegale handel in organen te voorkomen en de kwaliteit en de veiligheid van de transplantatieorganen te waarborgen, door middel van maatregelen die zowel vertrouwelijkheid als traceerbaarheid garanderen.</p>
      <p sl="it">De goedkeuring van gemeenschappelijke kwaliteitsnormen is absoluut een verheugende stap, waaraan de Wereldgezondheidsorganisatie een verdere bijdrage kan leveren. Bij het oprichten van een Europese databank dienen wij er echter op te letten dat we geen onnodig strikt kader of nog meer bureaucratische regels opleggen die een belemmering vormen voor een proces dat op dit moment op correcte en efficiënte wijze verloopt.</p>
    </intervention>
    <intervention id="3-229" speaker_id="28409" name="Raül Romeva i Rueda" is_mep="True" mode="written">
      <p sl="nl">Ik heb mijn steun gegeven aan het verslag onder leiding van onze collega Mikolášik inzake kwaliteits- en veiligheidsnormen voor menselijke organen die bestemd zijn voor transplantatie, omdat het een zeer dringende maatregel behelst ter verbetering van de levensverwachting van meer dan 60 000 mensen in Europa die wachten op een transplantatie. Ik hoop dat het hierdoor eenvoudiger en veiliger wordt om een orgaan te ontvangen.</p>
    </intervention>
    <intervention id="3-230" speaker_id="96718" name="Olga Sehnalová" is_mep="True" mode="written">
      <p sl="cs">Ik heb voor het verslag gestemd, ondanks het feit dat tegelijkertijd met de zeer wenselijke pogingen de kwaliteits- en veiligheidsnormen voor menselijke organen bestemd voor transplantatie te harmoniseren, er hard gewerkt zal moeten worden aan een verhoging van het aantal donoren in de verschillende lidstaten, daarbij rekening houdend met de uiteenlopende tradities van de verschillende nationale volksgezondheidstelsels. Dat houdt in dat op dit gebied consequent uitgegaan dient te worden van het subsidiariteitsbeginsel</p>
    </intervention>
    <intervention id="3-231" speaker_id="2081" name="Peter Skinner" is_mep="True" mode="written">
      <p sl="nl">Ik heb met genoegen dit verslag gesteund bij de stemmingen in het Parlement. In het zuidoosten van Engeland zijn veel gezinnen slachtoffer van de rauwe werkelijkheid van een slecht aanbod aan organen voor transplantatie. Dit verslag helpt een grensoverschrijdende EU-norm in het leven te roepen die tot een beter aanbod en een betere verspreiding in de hele EU kan leiden, zodat de gezinnen van hen die organen nodig hebben meer hoop kunnen hebben dat hun toestand wordt verlicht.</p>
    </intervention>
    <intervention id="3-232" speaker_id="28358" name="Konrad Szymański" is_mep="True" mode="written">
      <p sl="pl">Ik heb mijn steun gegeven aan het verslag over veiligheidsnormen voor orgaandonatie, aangezien het beginsel van de niet-commercialisering van het menselijk lichaam in de tekst is opgenomen.</p>
    </intervention>
    <intervention id="3-234" speaker_id="96973" name="Mário David" is_mep="True" mode="written">
      <p sl="pt">Het Europees Parlement heeft het vergaderrooster voor 2011 aangenomen. Helaas wordt er jaarlijks nog steeds 200 miljoen euro aan belastinggeld verspild aan het houden van twaalf zittingen in Straatsburg. De hypocrisie bereikt hierbij een punt waarop zelfs niet wordt voldaan aan de voorzieningen in de Verdragen, aangezien er in dat geval één zitting per maand zou moeten plaatsvinden; met andere woorden, inclusief augustus. Aan de legitieme ambities van de stad Straatsburg zou tegemoet kunnen worden gekomen door de permanente vestiging van een of twee instellingen van de Europese Unie in deze stad. Aan het “circus” moet uiteraard een einde komen! Bovendien is het volstrekt onlogisch dat het Europees Parlement 48 dagen per jaar vergadert in een stad die met vrijwel geen enkele Europese hoofdstad een rechtstreekse vliegverbinding heeft.</p>
      <p sl="pt">Bovendien hebben de vliegverbindingen die wel bestaan commerciële dienstregelingen, die totaal niet aansluiten op parlementaire werkzaamheden. Hieruit kan eenvoudig worden afgeleid dat de regeringsleiders die deze beslissingen nemen, met een privévliegtuig reizen en dus niet tientallen of honderden uren per jaar verspillen aan het bereiken van Straatsburg.</p>
    </intervention>
    <intervention id="3-235" speaker_id="28255" name="Andreas Mölzer" is_mep="True" mode="written">
      <p sl="de">Ik heb tegen het voorstel van een aantal leden gestemd een vergaderweek in twee delen op te splitsen, maar deze wel binnen een week te laten plaatsvinden. Afgezien van het feit dat dit weinig zin heeft, zouden vanwege de extra reisbewegingen niet alleen onnodige kosten ontstaan, maar zou ook waardevolle werktijd verloren gaan.</p>
    </intervention>
    <intervention id="3-236" speaker_id="28409" name="Raül Romeva i Rueda" is_mep="True" mode="written">
      <p sl="en">Ik heb enthousiast voor het amendement gestemd waarin wordt voorgesteld de twee vergaderperioden in september terug te brengen tot één. Ik ben een groot aanhanger van het idee om de twee zetels van het EP terug te brengen tot één, gevestigd in Brussel. Daarom steun ik elk initiatief dat bereid is af te zien van de zetel in Straatsburg.</p>
    </intervention>
    <intervention id="3-981" speaker_id="96862" name="Sophie Auconie" is_mep="True" mode="written">
      <p sl="fr">Onderwerpen die verband houden met de voeding en de gezondheid van burgers liggen buitengewoon gevoelig en moeten omzichtig en objectief worden benaderd. Dat is ook in sterke mate het geval in het debat over de autorisatie van een levensmiddelenadditief als trombine. Trombine is een dierlijk product, verkregen uit plasma van runderen of varkens, waarvan de littekenvormende eigenschappen door de levensmiddelenindustrie worden gebruikt om vlees uit een aantal stukken samen te stellen. Dit additief voldoet aan de vier criteria in Verordening (EG) nr. 1333/2008 die autorisatie mogelijk maken: voedseladditieven moeten veilig zijn in het gebruik (bevestigd door de Europese Autoriteit voor voedselveiligheid in haar advies van 2005); er moet een technologische noodzaak voor het gebruik ervan zijn (zeer nuttig als stabilisator); het gebruik mag geen misleiding van de consument tot gevolg hebben (gebruik beperkt tot voorverpakkingen en dus geëtiketteerde producten); de consument moet er voordeel van hebben (gestabiliseerd eindproduct). Daarnaast verzoekt een overweldigende meerderheid van lidstaten om autorisatie van trombine. Aangezien dit additief geen enkel risico inhoudt voor de volksgezondheid en geen werkelijke rol speelt in de voedselbereiding, was er geen reden om tegen autorisatie te zijn.</p>
    </intervention>
    <intervention id="3-980" speaker_id="96680" name="Zigmantas Balčytis" is_mep="True" mode="written">
      <p sl="lt">Ik heb voor deze resolutie gestemd, die gericht is op beperking van het gebruik in voedselproducten van toevoegingen die schadelijk zijn voor de gezondheid om de gezondheid van de consumenten te beschermen. Volgens de huidige wetgeving in de Europese Unie mogen voedseladditieven worden gebruikt als ze in het voordeel zijn van de consument. Aangezien het voordeel van trombine (“vleeslijm”) voor de consument niet is bewezen en het proces van het aan elkaar plakken van veel afzonderlijke stukjes vlees de kans op besmetting door bacteriën aanzienlijk vergroot, heb ik het voorstel om gebruik van dit voedseladditief in rund- en varkensvleesproducten toe te staan niet gesteund. Bovendien moeten we proberen te voorkomen dat zulke producten die zijn bereid met “vleeslijm” in horecagelegenheden terechtkomen.</p>
    </intervention>
    <intervention id="3-238" speaker_id="28214" name="Jean-Luc Bennahmias" is_mep="True" mode="written">
      <p sl="fr">Ik heb gestemd voor een resolutie waarin wordt verzocht geen trombine in vlees te gebruiken. Trombine dient als “lijm” van vlees dat uit verschillende stukken is samengesteld. Het houdt een gezondheidsrisico in omdat het bindingsproces van diverse stukken vlees tot gevolg kan hebben dat het oppervlak van mogelijk door bacteriën besmette levensmiddelen aanzienlijk wordt vergroot. Bovendien kan nieuw samengesteld vlees de consumenten die vlees willen kopen, misleiden.</p>
    </intervention>
    <intervention id="3-239" speaker_id="26851" name="Nikolaos Chountis" is_mep="True" mode="written">
      <p sl="el">Ik heb voor de resolutie van het Parlement gestemd, omdat het gebruik van voedingswaren met additieven en enzymen die schadelijk zijn voor de kwaliteit van voedingswaren en voor de veiligheid van consumenten, zoals bijvoorbeeld trombine, daarin niet wordt toegestaan. De door de Commissie gegeven garanties zijn onvoldoende en niet overtuigend en versterken juist mijn ongerustheid. Bovendien heeft zowel de Commissie als de commissaris zelf een gebrek aan inzicht getoond, zoals duidelijk werd toen zij recentelijk besloten tot de afgifte van een vergunning voor de teelt van gemodificeerde aardappels.</p>
    </intervention>
    <intervention id="3-240" speaker_id="96706" name="João Ferreira" is_mep="True" mode="written">
      <p sl="pt">In de ontwerpresolutie worden enkele bedenkingen geuit met betrekking tot het gebruik van een enzympreparaat op basis van trombine en fibrinogeen als levensmiddelenadditief voor het reconstitueren van voedsel; bedenkingen die ons gepast lijken. In de voorstellen van de Commissie wordt niet volledig ingegaan op deze bedenkingen. Er blijven twijfels bestaan over de mogelijkheid om onverpakte gereconstitueerde producten te gebruiken, waardoor mogelijk niet alle benodigde informatie aan de consument kan worden verstrekt, en over de effectiviteit van een verbod op het gebruik van deze producten in restaurants en andere openbare gelegenheden waar voedsel wordt geserveerd.</p>
      <p sl="pt">De Commissie zelf erkent dat het gebruik van dit levensmiddelenadditief de consument zou kunnen misleiden over de ware aard van het eindproduct. De voorgestelde oplossing voor het bovengenoemde probleem, namelijk etikettering, is op zichzelf niet voldoende om dit probleem weg te nemen. Er blijven ook twijfels bestaan over het proces voor het aan elkaar lijmen van levensmiddelen (bijvoorbeeld koude hechting zonder toevoeging van zout en zonder enig daaropvolgend verhittingsproces) en de veiligheid van het eindproduct. Daarom zijn wij van mening dat deze resolutie onze steun verdient.</p>
    </intervention>
    <intervention id="3-241" speaker_id="2025" name="Françoise Grossetête" is_mep="True" mode="written">
      <p sl="fr">Ik betreur ten zeerste dat de resolutie voor de verwerping van de trombine in varkens- en rundvlees is aangenomen. Dit levensmiddelenadditief, afkomstig van dierlijk bloed en plasma, dat ten behoeve van voorverpakte producten wordt gebruikt om afzonderlijke stukken vlees aan elkaar te plakken, voldoet aan alle criteria betreffende hygiëne en veiligheid van de Europese Autoriteit voor voedselveiligheid. Het is toegestaan in Frankrijk, waar het bijvoorbeeld in bloedworst zit. Het is derhalve van belang dat we onze beslissingen baseren op wetenschappelijke gegevens, in plaats van op berichten in de media. Laten we niet in een emotionele discussie vervallen! Bovendien zouden de etiketteringseisen voor producten die dit additief bevatten zijn verhoogd: het woord “trombine’” zou duidelijk zijn vermeld, net als de woorden “gereconstitueerd vlees”. Er is dus nooit sprake geweest van bedrog jegens consumenten, die hoe dan ook beter zijn geïnformeerd.</p>
    </intervention>
    <intervention id="3-979" speaker_id="96952" name="Sylvie Guillaume" is_mep="True" mode="written">
      <p sl="fr">De gezondheid en voedselveiligheid van de Europese medeburgers staan op het spel. Het Europees Parlement is het geval van trombine voorgelegd. Dit levensmiddelenadditief dient om stukken vlees te “binden”. Het resultaat kan gemakkelijk leiden tot misleiding van de consument. De levensmiddelenindustrie verheugde zich al over de wijde verspreiding van deze stof; geen wonder, het stelde haar in staat zich van vleesrestanten te ontdoen en stukken van lage kwaliteit tegen lage prijzen te verkopen. Hoewel de Europese Autoriteit voor voedselveiligheid heeft vastgesteld dat trombine onschadelijk is, blijf ik zeer sceptisch over deze resultaten. Het is tijd de Commissie te tonen dat voedselveiligheid tot de voornaamste zorgen van het Parlement behoort. Ik ben dus verheugd over deze stemming waarin dit enzym wordt verworpen.</p>
    </intervention>
    <intervention id="3-242" speaker_id="1929" name="Christa Klaß" is_mep="True" mode="written">
      <p sl="de">Het levensmiddelenadditief trombine mag de consument niet misleiden. In Verordening (EG) nr. 1333/2008 van het Europees Parlement en de Raad van 16 december 2008 zijn de eisen voor levensmiddelenadditieven voor de hele EU geregeld. Nu wil men nieuwe stoffen aan het lijstje toevoegen. Het belangrijkste principe is dat de stoffen geen gevaar opleveren. Om te voldoen aan de vraag van de consument naar goed uitziende levensmiddelen heeft de levensmiddelenindustrie stoffen gecreëerd die levensmiddelen een aantrekkelijker uiterlijk geven. “Trombine” is zo’n stof, die wordt gewonnen uit eetbare delen van dieren, geen gevaar voor de gezondheid oplevert en ervoor zorgt dat losse stukjes vlees aan elkaar worden geplakt tot één stuk vlees.</p>
      <p sl="de">Als losse stukjes vlees – aan elkaar gelijmd – de indruk wekken dat het om een plak ham gaat, dan is dat niet ongezond, maar wel een onoorbare misleiding van de consument. Zulke producten kun je niet om gezondheidsredenen verbieden. Wel moeten deze producten worden voorzien van een helder en eenduidig etiket. Daarop moet niet alleen de productnaam staan, maar ook om wat voor behandeld product het gaat en wat het effect ervan is. Een stuk vlees dat door middel van trombine in elkaar is gezet, mag nooit als ham worden verkocht, maar moet worden voorzien van de vermelding “gelijmd vlees, behandeld met trombine”. Alleen als producenten verplicht worden dit eenduidig op het etiket aan te geven, kan ik met de toelating van deze stof instemmen.</p>
    </intervention>
    <intervention id="3-243" speaker_id="28115" name="Mairead McGuinness" is_mep="True" mode="written">
      <p sl="en">Vandaag heeft het Parlement de goedkeuring van trombine voor gebruik als levensmiddelenadditief geblokkeerd. We weten nog niet wat de gevolgen zullen zijn van dit besluit, dat is gebaseerd op een emotionele reactie op nieuw samengesteld vlees en niet op een wetenschappelijke beoordeling van het eigenlijke enzym. De Commissie heeft duidelijk gemaakt dat EFSA, de Europese Autoriteit voor voedselveiligheid, heeft verklaard dat er geen veiligheidsrisico’s zijn.</p>
      <p sl="en">Het Commissievoorstel zou betekenen dat het product alleen mag worden gebruikt in voorverpakte, duidelijk geëtiketteerde samengestelde vleesproducten met de naam van het enzym, trombine – een bloedproduct – in de lijst met ingrediënten. Trombine wordt momenteel gebruikt. Na vandaag is dat niet meer toegestaan. Is het verstandig dat dit Parlement mensen gaat vertellen wat ze moeten eten, in plaats van hen te informeren over wat ze eten? Er is een verschil.</p>
    </intervention>
    <intervention id="3-978" speaker_id="96978" name="Nuno Melo" is_mep="True" mode="written">
      <p sl="pt">Het voorstel, waarin wordt gesuggereerd dat trombine van rundvee en/of varkens moet worden opgenomen in de lijst met in de EU goedgekeurde levensmiddelenadditieven, geeft ons geen enkele garantie dat deze stof een duidelijk voordeel heeft voor consumenten, en kan uiteindelijk zelfs consumenten misleiden. Bovendien zorgt het hele proces waarbij afzonderlijke stukken vlees aan elkaar worden gelijmd tot een grote toename van het oppervlak dat kan worden besmet met pathogene bacteriën. Dat is de reden voor mijn stemgedrag.</p>
    </intervention>
    <intervention id="3-244" speaker_id="28255" name="Andreas Mölzer" is_mep="True" mode="written">
      <p sl="de">Juist met het oog op de toename van allergieën en voedselintoleranties en de verwerving van telkens nieuwe inzichten moeten we wel regelgeving voor additieven opzetten. En juist gezien de schandalen in het verleden is het uitermate belangrijk dat de consument niet wordt misleid. Het zou goed zijn als er meer onderzoek zou worden gedaan naar de veiligheid en compatibiliteit van sommige additieven zoals aspartaam, maar daar gaat deze resolutie niet over. Toch heb ik voor gestemd.</p>
    </intervention>
    <intervention id="3-245" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ik heb tegen de resolutie gestemd, omdat trombine een additief is dat geen aanleiding geeft tot ongerustheid op het punt van de voedselveiligheid. Vlees met trombine als een van de ingrediënten zou alleen verkocht kunnen worden met een etiket waarop “samengesteld vlees” staat en alle ingrediënten zouden op een etiket vermeld kunnen worden, in overeenstemming met de wettelijke bepalingen. Burgers zouden dan een geïnformeerde keuze kunnen maken, wat betekent dat we niemand kunnen misleiden. Door trombine te gebruiken, zouden we vele burgers in staat stellen etenswaren te kopen tegen veel betaalbaarder prijzen.</p>
    </intervention>
    <intervention id="3-977" speaker_id="96981" name="Franz Obermayr" is_mep="True" mode="written">
      <p sl="de">Ik ben tegen de toevoeging van trombine met als doel verschillende stukjes meestal minderwaardig vlees aan elkaar te lijmen. De consument heeft daar meestal geen weet van en wordt dus misleid, terwijl dit procedé anderzijds ook geen aantoonbaar voordeel voor de consument oplevert. Daarom heb ik voor het onderhavige verslag gestemd dat deze praktijken aan banden wil leggen.</p>
    </intervention>
    <intervention id="3-246" speaker_id="28279" name="Justas Vincas Paleckis" is_mep="True" mode="written">
      <p sl="lt">Ik heb voor deze resolutie gestemd, omdat ik het ermee eens ben dat voedseladditieven met mate moeten worden gebruikt – gebruik ervan is alleen te rechtvaardigen als het voordelen heeft voor de consument. Ik denk echter niet dat trombine, oftewel “vleeslijm”, aan die eis voldoet. Als het gebruik van “vleeslijm” erg wijdverbreid werd, zou het voor consumenten moeilijk worden om onderscheid te maken tussen echt vlees en aan elkaar gelijmde stukjes vlees. Zoals in het verslag staat, vergroot dit het risico op besmetting van het vlees. Trombinen hebben alleen voordelen voor de producenten, die stukken vlees op de markt kunnen brengen die anders niemand had kunnen gebruiken. In alle andere industrieën probeert de Europese Unie vervalsingen tegen te gaan. Ik vind niet dat er een uitzondering moet worden gemaakt voor de voedselindustrie.</p>
    </intervention>
    <intervention id="3-247" speaker_id="97197" name="Alfredo Pallone" is_mep="True" mode="written">
      <p sl="it">Mijnheer de Voorzitter, dames en heren, consumentenbescherming is een van de belangrijkste taken van het Europees Parlement. Europese consumenten zijn vaak onbekend met de aard van en de hulpstoffen in producten die zij willen kopen.</p>
      <p sl="it">Duidelijke en nauwkeurige etikettering is uiteraard van belang. Als wetgevers dienen wij echter bepaalde schadelijke producten te verbieden. De ontwerprichtlijn van de Commissie staat weliswaar geen gebruik van trombine toe als levensmiddelenadditief in vleesgerechten die in restaurants of in andere openbare eetgelegenheden worden geserveerd, maar toch bestaat er een duidelijk risico dat vleesproducten die in die restaurants en eetgelegenheden worden geserveerd trombine bevatten, gezien de hogere prijs die men kan vragen voor vlees dat aan één stuk wordt geserveerd.</p>
      <p sl="it">De bepalingen omtrent de etiketvermeldingen die zijn neergelegd in de ontwerprichtlijn van de Commissie zullen niet kunnen voorkomen dat consumenten een onjuist en misleidend beeld krijgen over een product dat uit één stuk vlees bestaat. Het risico bestaat dus dat consumenten onjuist worden geïnformeerd en onmogelijk een bewuste keus kunnen maken over de consumptie van producten op basis van vlees dat trombine bevat. Ik ben het dan ook eens met het standpunt van de resolutie.</p>
    </intervention>
    <intervention id="3-248" speaker_id="28409" name="Raül Romeva i Rueda" is_mep="True" mode="written">
      <p sl="fr">Ik ben zeer ingenomen met de stemming van vandaag voor een verbod op trombine. Dit is een overwinning voor de consument. Niet het gevaar van deze stof is het probleem, ook al is niet zeker dat er helemaal geen gezondheidsrisico’s zijn, het gaat om het misleidende aspect. Het is onmogelijk om zonder voorkennis, met het blote oog, vast te stellen of een stuk vlees al dan niet gebonden is met trombine.</p>
      <p sl="fr">Dat is uiterst bedrieglijk. Met het gebruik van trombine is het mogelijk vlees op de markt te brengen dat voorgefabriceerd en kunstmatig is. Ik zie niet in hoe het belang van de consument hiermee is gediend. Toch wordt trombine in sommige lidstaten gebruikt zonder dat de consument hiervan op de hoogte is. Er moet een einde komen aan de pogingen om consumenten te bedriegen of de waarheid te verhullen. Zo zal de industrie het vertrouwen van de consument niet terugwinnen.</p>
    </intervention>
    <intervention id="3-249" speaker_id="33989" name="Daciana Octavia Sârbu" is_mep="True" mode="written">
      <p sl="en">Ik sta volledig achter deze resolutie en de inspanningen om de goedkeuring van trombine of “vleeslijm” te voorkomen. Deze stof is misleidend voor consumenten omdat zij ervan uitgaan dat ze één stuk vlees kopen, terwijl ze in feite een heleboel stukjes kopen die kunstmatig aan elkaar zijn geplakt. De industrie voert aan dat het gebruik van deze stof haar in staat stelt goedkoop vlees te produceren voor mensen die zich geen duurdere producten kunnen veroorloven, maar in feite stelt het de industrie in staat kleinere stukken vlees voor meer geld – niet voor minder geld – te verkopen.</p>
      <p sl="en">Hierbij speelt ook een gezondheidskwestie: vele aan elkaar gelijmde stukjes vlees hebben een veel groter oppervlak dan één groter stuk, waardoor het gebied waarin pathogene bacteriën gedijen, aanzienlijk groter wordt.</p>
      <p sl="en">Misleiding van de consument is in strijd met het EU-recht en dit gebruik van deze stof kan potentieel ernstige gevolgen voor de gezondheid hebben. Daarom heb ik voor deze resolutie gestemd.</p>
    </intervention>
    <intervention id="3-250" speaker_id="29579" name="Marc Tarabella" is_mep="True" mode="written">
      <p sl="fr">Ik ben verheugd over de “nipte” (370 stemmen voor, terwijl we er 369 nodig hadden) aanneming van deze resolutie die de consumenten beschermt tegen trombine als “vleeslijm”, als voedingsmiddelenadditief dat ertoe dient stukken vlees samen te voegen zodat er één enkel vleesproduct ontstaat. Het gebruik werkt uiteraard misleiding van de consument in de hand ten aanzien van de kwaliteit van het gekochte product. Het was dus mijn plicht en die van mijn collega’s om ons ferm te weer te stellen tegen het voornemen van de Commissie de levensmiddelenindustrie toe te staan een nieuw additief te gebruiken dat geen ander doel dient, uiteindelijk, dan nieuwe winsten binnen te halen en tegelijkertijd de rechten van de consumenten, waaronder het recht op betrouwbare informatie over de levensmiddelen die zij verkiezen te gebruiken, met voeten te treden.</p>
    </intervention>
    <intervention id="3-252" speaker_id="96702" name="Elena Oana Antonescu" is_mep="True" mode="written">
      <p sl="ro">De Europese Commissie heeft in 2008 een Actieplan inzake orgaandonatie en -transplantatie (2009-2015) gepresenteerd met het doel de samenwerking tussen de lidstaten op het terrein van orgaandonatie te versterken door uitwisseling van goede praktijken. De voorgestelde acties in dat plan vormen een aanvulling van het Europese wettelijke kader dat vastgelegd is in het voorstel van de Commissie voor een richtlijn inzake orgaandonatie en -transplantatie. Hoewel er op het moment aanzienlijke verschillen bestaan tussen de lidstaten wat betreft praktijken en resultaten, zullen landen waar weinig organen beschikbaar zijn de beschikbaarheid kunnen vergroten door de uitwisseling van informatie en goede praktijken.</p>
      <p sl="ro">De andere in het plan vastgelegde acties hebben tot doel de kwaliteit en veiligheid van orgaantransplantaties te verbeteren, een register in te voeren om de resultaten van transplantaties te kunnen beoordelen en een orgaanuitwisselingssysteem op te zetten voor speciale gevallen, zoals kinderen of volwassenen met speciale eisen. Ik heb, net als mijn mede-Parlementsleden, voor een dergelijk plan gestemd, dat samenwerking tussen lidstaten mogelijk zal maken en de handel in illegale organen zal tegengaan.</p>
    </intervention>
    <intervention id="3-253" speaker_id="5956" name="Regina Bastos" is_mep="True" mode="written">
      <p sl="pt">Orgaantransplantatie is onmisbaar gebleken voor de behandeling van bepaalde ziekten en biedt de kans om levens te redden, waardoor de levenskwaliteit van patiënten stijgt en sprake is van de beste kosten/baten-ratio ten opzichte van andere vervangende therapieën. Desondanks zijn er diverse zorgwekkende kwesties verbonden aan deze therapie, niet in de laatste plaats het risico van de overdracht van ziekten, de beperkte beschikbaarheid van organen en handel in organen.</p>
      <p sl="pt">Thans bestaat er in de Europese Unie geen gemeenschappelijke databank voor donatie- en transplantatieorganen of voor levende donoren en postmortale donaties,evenmin als een pan-Europees certificeringssysteem waaruit blijkt dat de menselijke organen en menselijk weefsel op legale wijze zijn verkregen. Ik heb voor dit verslag gestemd omdat ik ingenomen ben met het door de Commissie in december 2008 aangenomen Actieplan inzake orgaandonatie en</p>
      <p sl="pt">transplantatie (2009-2015), waarin de aanzet wordt gegeven voor samenwerking tussen de lidstaten door middel van een reeks prioritaire maatregelen, gebaseerd op de vaststelling en ontwikkeling van gezamenlijke doelstellingen en de evaluatie van donatie- en transplantatieactiviteiten via indicatoren waarmee ijkpunten en beste praktijken kunnen worden vastgesteld.</p>
    </intervention>
    <intervention id="3-255" speaker_id="28214" name="Jean-Luc Bennahmias" is_mep="True" mode="written">
      <p sl="fr">In Europa sterven dagelijks twaalf mensen omdat ze niet op tijd een transplantatie hebben gekregen en 60 000 mensen wachten op een donororgaan. Niettemin bestaat er nog geen enkel netwerk van orgaanuitwisseling op het niveau van de EU-27. Nu een richtlijn binnenkort het licht zal zien, heb ik met andere afgevaardigden voor een resolutie gestemd waarmee de koers van het Parlement in deze kwestie wordt uitgezet. Drie punten zijn met name van belang: grensoverschrijdende uitwisseling van beschikbare organen, voorlichting aan burgers en vaststelling van potentiële donoren. In de resolutie wordt bijvoorbeeld voorgesteld dat de burgers zich als “vrijwillige donoren” op het internet bekend kunnen maken.</p>
    </intervention>
    <intervention id="3-976" speaker_id="39722" name="Sebastian Valentin Bodu" is_mep="True" mode="written">
      <p sl="ro">Elke dag is voor duizenden mensen een orgaantransplantatie de laatste kans op leven. In Roemenië sterven elke dag 13 mensen die op de wachtlijst voor een transplantatie staan, doordat er te weinig donoren zijn.</p>
      <p sl="ro">De situatie in Roemenië is tragisch nu er maar één donor per miljoen inwoners is. Het Roemeense parlement heeft geprobeerd het geen-bezwaarsysteem te introduceren, maar elke keer wordt deze stap in het publieke debat geblokkeerd. De door de Commissie en het Europees Parlement getroffen maatregelen dienen er alleen maar toe wat orde op zaken te stellen en aanbevelingen te doen in een systeem dat belangrijk is om zoveel mogelijk levens te redden. Financiering van het medische stelsel is niet goedkoop. Het verwijderen van organen en het uitvoeren van transplantaties, en daarnaast de zorg voor de patiënt na de transplantatie, zijn dure medische procedures, maar toch moet iedere lidstaat zijn best doen deze procedures te stimuleren.</p>
      <p sl="ro">Het Spaanse model is goed, want in Spanje is men erin geslaagd het hoogste aantal donoren van de Europese Unie te werven. We hoeven het wiel niet opnieuw uit te vinden zolang er in ons midden een succesvol model te vinden is. Onder die omstandigheden zijn maatregelen als de promotie door middel van deze richtlijn, de samenwerking tussen de lidstaten en de uitwisseling van organen, die nauw gereguleerd wordt op basis van kwaliteits- en veiligheidsnormen, een stimulans.</p>
    </intervention>
    <intervention id="3-256" speaker_id="26851" name="Nikolaos Chountis" is_mep="True" mode="written">
      <p sl="el">De cijfers spreken voor zich. Binnen de lidstaten van de EU bevinden zich in afwachting van een transplantatie ongeveer 60 000 patiënten op wachtlijsten. Van hen overlijden elke dag twaalf mensen. Binnen de lidstaten varieert de beschikbaarheid van organen sterk: van 33,8 overleden donoren in Spanje tot 1 overleden donor in Roemenië per miljoen inwoners. Het grote verschil tussen vraag en aanbod van organen wordt door criminele organisaties uitgebuit door er een winstgevende onderneming van te maken. Het Actieplan inzake orgaandonatie en -transplantatie van de Commissie heeft toegevoegde waarde, want de voorgestelde versterking van de samenwerking tussen de lidstaten zal ook leiden tot een grotere beschikbaarheid van organen, een betere effectiviteit en toegankelijkheid van de transplantatiesystemen en een hogere kwaliteit en veiligheid van de organen, terwijl ook de uitwisseling van beste praktijken zal worden bevorderd.</p>
      <p sl="el">Ik heb voor het verslag-Perello gestemd omdat op basis hiervan een pakket maatregelen wordt voorgesteld waarmee het percentage donaties van donoren wordt gemaximaliseerd, er in alle ziekenhuizen waar organen kunnen worden gedoneerd, transplantatiecoördinatoren worden aangewezen, bewustwording van het publiek wordt beoogd, kennis en vaardigheden van personen die werkzaam zijn in de gezondheidssector en van patiëntenbelangenverenigingen worden verbeterd, en er registers worden geïntroduceerd ten behoeve van de evaluatie van resultaten na reeds uitgevoerde transplantaties.</p>
    </intervention>
    <intervention id="3-975" speaker_id="4335" name="Marielle De Sarnez" is_mep="True" mode="written">
      <p sl="fr">Het aantal donaties en transplantaties van organen neemt elk jaar toe in Europa, waardoor duizenden levens kunnen worden gered. Desalniettemin moeten er nog veel obstakels worden weggehaald want het aanbod loopt nog steeds achter op de vraag. Elke dag sterven twaalf patiënten vanwege een gebrek aan geschikte donoren. Orgaandonatie wisselt sterk per lidstaat, met bijvoorbeeld 34,6 donaties per miljoen inwoners in Spanje tegen 0,5 in Roemenië. Bovendien is er zelden sprake van uitwisseling van organen tussen lidstaten. De stemming van het Europees Parlement is een eerste aanzet tot een Europees netwerk waarmee moet worden beantwoord aan eisen van snelheid, souplesse en veiligheid van transplantaties, naar het model Eurotransplant (Oostenrijk, Benelux, Kroatië, Duitsland, Nederland en Slovenië) en Scandiatransplant (Zweden, Denemarken, Finland, Noorwegen en IJsland). De Europese Unie zal eveneens overgaan tot ontwikkeling van een donorkaart, waarvan het gebruik weliswaar door 81 procent van de burgers wordt gesteund, maar waarvan slechts 12 procent van hen in het bezit is. De lidstaten moeten waken over de kosteloosheid, de traceerbaarheid en de vertrouwelijkheid van de donaties, met name om de internationale orgaanhandel een halt toe te roepen.</p>
    </intervention>
    <intervention id="3-257" speaker_id="96977" name="Diogo Feio" is_mep="True" mode="written">
      <p sl="pt">De discrepantie in het percentage orgaandonoren in de verschillende landen van Europa lijkt te suggereren dat de systemen in sommige lidstaten effectiever zijn dan in andere. Daarom moeten deze systemen worden bestudeerd en mogelijk worden overgenomen door de lidstaten die minder succes lijken te hebben. Op een gebied dat nauw verband houdt met de gezondheid en levens van het publiek, moeten niet alleen de beste praktijken worden aangenomen, maar wordt het duidelijk ook steeds noodzakelijker om de beschikbare middelen te optimaliseren en collectief gebruik te maken van de Europese schaal voor de beschikbaarheid van organen.</p>
      <p sl="pt">Het is volstrekt onlogisch dat iemand overlijdt omdat er geen orgaan beschikbaar in diens eigen land, terwijl dat elders mogelijk wel het geval is. Ik steun het idee dat iedereen die zogenaamd transplantatietoerisme aanmoedigt of stimuleert, daarvoor moet worden gestraft; datzelfde geldt voor mensen die hun toevlucht nemen tot netwerken die zich bezighouden met de handel in organen. Met name medisch personeel of verzekeringsondernemingen moeten hiervoor zwaar worden gestraft. Ik wil graag de noodzaak benadrukken van effectief toezicht op zowel ontvangers als onbaatzuchtige en vrijwillige donoren, aan wie het publiek onmiskenbaar grote dank verschuldigd is.</p>
    </intervention>
    <intervention id="3-974" speaker_id="96899" name="José Manuel Fernandes" is_mep="True" mode="written">
      <p sl="pt">Thans zijn 56 000 patiënten in de EU in afwachting van een geschikte orgaandonor en elke dag overlijden twaalf mensen die op een transplantaat wachten. Orgaantransplantatie vormt het enige therapeutische alternatief voor patiënten in het laatste stadium van lever-, hart- en longfalen. Er is echter een aanzienlijke discrepantie tussen het aantal patiënten in afwachting van een transplantatie en het aantal patiënten dat daadwerkelijk een transplantatie krijgt. Deze discrepantie is het gevolg van een tekort aan organen voor transplantatie ten opzichte van de vraag. De langere wachttijd is het gevolg van het feit dat meer patiënten worden opgenomen op wachtlijsten in combinatie met een minimale toename van het aantal patiënten dat een transplantatie krijgt. Deze tijd is erg kostbaar en kan een negatieve invloed hebben op de overlevingskansen van patiënten en het slagingspercentage van transplantaten. Het voorstel van de Commissie om een Europees Actieplan inzake orgaandonatie en -transplantatie op te stellen voor de periode 2009-2015, geeft de aanzet voor samenwerking tussen de lidstaten door middel van een reeks prioritaire maatregelen, gebaseerd op de vaststelling en ontwikkeling van gezamenlijke doelstellingen en de evaluatie van donatie- en transplantatieactiviteiten via indicatoren waarmee ijkpunten en beste praktijken kunnen worden vastgesteld.</p>
    </intervention>
    <intervention id="3-258" speaker_id="96706" name="João Ferreira" is_mep="True" mode="written">
      <p sl="pt">Dankzij orgaantransplantaties kunnen mensen die anders regelmatig intensieve zorg nodig zouden hebben of eenvoudigweg niet zouden overleven, nog vele jaren genieten van een compleet en gezond leven. Het aantal transplantaties in de Europese Unie is toegenomen, waardoor vele levens zijn gered en verlengd.</p>
      <p sl="pt">Er bestaan echter nog altijd lange wachtlijsten voor transplantaties. Er zijn thans 56 000 patiënten in de Europese Unie in afwachting van een geschikte orgaandonatie en naar schatting overlijden er twaalf mensen per dag die op een transplantaat wachten. Het aantal postmortale orgaandonaties op zich is niet genoeg en het aantal levende donoren kan niet voorzien in de behoeften.</p>
      <p sl="pt">Bovendien zijn er tussen de lidstaten onderling grote verschillen in postmortale orgaandonaties en bestaat er thans in de Europese Unie geen gemeenschappelijke databank voor donatie- en transplantatieorganen of voor levende donoren en postmortale donaties, evenmin als een pan-Europees certificatiesysteem waaruit blijkt dat de menselijke organen en menselijk weefsel op legale wijze zijn verkregen. Binnen deze context stelt het verslag dat we momenteel bespreken, stappen voor die wij belangrijk vinden voor een hechtere samenwerking tussen de lidstaten op dit gebied, iets waarvan alle lidstaten zouden kunnen profiteren.</p>
    </intervention>
    <intervention id="3-259" speaker_id="96751" name="Nick Griffin" is_mep="True" mode="written">
      <p sl="en">Een permanent tekort aan organen voor transplantatie belemmert de prachtige inspanningen van zorgverleners om patiënten te helpen. Ook is het een treurig feit dat er een tekort aan donoren bestaat en dat dit aanleiding geeft tot laakbare, misdadige praktijken. Het is echter een vergissing om te trachten deze problemen te verhelpen door de oprichting van een EU-database. Het is naïef om hoop te vestigen op een database die de hele EU met al haar verschillende talen en IT-systemen bestrijkt, wanneer de mislukte poging om een database alleen voor de gezondheidszorg in het Verenigd Koninkrijk te maken, al miljarden ponden aan weggegooid geld heeft gekost.</p>
      <p sl="en">Overal in Europa lukt het de gezondheidszorg niet om zelfs de basiszorg te financieren en staat zij voor zware bezuinigingen terwijl de gewone burgers mogen opdraaien voor de flop van het globalisme. In dat licht kan er veel meer worden gedaan om orgaandonaties te stimuleren door te investeren in voorlichtingsprogramma’s op nationaal niveau dan door gelden aan te wenden voor goedbedoelde bureaucratische inmenging. Daarbij komt dat donororganen zeer beperkt houdbaar zijn, zodat een EU-breed netwerk maar voor heel weinig patiënten nut zou hebben. Voorstellen om zo’n netwerk op te zetten zijn het zoveelste welluidende excuus voor de verdere bevordering van een agenda die niets van doen heeft met het welzijn van patiënten, maar alles met federalistische dogma’s.</p>
    </intervention>
    <intervention id="3-973" speaker_id="96952" name="Sylvie Guillaume" is_mep="True" mode="written">
      <p sl="fr">Jaarlijks sterven duizenden mensen in Europa omdat ze niet op tijd een transplantatie konden krijgen. Het is dringend gewenst Europese bepalingen op te stellen die intracommunautaire uitwisselingen van transplantatieorganen vergemakkelijken door een verbetering van kwaliteits- en veiligheidsnormen op dit gebied. Daarom heb ik gestemd voor deze richtlijn, die erop gericht is de levende donoren en ontvangers van donaties te beschermen, en ethische beginselen waarborgt, waaronder anonimiteit, de onvervreemdbaarheid van het menselijk lichaam, waarmee geen winsten mogen worden gemaakt. Het idee om een netwerk van bevoegde instanties in de lidstaten in te stellen, lijkt me ook bijzonder positief, net als online inschrijving in nationale dan wel Europese registers. Uiteraard moeten alle mogelijke voorzorgsmaatregelen worden genomen om een goede uitvoering van deze maatregelen te waarborgen.</p>
    </intervention>
    <intervention id="3-260" speaker_id="4412" name="Véronique Mathieu" is_mep="True" mode="written">
      <p sl="nl">Ik heb ten gunste gestemd van het verslag over een Actieplan voor orgaandonatie en -transplantatie voor 2009-2015. De technische vooruitgang die er op het gebied van orgaantransplantatie is geboekt, is een enorme bron van hoop voor alle mensen die alleen nog met een transplantatie kunnen worden geholpen. De belangrijkste uitdaging betreft nu de schaarste van orgaandonoren die blijkt uit de lange lijsten van mensen die op een transplantatie wachten. Om deze uitdaging het hoofd te bieden, zijn maatregelen ter identificering van potentiële donoren van essentieel belang en kan er op veel terreinen vooruitgang worden geboekt om het aantal orgaandonaties in Europa op te vijzelen. Zo is, zoals de rapporteur benadrukt, de aanwezigheid in de ziekenhuizen van een verantwoordelijke voor orgaandonaties waarschijnlijk cruciaal voor een betere organisatie op dit gebied.</p>
      <p sl="nl">Meer samenwerking tussen de lidstaten zal een betere uitwisseling van gegevens mogelijk maken, alsmede van goede praktijken, gericht op een toename van het aantal donoren. Burgers bijvoorbeeld de mogelijkheid bieden zich in te schrijven in een donorenregister wanneer zij een paspoort of rijbewijs aanvragen – dat is een initiatief waarvan de uitvoering door de lidstaten moet worden bestudeerd en dat ik samen met de meeste van mijn collega’s als positief beschouw.</p>
    </intervention>
    <intervention id="3-972" speaker_id="96978" name="Nuno Melo" is_mep="True" mode="written">
      <p sl="pt">Wij hebben deze nieuwe richtlijn om diverse redenen goedgekeurd, maar vooral omdat we van mening zijn dat dit een plan is waarmee vele levens in de EU kunnen worden gered. Binnen de EU overlijden twaalf patiënten per dag en zijn er 60 000 in afwachting van een geschikte donor voor orgaantransplantaties. De afgelopen twee decennia is het aantal transplantaties voortdurend gestegen en voor veel terminale aandoeningen aan bijvoorbeeld de lever, de longen en het hart is dit de enige beschikbare behandeling. Het sterftecijfer onder mensen die in afwachting zijn van een hart-, lever- of longtransplantatie ligt tussen de 15 en 30 procent en dankzij deze nieuwe richtlijn hoeven patiënten die een orgaantransplantatie nodig hebben, korter op die operatie te wachten. Dat is de reden voor mijn stemgedrag.</p>
    </intervention>
    <intervention id="3-261" speaker_id="97197" name="Alfredo Pallone" is_mep="True" mode="written">
      <p sl="it">De drie belangrijkste doelstellingen op het gebied van orgaandonatie en -transplantatie zijn het waarborgen van kwaliteit en veiligheid voor patiënten op EU-niveau, het zorgen voor bescherming van donoren en het bevorderen van de samenwerking tussen lidstaten.</p>
      <p sl="it">Een Europese aanpak van dit vraagstuk is belangrijk, onder meer vanwege de mobiliteit van patiënten binnen de Europese Unie. Over het algemeen bestaat in de Europese Unie brede maatschappelijke consensus over orgaandonatie voor transplantaties. Vanwege verschillen in cultuur, tradities en organisatorische systemen, gaan de lidstaten echter op verschillende manieren met dit thema om.</p>
      <p sl="it">Er zijn landen waar veel donaties plaatsvinden, terwijl de donorcultuur zich in andere landen nog moet ontwikkelen. Het uitwisselen van goede praktijken, modellen en ervaringen in de Europese Unie zou zeer nuttig kunnen zijn om het aantal orgaandonoren te verhogen.</p>
      <p sl="it">Wij moeten samenwerking stimuleren, teneinde vast te stellen wat de succesfactoren zijn van de verschillende transplantatiesystemen en die op Europees niveau bevorderen, teneinde de garanties op hoge kwaliteit en veiligheid op het gebied van orgaandonatie en</p>
      <p sl="it">transplantatie te verbeteren. Daarom heb ik voor het verslag gestemd.</p>
    </intervention>
    <intervention id="3-971" speaker_id="96902" name="Maria do Céu Patrão Neves" is_mep="True" mode="written">
      <p sl="pt">In het huidige verslag wordt een aantal acties bepaald die gericht zijn op het bevorderen van de samenwerking tussen lidstaten op het gebied van transplantatie, zodat kan worden bijgedragen aan de toename van het aantal transplantaties en een verkorting van de wachtlijsten, met als gevolg hiervan een daling van het aantal patiënten dat overlijdt terwijl zij wachten op een orgaan. Tegelijkertijd bepaalt het Actieplan ook gemeenschappelijke kwaliteits- en veiligheidsnormen voor de lidstaten, die niet alleen bijdragen aan de bescherming van patiënten, maar ook de samenwerking tussen landen vergemakkelijken. Ook valt de invoering van nationale en EU-registers voor transplantatieprocessen op (voorkomen van discriminatie, toezicht op de resultaten, enzovoort). Hierdoor zal een groter en beter besef ontstaan van de huidige situatie in Europa, en zullen tevens de mogelijkheden voor handel in organen afnemen. Het verslag ondersteunt het Actieplan en benadrukt de noodzaak en urgentie van de maatregelen die erin worden vermeld door een resoluut standpunt in te nemen tegen alle vormen van orgaanhandel die zich voordoen in andere delen van de wereld. Ik vind dit verslag een belangrijke aanvulling op het werk van de Commissie en een waardevolle bijdrage aan een dringend humaan doel binnen de context van de gezondheidszorg die wordt verstrekt aan het Europese publiek.</p>
    </intervention>
    <intervention id="3-262" speaker_id="28409" name="Raül Romeva i Rueda" is_mep="True" mode="written">
      <p sl="es">Ik wil mijn collega Perello Rodríguez van de Fractie van de Progressieve Alliantie van Socialisten en Democraten in het Europees Parlement feliciteren met het verslag waarover we net hebben gestemd. Het Actieplan moet ertoe leiden dat de 60 000 mensen die hopen op een nieuw orgaan, hun levensverwachting aanzienlijk zien stijgen. Het is tevens van belang de leidende positie van het Spaanse gezondheidsstelsel te noemen. Dit stelsel is door alle rapporteurs en fracties erkend.</p>
    </intervention>
    <intervention id="3-263" speaker_id="96718" name="Olga Sehnalová" is_mep="True" mode="written">
      <p sl="cs">Ik heb voor het verslag gestemd, maar ben desalniettemin van mening dat we ons in de allereerste plaats moeten inspannen voor vergroting van het aantal donoren in de verschillende lidstaten, daarbij rekening houdend met de uiteenlopende tradities van de verschillende nationale volksgezondheidstelsels. Dat houdt in dat hier consequent uitgegaan dient te worden van het subsidiariteitsbeginsel.</p>
    </intervention>
    <intervention id="3-264" speaker_id="96698" name="Viktor Uspaskich" is_mep="True" mode="written">
      <p sl="lt">Dames en heren, de statistieken spreken voor zich. Volgens dit verslag zijn er op dit moment 56 000 patiënten in de Europese Unie die wachten op een geschikte orgaandonor. Elke dag sterven er twaalf mensen die op de wachtlijst staan voor een orgaantransplantatie. Triest genoeg overlijden er veel mensen door een groot gebrek aan orgaandonoren en door onvoldoende internationale coördinatie. Dit gevoelige onderwerp houdt verband met verschillende juridische en culturele aspecten. De zaken worden echter nog ingewikkelder gemaakt door de verschillende nationale beleidsvormen in de EU-lidstaten en de fundamenteel verschillende aantallen orgaandonaties. Het zou mogelijk zijn bepaalde tekorten te verminderen door middel van een EU-database en</p>
      <p sl="lt">certificeringsstelsel, waarmee informatie over de beschikbaarheid van organen beschikbaar zou komen en de kwaliteit en wettigheid ervan gegarandeerd zou kunnen worden.</p>
      <p sl="lt">Het is ook belangrijk om de samenleving te mobiliseren en informeren. Veel EU-burgers zijn in wezen niet tegen donatie, maar zijn bang om hun naam in het register te zetten. Daarom zou donatie zo laagdrempelig mogelijk moeten zijn – promotie is vaak effectief. Ik verwelkom bijvoorbeeld vormen waarbij burgers hun naam rechtstreeks kunnen toevoegen aan het orgaandonorregister als ze een rijbewijs aanvragen. Het tekort aan organen voor transplantatie is ook een sterke stimulans voor de handel in organen en mensen. De EU moet zorgen voor betere coördinatie van donatie en transplantatie, want zoals we zien, worden de armste regio’s van Europa een voedingsbodem voor de illegale handel in organen.</p>
    </intervention>
    <intervention id="3-970" speaker_id="96862" name="Sophie Auconie" is_mep="True" mode="written">
      <p sl="fr">Het Verdrag van Lissabon schrijft voor dat de EU moet toetreden tot het Europees Verdrag tot bescherming van de rechten van de mens (EVRM), en ik juich dit toe. Voor daadwerkelijke toetreding zijn de instemming van alle leden van de Raad en de goedkeuring van het Europees Parlement vereist. Ik zelf sta volledig achter deze toetreding, die in de plaats zal komen van het Europees stelsel voor de bescherming van de fundamentele vrijheden.</p>
    </intervention>
    <intervention id="3-266" speaker_id="28214" name="Jean-Luc Bennahmias" is_mep="True" mode="written">
      <p sl="fr">Het Verdrag van Lissabon schrijft voor dat de EU moet toetreden tot het Europees Verdrag tot bescherming van de rechten van de mens en de fundamentele vrijheden. Deze toetreding is niet louter symbolisch; ze maakt een verbetering van de fundamentele rechten van EU-burgers mogelijk. Ze zal ook tot gevolg hebben dat de besluiten en acties in het kader van het Gemeenschappelijk Buitenlands- en Veiligheidsbeleid worden getoetst aan het Europees Verdrag, ook al vallen ze buiten de jurisdictie van het Hof van Justitie van de Europese Unie.</p>
    </intervention>
    <intervention id="3-267" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Het Verdrag van Lissabon regelt de rechtsgrond voor toetreding van de EU tot het EVRM – het belangrijkste instrument voor de bescherming van de mensenrechten en de fundamentele vrijheden in Europa, de kern van Europa. Toetreding van de EU tot het Verdrag zal het stelsel voor de bescherming van de grondrechten van de EU verder versterken. Ik ben het eens met dit voorstel, want het is een historische kans die het mogelijk maakt de mensenrechten en fundamentele vrijheden voor EU-burgers en lidstaten op dezelfde basis te waarborgen. Het Europees Hof voor de Rechten van de Mens in Straatsburg krijgt jurisdictie om te onderzoeken of de wetgeving van EU-instellingen, -organen en</p>
      <p sl="lt">agentschappen, waaronder uitspraken van het Europees Hof van Justitie, in overeenstemming zijn met de bepalingen van het Europees Verdrag voor de rechten van de mens. Het is erg belangrijk dat mensen een nieuwe mogelijkheid krijgen om hun rechten te verdedigen. Als alle nationale rechtsmiddelen zijn uitgeput, kunnen zij een rechtszaak aanspannen voor het Europees Hof voor de Rechten van de Mens wegens schendingen van de fundamentele mensenrechten door de EU en dit zal de ontwikkeling van een harmonieuzer jurisprudentiestelsel op het gebied van mensenrechten stimuleren. De uniforme en volledige toepassing van het Handvest van de grondrechten op EU-niveau is eveneens essentieel om de geloofwaardigheid van de Unie te waarborgen. Aangezien toetreding tot het Verdrag een grote juridische invloed zal hebben op de totstandkoming van een harmonieus stelsel voor de bescherming van de mensenrechten, verzoek ik de Commissie en de lidstaten na te denken over de mogelijkheid om richtsnoeren op te stellen met een duidelijke uitleg van alle gevolgen van de toetreding, het effect op de mensenrechten en de voorziene procedure voor het indienen van klachten.</p>
    </intervention>
    <intervention id="3-268" speaker_id="1892" name="Carlos Coelho" is_mep="True" mode="written">
      <p sl="pt">De rechten van de mens en fundamentele vrijheden vormen de kern van de waarden en principes waarmee wij ons als mensen onderscheiden en de basis van onze co-existentie; ze zijn universeel, onverdeelbaar en onderling afhankelijk. De inwerkingtreding van het Verdrag van Lissabon is een belangrijke stap op het gebied van de rechten van de mens, niet alleen omdat hiermee het Handvest van de grondrechten bindend wordt, maar ook omdat de Europese Unie hiermee rechtspersoonlijkheid krijgt, waardoor de EU kan toetreden tot het Verdrag tot bescherming van de rechten van de mens en de fundamentele vrijheden (EVRM). Deze toetreding is zowel op politiek als op juridisch niveau van het grootste belang voor het ontstaan van een echt kader voor de rechten van de mens. Wat betreft het optreden van de Europese Unie, waaraan de lidstaten belangrijke bevoegdheden hebben overgedragen, wordt het hiermee mogelijk om het publiek bescherming te bieden die vergelijkbaar is met de bescherming die ze nu reeds genieten tegenover de lidstaten.</p>
      <p sl="pt">Europese instellingen zijn verplicht om te voldoen aan het Verdrag, niet in de laatste plaats tijdens het opstellen en aannemen van ontwerpwetgeving. Aan de andere kant moet legislatieve en jurisprudentiële harmonisatie tussen de EU en het EVRM op het gebied van mensenrechten bijdragen aan het creëren van een integraal systeem waarbinnen de Europese mensenrechtenhoven (het Europees Hof van Justitie en het Europees Hof voor de Rechten van de Mens) moeten samenwerken, met een relatie die geen kwestie van hiërarchie is, maar van specialisatie.</p>
    </intervention>
    <intervention id="3-969" speaker_id="1289" name="Proinsias De Rossa" is_mep="True" mode="written">
      <p sl="en">Ik steun dit verslag over toetreding van de EU tot het Europees Verdrag tot bescherming van de rechten van de mens en de fundamentele vrijheden (EVRM), zoals voorzien in het Verdrag van Lissabon. Voortaan vallen de instellingen van de Unie binnen de werkingssfeer van dit stelsel voor de bescherming van grondrechten. Toetreding van de EU tot het EVRM versterkt haar positie wanneer zij derde landen oproept zich aan haar normen voor de mensenrechten te houden en verleent aan mensen in de EU dezelfde bescherming tegen optreden van de Unie die zij ook genieten tegen het optreden van lidstaten. Hoewel de EU geen lid zal worden van de Raad van Europa, moet de toetreding tot het Verdrag het recht met zich meebrengen om kandidaten voor te dragen voor de functie van rechter en vertegenwoordiging van het Europees Parlement in de Parlementaire Vergadering van de Raad van Europa mogelijk maken wanneer dit orgaan rechters kiest voor het Europees Hof voor de Rechten van de Mens. In aanvulling op deze vooruitgang moet de Commissie het mandaat krijgen om te onderhandelen over toetreding tot de aanvullende protocollen bij het EVRM die betrekking hebben op rechten die zijn vastgelegd in het Handvest van de grondrechten van de Europese Unie. De volgende logische stap, eveneens in overeenstemming met het Handvest van de grondrechten, is de toetreding van de instellingen van de EU tot het Europees Sociaal Handvest.</p>
    </intervention>
    <intervention id="3-269" speaker_id="2212" name="Philippe de Villiers" is_mep="True" mode="written">
      <p sl="fr">De bescherming van fundamentele mensenrechten moet een nationale bevoegdheid blijven omdat interpretaties per land en per cultuur verschillen. Dit is in het bijzonder het geval met begrippen als discriminatie, secularisme en zelfs de definitie van het menselijk leven (van de verwekking tot het natuurlijke einde).</p>
      <p sl="fr">Het Hof van Justitie van de Europese Unie – een instelling waarvan de beslissingen almaar politieker worden – zal ervoor ijveren om de nationale grondwettelijke stelsels en de grondslagen van Europese beschavingen nog iets verder te ontmantelen. Behalve dat ze nutteloos is en een verspilling van middelen, zal de toetreding van de EU tot het Verdrag tot bescherming van de rechten van de mens en fundamentele vrijheden leiden tot verwarring en onoplosbare juridische geschillen met het Hof in Straatsburg.</p>
      <p sl="fr">Om redenen van logica, stel ik mij teweer tegen dit nieuwe gevolg van de rechtspersoonlijkheid van de EU, zoals die is bepaald in het Verdrag van Lissabon.</p>
    </intervention>
    <intervention id="3-270" speaker_id="28310" name="Edite Estrela" is_mep="True" mode="written">
      <p sl="pt">Ik heb voor dit Verdrag gestemd omdat ik vind dat de toetreding van de Europese Unie tot het Verdrag tot bescherming van de rechten van de mens en de fundamentele vrijheden (EVRM) een krachtige boodschap is die de Unie geloofwaardiger maakt ten opzichte van derde landen, die ze regelmatig verzoekt het EVRM na te leven.</p>
    </intervention>
    <intervention id="3-271" speaker_id="96977" name="Diogo Feio" is_mep="True" mode="written">
      <p sl="pt">De toetreding van de Europese Unie tot het Europees Verdrag tot bescherming van de rechten van de mens en de fundamentele vrijheden is het resultaat van het proces dat begon in Maastricht, in die zin dat de Europese Gemeenschap hiermee rechtspersoonlijkheid kreeg en dit uiteindelijk resulteerde in het Verdrag van Lissabon. De aanname van het Handvest van de grondrechten, in eerste instantie met een beperkt toepassingsgebied en later uitgebreider door opname in het Verdrag, vormde een belangrijke stap in dit proces.</p>
      <p sl="pt">De Europese Unie neemt nu op intiemere wijze deel aan een kader voor de rechten van de mens dat het hele continent omvat. Ik ben blij met deze ontwikkeling. Ik hoop dat er oplossingen kunnen worden gevonden voor de diverse juridische, technische en institutionele kwesties die zich momenteel voordoen, en dat deze oplossingen worden gebaseerd op het gelijkheidsbeginsel, op vrijwillige samenwerking tussen de lidstaten, op respect voor de soevereiniteit en nationale rechtsstelsel van de lidstaten, en op de rechtsorde.</p>
    </intervention>
    <intervention id="3-968" speaker_id="96899" name="José Manuel Fernandes" is_mep="True" mode="written">
      <p sl="pt">Ik ben blij met de aanname van dit verslag, dat bijdraagt aan de verbintenis van de EU ten opzichte van het Europees Verdrag tot bescherming van de rechten van de mens en de fundamentele vrijheden (EVRM). Deze verbintenis is een stap voorwaarts in het proces van Europese integratie en een volgende stap in de richting van politieke eenheid. Terwijl het systeem voor de bescherming van grondrechten van de EU bovendien wordt aangevuld en versterkt door het Handvest van de grondrechten op te nemen in haar primaire recht, zal de toetreding van de EU tot het EVRM een krachtig signaal afgeven over de samenhang tussen de EU en de landen die deel uitmaken van de Raad van Europa en zijn pan-Europees mensenrechtensysteem. Deze toetreding zal de EU tevens geloofwaardiger maken ten opzichte van derde landen, die ze in het kader van haar bilaterale betrekkingen regelmatig verzoekt het EVRM na te leven. Met betrekking tot het optreden van de EU zal deze toetreding burgers ook de bescherming bieden die vergelijkbaar is met de bescherming die ze nu reeds genieten tegenover alle lidstaten.</p>
    </intervention>
    <intervention id="3-967" speaker_id="96952" name="Sylvie Guillaume" is_mep="True" mode="written">
      <p sl="fr">Ik heb voor dit verslag gestemd om het groene licht te geven aan de onderhandelingen over toetreding van de EU, als een eigen rechtspersoon, tot het Europees Verdrag tot bescherming van de rechten van de mens. Dankzij deze toetreding zullen burgers een nieuw beroepsmiddel hebben: zij kunnen nu een zaak verwijzen naar het Europees Hof voor de Rechten van de Mens als hun grondrechten zijn geschonden door een EU-instelling of een lidstaat vanwege een optreden of een verzuim tot optreden van hun kant. Wij moeten er ook op aandringen dat de EU toetreedt tot de aanvullende protocollen van het Europees Verdrag tot bescherming van de rechten van de mens en de fundamentele vrijheden en het herziene Sociaal Handvest van de EU, omdat de EU zich ook op deze fronten moet verbeteren.</p>
    </intervention>
    <intervention id="3-272" speaker_id="96823" name="Petru Constantin Luhan" is_mep="True" mode="written">
      <p sl="ro">Na de inwerkingtreding van het Verdrag van Lissabon is de Europese Unie krachtens het EU-Handvest van de grondrechten van de Europese Unie verplicht zich aan te sluiten bij het Europees Verdrag tot bescherming van de rechten van de mens en de fundamentele vrijheden. Ik steun deze maatregel, want door de eerbiediging van rechten te respecteren zal de EU in de ogen van haar burgers aan geloofwaardigheid winnen. Aansluiting bij het Verdrag zal ertoe leiden dat burgers beschermd worden tegen de acties van de EU en haar instellingen, net als ze op het moment al beschermd worden tegen de acties van lidstaten. Tegelijkertijd zullen we daardoor een nauwere samenwerking bereiken tussen het Hof van Justitie van de Europese Unie, het Europees Hof voor de Rechten van de Mens en de nationale rechtbanken.</p>
    </intervention>
    <intervention id="3-273" speaker_id="96742" name="Jean-Luc Mélenchon" is_mep="True" mode="written">
      <p sl="fr">De uitspraken van het Europees Hof voor de Rechten van de Mens met betrekking tot de scheiding van kerk en staat stroken met de seculiere traditie van de Franse republiek. De uitspraken waarin het verbod op het dragen van de sluier door een lerares in het klaslokaal worden onderschreven en ook het dragen van crucifixen op scholen wordt bestreden, getuigen hiervan. Het Hof van Justitie van de Europese Unie stelt echter voor de burgerlijke vrijheden pas te beperken als de in de fundamentele teksten verankerde waarden dit vereisen. Het feit is daar dat deze teksten nergens melding maken van de verplichte scheiding van kerk en staat of het seculiere karakter van instellingen. De Europese Unie is derhalve niet in staat de vrijheid van denken van Europeanen te waarborgen.</p>
    </intervention>
    <intervention id="3-966" speaker_id="96783" name="Wojciech Michał Olejniczak" is_mep="True" mode="written">
      <p sl="pl">Een van de beginselen die aan de oprichting van de Europese Unie ten grondslag lagen, was de eerbiediging van de rechten van de mens – een waarde die vandaag nog steeds een centrale plaats inneemt in de belangen van de Europese Unie. Dat blijkt niet alleen uit de EU-wetgeving, maar ook uit de grondwettelijke bepalingen van elke lidstaat. De toetreding van de Europese Unie tot het Europees Verdrag tot bescherming van de rechten van de mens en de fundamentele vrijheden (EVRM) betekent een belangrijke stap in de richting van de versterking van de bescherming van de fundamentele rechten van het individu. Door dit besluit maakt de Europese Unie voortaan deel uit van het internationale systeem voor de bescherming van de grondrechten, wat haar geloofwaardigheid zowel in de ogen van derde landen als van haar eigen burgers zal versterken. Het Verdrag laat de institutionele structuur van de Europese Unie ongewijzigd, maar voegt hier wel een andere rechtbank aan toe, het Europees Hof voor de Rechten van de Mens, dat erop zal toezien of de Europese Unie haar verplichtingen met betrekking tot de bepalingen van het EVRM in acht neemt. Gelet op het feit dat het verslag over de institutionele aspecten van de toetreding van de Europese Unie tot het Europees Verdrag tot bescherming van de rechten van de mens en de fundamentele vrijheden bepalingen bevat die in overeenstemming zijn met de bovenstaande opmerkingen, heb ik besloten om voor het verslag te stemmen.</p>
    </intervention>
    <intervention id="3-274" speaker_id="97197" name="Alfredo Pallone" is_mep="True" mode="written">
      <p sl="it">Het belang van de toetreding van de Europese Unie tot het Europees Verdrag tot bescherming van de rechten van de mens (EVRM) ligt zowel in de symbolische en politieke waarde daarvan als in het feit de EU en haar instellingen daarmee sterker verplicht worden om de grondrechten van burgers te beschermen. De inwerkingtreding van het Verdrag van Lissabon biedt de rechtsgrondslag om onderhandelingen aan te gaan over de toetreding van de EU tot het EVRM.</p>
      <p sl="it">Ik steun de toetreding van de Europese Unie tot het Europees Verdrag tot bescherming van de rechten van de mens. Voorafgaand hieraan dient er echter voor te worden gezorgd dat de overeenkomst inzake de toetreding van de EU tot het EVRM bepaalde garanties bevat, met name met betrekking tot het behoud van de specifieke eigenschappen van de Unie en het Gemeenschapsrecht. Bovendien mag de toetreding geen gevolgen hebben voor de bevoegdheden van de Unie, noch voor de plicht van de lidstaten om geschillen die onder het toepassingsgebied van het Gemeenschapsrecht vallen, niet te onderwerpen aan externe stelsels voor geschillenoplossing. Het is dan ook van belang dat het Hof van Justitie zijn voorrechten behoudt, indien het Hof van Straatsburg wordt verzocht zich uit te spreken over de verenigbaarheid van een EU-handeling met de grondrechten, voordat het Hof van Justitie de kans heeft dit te doen.</p>
    </intervention>
    <intervention id="3-275" speaker_id="36392" name="Aldo Patriciello" is_mep="True" mode="written">
      <p sl="it">Ik wil de rapporteur bedanken voor het uitstekende werk dat hij heeft verricht inzake de toetreding van de Europese Unie tot het Verdrag tot bescherming van de rechten van de mens, die goed zal zijn voor de Europese burgers, aangezien dit Verdrag voorziet in een nieuw hof, dat geen deel uitmaakt van de Europese Unie, en dat ervoor zal zorgen dat de rechten van Europese burgers altijd worden beschermd, zowel door de Europese Unie als door de lidstaten.</p>
      <p sl="it">Overeenkomstig de beginselen van democratie, moeten de Europese Unie en haar lidstaten altijd het recht hebben zichzelf te verdedigen. Daarom ben ik van mening dat het essentieel is dat elk land dat zich bij het Verdrag aansluit over een rechter beschikt die de achtergrond van elke zaak uitlegt. Tevens acht ik het van belang dat het Europees Parlement over een informeel orgaan beschikt dat belast is met de coördinatie van de uitwisseling van informatie tussen het Parlement en de Parlementaire Vergadering van de Raad van Europa. Ten slotte is het van belang dat het Parlement ook wordt geraadpleegd en betrokken bij het onderhandelingsproces.</p>
    </intervention>
    <intervention id="3-276" speaker_id="96998" name="Evelyn Regner" is_mep="True" mode="written">
      <p sl="de">Ik heb voor de resolutie gestemd, omdat ik van mening ben dat de toetreding van de Europese Unie tot het EVRM goed is om rechtszekerheid en coherentie te bewerkstelligen. Het Europees Hof voor de Rechten van de Mens heeft de afgelopen decennia een hele verzameling uitspraken gedaan waarin de bescherming van de grondrechten van burgers in de EU wordt geconcretiseerd. De toetreding als Europese Unie draagt bovendien bij aan de geloofwaardigheid van de Unie tegenover derde landen.</p>
    </intervention>
    <intervention id="3-277" speaker_id="28409" name="Raül Romeva i Rueda" is_mep="True" mode="written">
      <p sl="es">Ik ben zeer verheugd over de goedkeuring vandaag van het verslag van de heer Jáuregui over de toetreding van de Europese Unie tot het Europees Verdrag tot bescherming van de rechten van de mens en de fundamentele vrijheden. Het baart mij zorgen dat verschillende eurofobe collega’s blijven benadrukken dat dit niet nodig is, terwijl ik juist van mening ben dat de toetreding tot dit Verdrag een betere garantie biedt op de bescherming van de mensenrechten, ook binnen de EU.</p>
    </intervention>
    <intervention id="3-278" speaker_id="96974" name="Nuno Teixeira" is_mep="True" mode="written">
      <p sl="pt">De toetreding van de EU tot het Europees Verdrag tot bescherming van de rechten van de mens en de fundamentele vrijheden werd al bepleit in het Verdrag betreffende de Europese Unie; met de inwerkingtreding van het Verdrag van Lissabon werd deze toetreding verplicht. Met de toetreding wordt de bescherming van mensenrechten in Europa versterkt en wordt het rechtsstelsel van de Unie onderworpen aan extern gerechtelijk toezicht. Hierdoor wordt jurisprudentiële harmonisatie gewaarborgd tussen het Europees Hof van Justitie en het Europees Hof voor de Rechten van de Mens, en wordt Europese burgers bescherming geboden tegenover het optreden van Europese instellingen op een manier die vergelijkbaar is met de bescherming die ze nu reeds genieten tegenover de lidstaten.</p>
      <p sl="pt">Hierbij dient te worden opgemerkt dat de EU door de toetreding niet lid wordt van de Raad van Europa en dat hiermee de onafhankelijkheid van het EU-recht geenszins op losse schroeven wordt gezet, daar het Europees Hof van Justitie het enige hoogste gerechtshof blijft voor zaken die verband houden met de geldigheid en interpretatie van het recht van de Europese Unie. Ook wil ik het belang benadrukken van de mogelijkheid dat de Unie kandidaten moet kunnen voorleggen en een rechter moet kunnen kiezen die de Unie vertegenwoordigt, evenals van de genoemde noodzaak dat het Parlement naar behoren moet worden geïnformeerd over toetredingsonderhandelingen en dat er in de toekomst een mechanisme moet komen voor het uitwisselen van informatie tussen de parlementaire vergaderingen van beide instellingen.</p>
    </intervention>
    <intervention id="3-965" speaker_id="96773" name="Rafał Trzaskowski" is_mep="True" mode="written">
      <p sl="pl">Ik steun dit verslag in de eerste plaats omdat het systeem voor de bescherming van de mensenrechten in de Europese Unie hiermee wordt uitgebreid en meer geloofwaardigheid krijgt in de ogen van de Europese burgers. In situaties waarin het niet mogelijk is om op nationaal of op EU-niveau in beroep te gaan, waarin een verzoeker geen toestemming krijgt om een procedure op te starten of waarin tegen een EU-instelling geen rechtsvordering kan worden ingesteld, zal de toegevoegde waarde duidelijk zichtbaar zijn. Laten we ons bijgevolg verder inzetten voor een versterking van het systeem voor de bescherming van de mensenrechten in de Europese Unie.</p>
    </intervention>
    <intervention id="3-279" speaker_id="96698" name="Viktor Uspaskich" is_mep="True" mode="written">
      <p sl="lt">Dames en heren, zoals u weet is respect voor de mensenrechten een fundamentele waarde van de Europese Unie die verankerd is in het Verdrag betreffende de werking van de Europese Unie. Het lijdt geen twijfel dat de toetreding van de EU tot het Europees Verdrag tot bescherming van de rechten van de mens en de fundamentele vrijheden (EVRM), als alles goed wordt gedaan, een historische kans kan zijn om de mensenrechtensituatie in de EU en heel Europa te verbeteren. Dit kan onze kans zijn om de mensenrechten en fundamentele vrijheden van EU-burgers te garanderen. Toetreding van de EU tot het EVRM zou Europa bijvoorbeeld een uitstekende gelegenheid geven om op te treden als moreel baken. Deze gebeurtenis zou niet alleen de geloofwaardigheid van de EU versterken, als het gaat om betrekkingen met landen buiten de EU, maar het zou ook de publieke opinie over de EU-structuren verbeteren. Dat gebeurt echter alleen als we onze uiterste best doen om dubbele standaarden uit ons politieke programma en rechtsstelsel te verwijderen.</p>
      <p sl="lt">Helaas hebben, zoals uit de gebeurtenissen van de afgelopen jaren is gebleken, beschuldigingen vaak een zuiver politieke boventoon. Zowel in mijn land als in de rest van Europa zijn rechtbanken nog steeds heel vaak gevoelig voor politieke manipulatie. Als dat niet verandert, zullen veelbelovende gebeurtenissen zoals de toetreding van de EU tot het EVRM tijdverspilling zijn. Daarom steun ik de toetreding tot het EVRM van harte, op voorwaarde dat dit werkelijk de fundamentele mensenrechten en vrijheden zal beschermen en dan vooral binnen de EU zelf.</p>
    </intervention>
    <intervention id="3-280" speaker_id="4513" name="Geoffrey Van Orden" is_mep="True" mode="written">
      <p sl="en">Ik sta positief tegenover het EVRM, maar zie tegelijkertijd in dat rechterlijke interpretaties van sommige bepalingen van het Verdrag belemmeringen hebben opgeworpen voor de uitwijzing van personen die worden verdacht van terrorisme. Dat moet veranderen.</p>
      <p sl="en">Ondanks verklaringen inzake de positie van de lidstaten met betrekkingen tot het EVRM, zal de toetreding van de EU tot het Verdrag een complicatie en mogelijk een belemmering vormen voor de vrijheid van de lidstaten om af te wijken van of een afzonderlijke uitleg te geven aan het EVRM.</p>
      <p sl="en">In politieke zin heb ik een fundamenteel bezwaar tegen het belangrijkste motief voor toetreding van de EU tot het EVRM als “een vooruitgang in het Europese integratieproces en [ …] een stap vooruit in de richting van een politieke Unie”. Dit misplaatste streven wordt verder onderstreept in de verklaring dat de toetreding van de EU “een toetreding is van een partij die geen staat is tot een rechtsinstrument dat voor staten [is] gecreëerd”. Om al deze redenen heb ik tegen de resolutie gestemd.</p>
    </intervention>
    <intervention id="3-282" speaker_id="39722" name="Sebastian Valentin Bodu" is_mep="True" mode="written">
      <p sl="ro">Dat de conferentie van het Internationaal Strafhof in Oeganda georganiseerd wordt, is een belangrijk signaal dat deze internationale instelling in het werelddeel Afrika geaccepteerd wordt, vooral omdat de eerste onderzoeken van het Hof, na de oprichting ervan in 2002, daar gehouden werden. Niemand kan het belang van een dergelijk internationaal hof ontkennen, dat ernstige zaken met betrekking tot mensenrechten, genocide, misdaden tegen de menselijkheid en oorlogsmisdaden onderzoekt. Het is daarom belangrijk dat er steeds meer staten zijn die het gezag van het Internationaal Strafhof erkennen en dat de ondertekenaars van het Statuut van Rome de overeenkomst met spoed ratificeren. De gedachte van een internationaal gerechtshof werd al in 1919 geopperd, tijdens de Vredesconferentie van Parijs. Het heeft 83 jaar geduurd voor er een internationale overeenkomst werd bereikt en het Internationaal Strafhof werd opgericht. Op het moment moeten staten die het Statuut van Rome van het Internationaal Strafhof hebben geratificeerd, ook het recht van het Hof om gevallen van agressie te onderzoeken, reguleren. Bovendien moeten ondertekenende staten hun nationale wetgeving afstemmen op de bepalingen van het Statuut van Rome, conform de toezegging die ze hebben gedaan.</p>
    </intervention>
    <intervention id="3-283" speaker_id="96977" name="Diogo Feio" is_mep="True" mode="written">
      <p sl="pt">De Europese Unie is fervent voorstander geweest van het Internationaal Strafhof (ICC) en alle lidstaten zijn het eens met de toetreding tot dit belangrijke Hof. Ik hoop dat de staten die partij zijn hun verantwoordelijkheden nakomen en dat het resultaat van de conferentie in Kampala een ICC zal zijn dat beter in staat is om de uitdagingen van onze tijden aan te gaan, dat de nodige medewerking krijgt van nationale rechtsstelsels, en dat voldoende middelen tot zijn beschikking krijgt om op effectieve wijze zijn bevoegdheid uit te oefenen; de zware ernst van de misdaden waarop de activiteiten van het ICC merendeels gericht zullen zijn, vereisen dit.</p>
    </intervention>
    <intervention id="3-964" speaker_id="96899" name="José Manuel Fernandes" is_mep="True" mode="written">
      <p sl="pt">De EU staat volledig achter het Internationaal Strafhof (ICC), dat de universitaliteit van het Statuut van Rome bepleit en de integriteit ervan verdedigt teneinde de onafhankelijkheid, legitimiteit en effectiviteit van de internationale rechtsgang te beschermen en vergroten. Het bewijs hiervan is dat de EU er stelselmatig naar streeft om een ICC-bepaling op te nemen in onderhandelingsmandaten en overeenkomsten met derde landen. Via het Europese Instrument voor democratie en mensenrechten heeft de EU over een periode van tien jaar al meer dan 40 miljoen euro uitgetrokken om het ICC en het internationale strafrecht in het algemeen te steunen. De toetsingsconferentie over het Statuut van Rome van het ICC in Kampala, Uganda, is een unieke gelegenheid voor de staten die partij zijn, alsook voor andere partijen, het maatschappelijk middenveld en andere belanghebbenden om nogmaals krachtig te bevestigen dat zij zich ertoe verbinden recht te doen geschieden en verdachten ter verantwoording te roepen. Er zijn 111 staten partij bij het ICC, waarbij sommige regio's, zoals het Midden-Oosten, Noord-Afrika en Azië ondervertegenwoordigd zijn. Ik hoop dat de lidstaten op het hoogst mogelijke niveau deelnemen aan deze conferentie en hun engagement voor het ICC publiekelijk herbevestigen.</p>
    </intervention>
    <intervention id="3-284" speaker_id="96742" name="Jean-Luc Mélenchon" is_mep="True" mode="written">
      <p sl="fr">Ik merk met voldoening op dat de door het Parlement voorgestelde resolutie over de herziening van het Statuut van Rome vereist dat het misdrijf agressie officieel als oorlogsmisdaad wordt aangemerkt en dat er geen gerechtelijke filter nodig zal zijn om vast te stellen of een dergelijk misdrijf is gepleegd. Maar hoe kan deze nieuwe wetgeving ten uitvoer worden gelegd als de voornaamste staten die sinds het van kracht worden van het Statuut van Rome in 2002 oorlogsmisdaden hebben begaan (de Verenigde Staten en Israël), het niet hoeven de ondertekenen?</p>
      <p sl="fr">Hoe kan het effectief worden als er niet bij deze staten op wordt aangedrongen dat zij geen druk meer uitoefenen op de staten die deelnemen aan het Internationaal Strafhof om de immuniteit van hun onderdanen te waarborgen? Het is ook spijtig dat een Parlement dat beweert zich in de voorhoede van de strijd tegen klimaatverandering te bevinden, niet voorstelt om ecologische misdaden als misdaden tegen de menselijkheid aan te merken, zoals werd voorgesteld op de Top van Cochabamba. De ernstigste misdaden tegen de menselijkheid moeten worden gestraft. Het Internationaal Strafhof zou hierin nuttig kunnen zijn. Daartoe zou het de middelen moeten worden gegeven. Aangezien dit niet gebeurt, onthoud ik mij van stemming.</p>
    </intervention>
    <intervention id="3-285" speaker_id="97197" name="Alfredo Pallone" is_mep="True" mode="written">
      <p sl="it">Ik ben het volledig eens met het voorstel voor een resolutie over de herzieningsconferentie van het Statuut van Rome inzake het Internationaal Strafhof in Kampala (Uganda).</p>
      <p sl="it">Europa is zelf voortgekomen uit de noodzaak een einde te maken aan uitingen van raciale haat, die in de gruwelijkheid van de Tweede Wereldoorlog hun hoogtepunt kenden. De Europese Unie heeft altijd geprobeerd samenwerking tussen de lidstaten te versterken, teneinde misdaden tegen de menselijkheid te bewijzen en de plegers te vervolgen.</p>
      <p sl="it">Het is terecht dat de lidstaten zich, acht jaar na de inwerkingtreding van het Statuut van Rome, opnieuw krachtig moeten verbinden aan het consolideren van vrede, stabiliteit en de rechtsstaat. De lidstaten moeten zich met name inspannen voor beleidsmaatregelen die gericht zijn op samenwerking met het Internationaal Strafhof en op de bescherming van slachtoffers van geweld. In de praktijk hebben slachtoffers namelijk vaak problemen om toegang te krijgen tot informatie over het Hof en worden hun eigen rechten niet beschermd.</p>
    </intervention>
    <intervention id="3-286" speaker_id="28409" name="Raül Romeva i Rueda" is_mep="True" mode="written">
      <p sl="en">Ik heb met veel enthousiasme voor de resolutie gestemd en ik ben met name blij dat het mondelinge amendement van mijn collega is aangenomen, waarmee inheemse volken worden opgenomen in de lijst van groepen die speciale aandacht behoeven.</p>
    </intervention>
    <intervention id="3-287" speaker_id="96741" name="Sabine Wils" is_mep="True" mode="written">
      <p sl="en">Ik verwelkom de resolutie over de herzieningsconferentie van het Statuut van Rome inzake het Internationaal Strafhof in Kampala (Uganda), omdat deze zeer cruciale en belangrijke punten en verzoeken bevat ten aanzien van de ratificering en tenuitvoerlegging van het Internationaal Strafhof. Daarom heb ik voorgestemd.</p>
      <p sl="en">Maar ik wil mijn diepe zorg tot uitdrukking brengen over bepaalde formuleringen in de resolutie, die verwijzen naar het “Programma van Stockholm” en het “EIDHR”, en naar de Europese Unie als “wereldspeler”. In dezen hebben het “Programma van Stockholm” en het “EIDHR” misschien een positief effect gehad, maar op veel andere gebieden worden deze programma’s/instrumenten niet op een democratische en transparante wijze gebruikt. De Europese Unie is inderdaad opgetreden als “wereldspeler” maar naar mijn mening geenszins op een positieve manier die een eerlijker en meer solidaire wereldorde dichterbij brengt.</p>
    </intervention>
  </section>
  <section id="creitem20" title="8. Rectificaties stemgedrag/voorgenomen stemgedrag: zie notulen"/>
  <section id="creitem21" title="9. Goedkeuring van de notulen van de vorige vergadering: zie notulen"/>
  <section id="creitem22" title="10. Totstandbrenging van synergieën tussen voor onderzoek en innovatie bestemde fondsen in Verordening (EG) nr. 1080/2006 betreffende het Europees Fonds voor Regionale Ontwikkeling en het zevende kaderprogramma voor onderzoek en ontwikkeling - Verwezenlijking van een interne markt voor consumenten en burgers - Houdbaarheid op lange termijn van de overheidsfinanciën in de context van het economische herstel - Bijdrage van het cohesiebeleid aan de verwezenlijking van de Lissabon en EU2020-doelstellingen (debat)">
    <intervention id="3-293" speaker_id="28269" name="De Voorzitter" is_mep="True" mode="spoken">
      <p sl="nl">Aan de orde is de gecombineerde behandeling van:</p>
      <p sl="nl">het verslag (A7-0138/2010) van Lambert van Nistelrooij, namens de Commissie regionale ontwikkeling, over de totstandbrenging van synergieën tussen voor onderzoek en innovatie bestemde fondsen in Verordening (EG) nr. 1080/2006 betreffende het Europees Fonds voor Regionale Ontwikkeling en het zevende kaderprogramma voor onderzoek en ontwikkeling in steden en regio's alsmede in de lidstaten en de Unie [2009/2243(INI) ],</p>
      <p sl="nl">het verslag (A7-0132/2010) van Louis Grech, namens de Commissie interne markt en consumentenbescherming, over het verwezenlijken van een interne markt voor consumenten en burgers [2010/2011(INI) ],</p>
      <p sl="nl">het verslag (A7-0147/2010) van Liem Hoang Ngoc, namens de Commissie economische en monetaire zaken, over de houdbaarheid op lange termijn van de overheidsfinanciën in de context van het economische herstel [2010/2038(INI) ], en</p>
      <p sl="nl">het verslag (A7-0129/2010) van Ricardo Cortés Lastra, namens de Commissie regionale ontwikkeling, over de bijdrage van het cohesiebeleid aan de verwezenlijking van de Lissabon- en EU2020-doelstellingen [2009/2235(INI) ].</p>
    </intervention>
    <intervention id="3-294" speaker_id="28165" name="Lambert van Nistelrooij" is_mep="True" mode="spoken" role="rapporteur">
      <p sl="nl">Inderdaad, een heel samenhangend pakket. Na het debat van vanochtend over het steunpakket, het debat ook over de strakkere, stevigere governance op financieel en economisch gebied, behandelen wij nu een aantal onderliggende dossiers die belangrijk zijn voor het commitment dat moet groeien rond de EU 2020-strategie.</p>
      <p sl="nl">Het Parlement wil nadrukkelijk sturing geven aan deze voorstellen van de Commissie en met name van de Raad; het kan niet zo zijn dat de Raad in juni beslist zonder dat wij over een aantal onderliggende zaken nadrukkelijk overeenstemming hebben bereikt. Het gaat over de koers en het gaat ook over de uitvoering straks. Kijk bijvoorbeeld naar de vlaggenschipprojecten die wij straks ook met elkaar moeten steunen. Het is dus echt belangrijk om daar nu voldoende tijd in te investeren.</p>
      <p sl="nl">Welnu, zowel het verslag Cortés Lastra als mijn verslag namens de Commissie regionale zaken gaan over synergie tussen beleid om meer output , meer resultaat voor Europa te bereiken. En het mooie is, het kán beter en het moet inderdaad beter. Wij zijn nogal versnipperd bezig op diverse terreinen, als je kijkt naar de ontwikkeling in de wereld, naar de concurrentie en naar de zaken zoals wij ze willen aanpakken. Samengevat: het moet slimmer, groener en duurzamer en het moet inclusiever.</p>
      <p sl="nl">De verslagen die zijn ingediend door de Commissie economische zaken gaan eveneens over governance , over voldoende financiële middelen, onder meer ook voor educatie. Kortom, wij leggen vanmiddag toch, naar ik hoop, een nadrukkelijke basis voor die resolutie. Ik weet niet of er morgen gestemd gaat worden, of er consensus wordt bereikt over de governance. Maar in juni zullen wij als Parlement naar ik verwacht in elk geval een definitief standpunt inzake de EU 2020-strategie kunnen vaststellen.</p>
      <p sl="nl">Dan nu even terug naar mijn verslag: het is een implementatieverslag. Wij hebben echt gekeken hoe een en ander werkt op het terrein van R&amp;D, op het terrein van het regionaal beleid en voor het midden- en kleinbedrijf; ik dank dan ook de collega’s, o.a. van de Commissie ITRE, die overeenkomstig artikel 50 medeverantwoordelijke commissie was, voor het feit dat wij tot een goed resultaat zijn gekomen.</p>
      <p sl="nl">Wat hebben wij vastgesteld?</p>
      <p sl="nl">1. Wij hebben in Europa eersteklas research . Maar wat achterblijft is de valorisatie daarvan, kennis is vrij, vliegt om de wereld, die kun je niet voor jezelf houden. Wij zijn weliswaar heel goed in het investeren in research , maar bij het valoriseren ervan, bij het op de markt te brengen van innovatie en vervolgens bij het vasthouden van hoogwaardige productie in dit deel van de wereld, blijven wij achter.</p>
      <p sl="nl">2. De constatering in mijn verslag is dat wij een kwart van de regionale fondsen momenteel besteden aan onderzoeksinfrastructuur en aan innovatie. Dat is een forse verandering, een prioriteitstelling die in de huidige periode heeft gewerkt dankzij initiatieven van de Commissie; earmarking is één van de instrumenten die hebben gewerkt en die ook de agenda in de regio's en steden nadrukkelijk hebben beïnvloed. Het leidt tot een beter profiel in de kenniseconomie waar wij naartoe groeien en tot meer specialisatie.</p>
      <p sl="nl">3. In mijn verslag heb ik samen met de collega’s een reeks voorstellen gedaan voor verbeteringen in de hele keten van onderzoek, innovatie en productie om te komen tot meer effectiviteit. Wij moeten ons ook realiseren dat de territoriale dimensie, die in het Verdrag van Lissabon is vastgelegd, van belang is. Je moet je op een aantal gebieden concentreren om massa te maken, je moet de productie in een regio durven specialiseren – het specialisatiebeginsel is trouwens een oud beginsel in de Europese Unie – op voorwaarde dat je een goede verbinding hebt voor het overbrengen van die kennis (breedband- of klassieke infrastructuur); als wij geld investeren vanuit de Unie, dan dient er ook coöperatie plaats te vinden tussen de …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-295" speaker_id="96950" name="Liem Hoang Ngoc" is_mep="True" mode="spoken" role="rapporteur">
      <p sl="fr">Mijnheer de Voorzitter, dames en heren, het initiatiefverslag waarover wij deze week stemmen heeft een speciale, symbolische betekenis op een moment waarop de markten er niet in slagen de risico’s in te schatten van de huidige stand van zaken in de eurozone.</p>
      <p sl="fr">Hoewel deze markten eerst dringend verzochten om een ingrijpend beleid voor budgettaire aanpassing, twijfelen ze nu aan het vermogen van de lidstaten om hun groei weer te stimuleren, en dus om de belastinginkomsten te genereren die nodig zijn voor het betalen van de rente over hun schuld. Risico-evaluatie is helaas onmogelijk in de situatie van fundamentele onzekerheid waarin de wereldeconomie momenteel verkeert. Die onzekerheid is overigens nog groter in de Europese Unie doordat het gebruiksniveau van de productiecapaciteiten hier lager is dan ooit tevoren.</p>
      <p sl="fr">Bedrijven laten hun machines liever verouderen dan dat ze investeren, omdat de vraag ondanks de eerste tekenen van herstel eind 2009 nog altijd achterblijft. De groei zou zelfs kunnen afnemen als beperkende maatregelen het herstel in de kiem zouden smoren. De eerste doelstelling van ons verslag was juist het bepalen van het meest geschikte moment om het herstelbeleid ten uitvoer te leggen. We hebben voorgesteld om de ondersteuningsmaatregelen te handhaven totdat het normale gebruiksniveau van de productiecapaciteiten weer is bereikt. Om die reden hebben we voorgesteld om de beginselen te aanvaarden van een anticyclisch budgetbeleid dat succesvol is gebleken tijdens de eerste fase van de crisis in 2008 en 2009 en dat in de lijn ligt van de hervorming van het stabiliteitspact van 2005.</p>
      <p sl="fr">Dit beleid is gericht op het benutten van de automatische stabilisatoren. Dat houdt in dat primaire begrotingsoverschotten worden ingezet voor het afbetalen van de schuld boven in de cyclus en dat de lidstaten de mogelijkheid krijgen om de middelen te lenen die nodig zijn voor het herstel onder in de cyclus. We bevinden ons momenteel onder in de cyclus. De rentevoeten staan duidelijk onder druk en vormen een gevaar voor de houdbaarheid van de schuld. Nu dat het geval is, heeft de Europese Centrale Bank er goed aan gedaan om aan te kondigen dat zij een deel van de schuld terug zal betalen om de lidstaten in de gelegenheid te stellen gebruik te maken van verschillende financieringsbronnen.</p>
      <p sl="fr">Kunnen de door de markten gevraagde risicopremies, naast het feit dat er in de economische literatuur nooit een definitie is gegeven van het begrip houdbaarheid, echter als gerechtvaardigd worden beschouwd? Nee, niet als we ervan uitgaan dat het risico op de markt voor hypothecaire kredietderivaten en de markt voor overheidsschuld onmogelijk geëvalueerd kunnen worden. Daarom hebben wij in ons verslag voorgesteld om ons meer te richten op de indicator voor structurele tekorten in plaats van ons te concentreren op …</p>
      <a text="(Spreker wordt door de Voorzitter onderbroken)"/>
      <p sl="fr">Daarom hebben wij in ons verslag voorgesteld om ons meer te richten op de indicator voor structurele tekorten in plaats van ons te concentreren op het tekort op de lopende rekening, waarvan de omvang te wijten is aan de verslechtering van het begrotingstekort. Dit is een gevolg van de crisis die de groei en de daaruit voortkomende belastinginkomsten doet afnemen. Deze inkomsten zijn bovendien negatief beïnvloed door belastingverlagingen die niet hebben geleid tot het verwachte effect op het aanbod.</p>
      <p sl="fr">Wij willen in ons verslag drie aanbevelingen doen in combinatie met een aantal operationele indicatoren. De eerste is het handhaven van de ondersteuningsmaatregelen zolang het herstel zich niet echt heeft doorgezet. De tweede betreft het toezicht houden op de structurele tekorten, die ondanks de verslechtering van het begrotingstekort nog altijd dicht bij het evenwicht liggen, om de markten gerust te stellen wat betreft de toestand van de overheidsfinanciën. De derde is het beoordelen van de effectiviteit van fiscale uitgaven, en in het bijzonder van bepaalde belastingverlagingen die samenhangen met de afname van de belastinginkomsten.</p>
      <p sl="fr">Helaas is het zo dat voor de liberalen en de conservatieven van de Commissie economische en monetaire zaken gezond verstand niet ter zake doet, dat de gevolgen van de crisis niet ter zake doen en dat het feit dat de torenhoge schuld eveneens te wijten is aan de plannen voor het redden van de banksector niet ter zake doet. Het enige dat telt is hun blinde vertrouwen in het rendement van de financiële markten, voor hen telt alleen het dogmatisch vasthouden aan een stabiliteitspact dat overduidelijk zijn beste tijd heeft gehad. Zij vinden het niet nodig om middelen te creëren die nodig zijn voor een economisch beheer dat van essentieel belang is voor de versterking van de Unie. Ze willen Europa op water en brood zetten en hardnekkig blijven proberen om aan de criteria van het pact te voldoen zonder enige succesgarantie en met het gevaar dat het herstel wordt gehinderd, jammer dan voor de sociale cohesie. Die positie hebben ze verdedigd bij de Commissie economische en monetaire zaken. De economische gezondheid van Europa is sinds deze stemming nog verder verslechterd. De Europese Centrale Bank en de Commissie hebben eindelijk de monetaire en budgettaire instrumenten verstrekt die het mogelijk zouden moeten maken om het economisch beheer van de eurozone te verbeteren. De markten zijn echter opnieuw gekelderd, onzeker als ze zijn over de bezuinigingsplannen.</p>
      <p sl="fr">De Raad Ecof moest maandag weer helemaal opnieuw beginnen. Tegen die achtergrond zijn de amendementen die wij voorstellen eigenlijk zeer gematigd; wij zullen er nog meer voorstellen. Daarin pleiten wij voor een flexibele toepassing van het stabiliteitspact om een ongegronde bezuinigingsronde te kunnen voorkomen. Ook raden zij een openbaar ratingbureau aan om de lidstaten te behoeden voor de opgedrongen voorwaarden van de markten. Dat zijn de signalen die het Parlement moet afgeven. De tijd van ideologische, voorspelbare reacties, mijnheer Karas, is voorbij; en ook de nationale electorale belangen op korte termijn zijn verleden tijd. Europa heeft een beleid nodig dat gemotiveerd wordt door een sterke wil om de Unie te versterken. Als u en uw fractie deze taak niet naar behoren kunnen uitvoeren, als u niet meer in staat bent om het algemeen belang te dienen, kunt er ervan uitgaan dat de burgers hun eigen conclusies zullen trekken, want de toekomst van de eurozone staat momenteel op het spel.</p>
    </intervention>
    <intervention id="3-296" speaker_id="96987" name="Ricardo Cortés Lastra" is_mep="True" mode="spoken" role="rapporteur">
      <p sl="es">Mijnheer de Voorzitter, dames en heren, commissaris, in de eerste plaats zou ik de schaduwrapporteurs en hun medewerkers, het secretariaat van de Commissie regionale ontwikkeling en de secretariaten van de fracties willen bedanken voor hun bijdragen, net zoals ik het Directoraat-generaal Regio’s en het Directoraat-generaal Werkgelegenheid, sociale zaken en gelijke kansen van de Europese Commissie, het Europees Economisch en Sociaal Comité, het Comité van de Regio’s, de vakbonden en de Europese regionale netwerken en verenigingen wil bedanken voor hun medewerking.</p>
      <p sl="es">Bij het opstellen van dit verslag heb ik bijeenkomsten gehad met verschillende regionale en institutionele instellingen, in het bijzonder met het Comité van de Regio’s, de Conferentie van de perifere en maritieme regio’s, de Vergadering van de Regio’s van Europa, het Netwerk van Regio’s voor onderzoek en innovatie (ERRIN), het Europees Economisch en Sociaal Comité, en de directoraten-generaal Regionale Ontwikkeling en Werkgelegenheid. Ik zou hen allen willen bedanken voor hun bereidwilligheid en hun belangwekkende bijdragen.</p>
      <p sl="es">Nu de titel gewijzigd is en daarin de Europa 2020-strategie is opgenomen, is het voornaamste doel van het verslag het bepleiten van het cohesiebeleid als een solide en goed gefinancierd beleid, dat in alle regio’s van de Europese Unie aanwezig is, net als zijn sleutelrol in de Europa 2020-strategie.</p>
      <p sl="es">Het verslag is met vrijwel voltallige eenparigheid van stemmen aangenomen in de Commissie regionale ontwikkeling, met 40 stemmen voor, 1 onthouding, en 1 stem tegen.</p>
      <p sl="es">Het eerste deel van het verslag geeft een korte analyse van de bijdrage van het cohesiebeleid aan de strategie van Lissabon en wijst op de beperkingen van de betrokkenheid van de regionale en lokale overheden, de sociale en economische actoren en het maatschappelijk middenveld bij de Lissabonstrategie, wat de acceptatie, overdracht en doeltreffendheid ervan bemoeilijkte. Het verslag dringt ook aan op de noodzaak om evaluaties uit te voeren, niet alleen van de werkelijke uitgaven, maar ook van de feitelijke impact.</p>
      <p sl="es">Het tweede deel is gewijd aan de aanbevelingen voor de toekomstige EU 2020-strategie en benadrukt het belang van de regio’s, meerlagig bestuur en het partnerschapsbeginsel, de voornaamste pijlers van het cohesiebeleid die moeten worden opgenomen in de EU 2020-strategie, als noodzakelijke voorwaarde om deze met succes ten uitvoer te leggen.</p>
      <p sl="es">Voorts is het van vitaal belang dat de deelname van de economische en sociale actoren en van het maatschappelijk middenveld in het algemeen versterkt wordt, om te vermijden dat de strategie los komt te staan van en haar aanzien verliest bij de belangrijkste deelnemers aan die strategie.</p>
      <p sl="es">Dit deel benadrukt de sleutelrol van onderwijs, scholing, onderzoek en innovatie, het belang om verwezenlijking van de zogenoemde kennisdriehoek te bevorderen, en de noodzaak om het midden- en kleinbedrijf te ondersteunen, dat heel vaak een pioniersrol speelt bij innovatie.</p>
      <p sl="es">Tegelijkertijd mogen we echter niet voorbijgaan aan de specifieke behoeften van de regio’s en de groeperingen in de samenleving die het het moeilijkst hebben. Een zekere flexibiliteit moet daarom mogelijk zijn.</p>
      <p sl="es">Met name om het hefboomeffect van de investering in onderzoek en ontwikkeling, in onderwijs en scholing te versterken, pleiten wij voor de noodzaak om de synergieën te vergroten tussen de nationale strategische referentiekaders en de nationale hervormingsprogramma’s, en ook voor meer coördinatie en samenhang tussen de verschillende Europese, nationale en regionale beleidsvormen met betrekking tot de doelstellingen van de strategie.</p>
      <p sl="es">De Europese Investeringsbank speelt hierbij een belangrijke rol – en moet dat ook blijven doen – via de instrumenten voor financial engineering , samenwerking en steun aan de regio’s en de kleine en middelgrote bedrijven. Om zijn taak en die van alle begunstigden te vergemakkelijken moeten we blijven streven naar vereenvoudiging</p>
      <p sl="es">Kortom, het verslag pleit voor een solide en goed gefinancierd cohesiebeleid voor de toekomst, dat in alle regio’s van de Europese Unie aanwezig is en dat een sleutelrol speelt in de Europa 2020-strategie.</p>
    </intervention>
    <intervention id="3-297" speaker_id="28123" name="Louis Grech" is_mep="True" mode="spoken" role="rapporteur">
      <p sl="mt">Mijnheer de Voorzitter, de kern van mijn verslag ligt in de bescherming van de interne markt vanuit een microperspectief. Daarin wordt de markt opgevat als een ondeelbaar project en wordt rekening gehouden met zowel het kader voor 2012, de 2020-strategie als de recente financiële crisis.</p>
      <p sl="mt">Strategieën en maatregelen om de Europese interne markt en de Europese markt nieuw leven in te blazen dienen te worden gegrondvest op een pragmatisch, uitgebreid en veelomvattend akkoord dat alle lidstaten aan boord neemt en zich in hoofdzaak richt op die prioriteiten waar de lidstaten zich werkelijk voor willen inzetten.</p>
      <p sl="mt">Europa dient 2020-strategieën te ontwikkelen waarbinnen de markt de drijvende kracht zijn kan achter het economisch herstel. Dat vraagt om inspanningen ten behoeve van de algehele acceptatie van die markt; acceptatie door de burgers door middel van bescherming van hun belangen, acceptatie door de consumenten door middel van verdediging van hun rechten en acceptatie door het midden- en kleinbedrijf door middel van de levering van de juiste stimulansen. In mijn verslag stel ik een aantal strategische initiatieven ten behoeve van de rehabilitatie van de Europese interne markt voor, van zowel wetgevende als niet-wetgevende aard. Het toppunt van deze initiatieven is de zogeheten “Single Market Act”, een bundeling van onmiddellijke maatregelen (2012) en de langetermijnvisie van de 2020-strategie.</p>
      <p sl="mt">Ik heb tevens specifieke niet-wetgevende voorstellen ingediend met betrekking tot de creatie van het Handvest voor de Burgers, dat al hun rechten en alle zaken waarop ze aanspraak kunnen maken op een rijtje zet. De positieve reacties van commissaris Barnier en commissaris Dalli op mijn voorstellen inzake de top-20 van frustraties onder de Europese burgers, de instelling van een collectief verhaalmechanisme en een gemeenschappelijke communicatiestrategie, specifiek gericht op de door onze burgers ondervonden alledaagse problemen, vind ik buitengewoon bemoedigend.</p>
      <p sl="mt">We dienen ons dringend een nieuwe politieke visie eigen te maken, gebaseerd op consumentenbescherming en de sociale dimensie. Aan de hand daarvan dienen dan de communautaire wetgeving en de taken van de Europese Unie vastgesteld te worden. Alleen op die manier kunnen we tot een ware sociale markteconomie komen, zoals bedoeld in het Verdrag van Lissabon.</p>
      <p sl="mt">Helaas echter is de interne markt niet bijster goed in staat geweest om onze burgers te overtuigen dat deze hun belangen verdedigt en helpt hun wensen te verwezenlijken. Sterker nog, burgers en consumenten ondervinden een steeds sterker gevoel van onzekerheid en hebben een groeiend gebrek aan vertrouwen in de markt als zodanig. We dienen ons te verzoenen met het feit dat de traditionele definitie van de interne markt als iets dat uitsluitend en alleen een economische dimensie heeft toe is aan herziening. We zullen een nieuwe gemeenschappelijke visie moeten ontwikkelen, een holistische visie, die volledig rekening houdt met de gevoelens onder de burgers, de consumenten en het midden- en kleinbedrijf. Dit kan door hen een sleutelrol te geven in de doorstart van de Europese interne markt. Elk woord dat vuil wordt gemaakt aan een dogmatische uitleg van de interne markt, vormt een grove onderschatting van alle uitdagingen, onvolkomenheden, belangen, sterk uiteenlopende zienswijzen en de complexiteit die we het hoofd zullen moeten bieden.</p>
      <p sl="mt">Het integratieproces van de interne markt is niet onomkeerbaar. De huidige stand van zaken dient met een kritische blik tegen het licht te worden gehouden. Er bestaat nu als gevolg van door de crisis gewekte protectionistische krachten het grote gevaar dat de Europese interne markt extreem verzwakt wordt en aldus irrelevant.</p>
      <p sl="mt">De interne markt is geen doel op zich, maar een belangrijk middel om alle Europese burgers een betere levenskwaliteit te bieden, opdat – zoals mevrouw Evelyne Gebhardt het verwoordde – “de interne markt voor de burgers werkt en niet tegen hen.”</p>
      <p sl="mt">Om te kunnen zorgen voor een levensvatbare en sterke interne markt, dienen – zoals Mario Monti dat in zijn analytisch en stimulerend verslag verwoordde – de spanningen tussen marktintegratie en de sociale doelstellingen met elkaar in overeenstemming te worden gebracht. In de eindanalyse wordt dan ook gewag gemaakt van een bestel dat erin slaagt een evenwicht te vinden tussen een krachtige, concurrerende economie die innovatie stimuleert en zorg draagt voor nieuwe werkgelegenheid, voor consumentenbescherming alsook voor de door de burger gewenste sociale en milieubescherming. Dit alles vraagt om compromisbereidheid en solidariteit.</p>
      <p sl="mt">Mijnheer de Voorzitter, ik zou tot slot alle schaduwrapporteurs en coördinatoren willen bedanken voor hun bijdragen.</p>
    </intervention>
    <intervention id="3-298" speaker_id="1985" name="Pervenche Berès" is_mep="True" mode="spoken">
      <p sl="fr">auteur . − Mijnheer de Voorzitter, mijnheer de commissaris, allereerst wil ik toch even stilstaan bij onze programmering en de manier waarop we onze debatten organiseren. Ik ben heel blij dat ik dit debat mag delen met al deze initiatieven van het Europees Parlement, maar ik heb het gevoel dat we ons, in mooi Nederlands, in een melting pot bevinden waarvan ik niet zeker weet of het precies weergeeft wat het Europees Parlement voor ogen had voor de 2020-strategie. Maar misschien vraag ik wel teveel.</p>
      <p sl="fr">Aan de andere kant hoop ik dat u mijn zorg deelt, mijnheer de Voorzitter, omdat u op 10 mei namens ons allemaal een uitermate belangrijk verzoek bij voorzitter Van Rompuy hebt ingediend met betrekking tot het volgende.</p>
      <p sl="fr">Wat betreft het aannemen van de werkgelegenheidsrichtsnoeren dit jaar, vrij uitzonderlijk als u het mij vraagt, als onderdeel van een speciale samenwerking tussen de Commissie en het Europees Parlement, en in de geest van goede samenwerking met de Raad gezien de ietwat gewijzigde uitvoeringstermijn – normaal gesproken worden de werkgelegenheidsrichtsnoeren aan het eind van het voorgaande jaar bekendgemaakt; dit jaar zijn ze eind april bekendgemaakt en hoewel ze ons vastleggen voor een lange cyclus voor de komende jaren, zullen we ons erover moeten beraden voor de voorjaarsbijeenkomst van de Europese Raad – ondersteunde u namens ons allen van harte het verzoek dat wij ingediend hadden bij voorzitter Van Rompuy opdat de Europese Raad aan het Europees Parlement het recht verleent om gebruik te maken van zijn bevoegdheden onder het Verdrag van Lissabon.</p>
      <p sl="fr">Blijkbaar is noch de Commissie, noch de Raad van plan om dit verzoek in aanmerking te nemen, waarmee ze het Verdrag bewust schenden. Ik vind dat de autoriteiten van dit Huis hun verantwoordelijkheden moeten nemen en de gevolgen daarvan moeten ondervinden.</p>
      <p sl="fr">Wat betreft de uitdaging van deze werkgelegenheidsrichtsnoeren, die een rol zullen spelen in de tenuitvoerlegging van de 2020-strategie, moeten we de autoriteiten erop wijzen hoe belangrijk deze richtsnoeren zijn op een moment waarop 17 procent van de Europeanen onder de armoedegrens leeft – ik wil erbij zeggen dat dit gegevens zijn uit 2007, dus ver voor het begin van de crisis – en 23 miljoen medeburgers werkloos zullen zijn.</p>
      <p sl="fr">De Commissie werkgelegenheid en sociale zaken maakt zich ernstige zorgen over twee dingen. Allereerst over de doelstelling voor de bestrijding van armoede, volgens mij een initiatief van commissaris Andor. Deze doelstelling is opgenomen in de 2020-strategie en daar staan wij achter. Wij begrijpen niet waarom dit leidt tot discussies, aarzelingen en het in twijfel trekken van de bevoegdheden van de Unie binnen de Raad, als uit het verdrag duidelijk blijkt dat de Europese Unie ook op dit gebied verantwoordelijkheden heeft.</p>
      <p sl="fr">De andere zorg van de parlementaire commissie betreft de samenhang tussen de verschillende beleidslijnen, omdat de Europese Commissie ons duidelijk heeft verteld dat zij in deze 2020-strategie zaken fundamenteel gewijzigd heeft, aangezien zij het aantal doelstellingen heeft teruggebracht.</p>
      <p sl="fr">Ik vind dat fundamentele wijzigingen veel verder gaan dan het terugbrengen van het aantal doelstellingen. Wat we echter wel zeker weten is dat deze 2020-strategie rekening moet houden met de realiteit van de situatie in de Europese Unie. En dat is dat degenen die in deze situatie vandaag de dag het meest te lijden hebben van de crisis, die het hardst worden geraakt, degenen zijn die verantwoordelijk zijn voor de rijkdom van de Europese Unie.</p>
      <p sl="fr">We zien hier en daar discussies ontstaan die mogelijk tegen de belangen van de Europeanen ingaan, aangezien ze zouden leiden tot verminderde investeringen waar die juist het meest nodig is, dat wil zeggen in ons langetermijnkapitaal: onderwijs, opleidingen en gezondheid.</p>
      <p sl="fr">Om die reden verzoekt de Commissie werkgelegenheid en sociale zaken, geconfronteerd met deze uitdaging, de autoriteiten om de manier in de gaten te houden waarop overheidsinvesteringen verlaagd zouden kunnen worden op deze gebieden, op een moment dat de zwakke groei en de verminderde particuliere investeringen de economie niet op gang kunnen brengen en dus de reconstructie van de openbare financiën niet op korte termijn kunnen garanderen.</p>
      <p sl="fr">De tijd is in dit geval een cruciale factor en we kunnen niet anders dan betreuren dat de ministers van Economische en Monetaire Zaken ervoor gepleit hebben om de niet-conventionele ondersteuningsmaatregelen voor de werkgelegenheid en de bestrijding van armoede in te trekken, terwijl de ministers van Sociale Zaken niet geraadpleegd waren in een situatie waarvan we weten dat die dramatisch is wat betreft werkgelegenheid en sociale zaken in onze Europese Unie.</p>
    </intervention>
    <intervention id="3-299" speaker_id="5846" name="Mary Honeyball" is_mep="True" mode="spoken">
      <p sl="en">auteur . − Mijnheer de Voorzitter, de EU 2020-strategie stelt maatregelen voor om het niveau van onderwijsstelsels te verhogen, de aantrekkingskracht van het hoger onderwijs in Europa te vergroten, meer mobiliteits- en opleidingsprogramma’s voor jonge mensen te lanceren, de arbeidsmarkten te moderniseren, de arbeidsmobiliteit te stimuleren en mensen vaardigheden en competenties te laten ontwikkelen die deelname aan de arbeidsmarkt verhogen.</p>
      <p sl="en">Dit is bekrachtigd door de Europese Voorjaarsraad, die verklaarde dat de voornaamste onderwijsdoelstellingen die optreden op EU-niveau vereisen onder andere bestaan uit betere omstandigheden voor onderzoek en ontwikkeling, verhoging van de onderwijsniveaus, daling van het aantal voortijdige schoolverlaters en grotere deelname van jongeren, ouderen en laagopgeleiden aan de arbeidsmarkt.</p>
      <p sl="en">De wereldwijde economische crisis heeft in diverse lidstaten in de gehele Europese Unie echter geleid tot bezuinigingen in de onderwijssector. Zo wordt Letland bijvoorbeeld getroffen door een diepe economische crisis, waardoor het land te maken heeft gekregen met enorme bezuinigingen in de 34 instellingen voor hoger onderwijs, terwijl er bezuinigingen van 50 procent op de begroting voor het hoger onderwijs dreigen. De Ierse universiteiten worden geconfronteerd met bezuinigingen van 6 procent, terwijl ook Groot-Brittannië de dans niet ontspringt, want de Higher Education Funding Council (raad voor financiering van het hoger onderwijs) verwacht dat er op het hoger onderwijs in Engeland misschien tot vijfhonderd miljoen euro zal worden bezuinigd.</p>
      <p sl="en">Het is echter niet overal alleen maar kommer en kwel. Sommige lidstaten, zoals Frankrijk, doen het goed, maar het probleem is dat er over alle lidstaten gezien uiteenlopende financieringsniveaus zijn. Om de EU 2020-strategie tot een succes te maken moeten we een sterke, gecoördineerde aanpak hebben. Daarom vraag ik de Commissie om ten eerste uit te leggen hoe zij voornemens is ervoor te zorgen dat de lidstaten hun beloften nakomen ten aanzien van de onderwijsdoelen in de EU 2020-strategie en te waarborgen dat onderwijs voldoende ondersteuning en financiering verkrijgt en niet in de vergeethoek raakt nu men vanwege de economische crisis de begrotingen sluitend moet maken. Mijn tweede vraag aan de Commissie is hoe zij voornemens is de extra begrotingsmiddelen voor deze belangrijke strategieën en programma’s op EU-niveau zeker te stellen.</p>
    </intervention>
    <intervention id="3-300" speaker_id="photo_generic" name="Michel Barnier" is_mep="True" mode="spoken">
      <p sl="fr">lid van de Commissie . − Mijnheer de Voorzitter, dames en heren, namens de Commissie en voorzitter Barroso zou ik graag iets willen zeggen over de 2020-strategie en even willen terugkomen op de zeer interessante verslagen van de heer Grech en de heer Hoang Ngoc; daarna, beste collega’s, zullen de heren Hahn en Andor in dit debat om en om het woord nemen over de overige mondelinge vragen met betrekking tot andere gebieden: cohesie, werkgelegenheid, sociale dimensie, onderzoek en ontwikkeling.</p>
      <p sl="fr">Namens ons alle drie zou ik graag alle rapporteurs en het Parlement willen bedanken voor dit initiatief dat genomen is op een uitermate ernstig en moeilijk moment voor ons allemaal, namelijk de economische crisis. De recente moeilijkheden rond de euro maken duidelijk dat alle lidstaten onderling sterk van elkaar afhankelijk zijn en dat het noodzakelijk is om de politieke beleidsmaatregelen van onze landen op elkaar af te stemmen. Dit is het moment om te reageren en te handelen, zoveel mogelijk samen, in een tijd van onzekerheid en crisis. De beslissingen die de afgelopen dagen zijn genomen, zijn – vinden wij – van groot belang.</p>
      <p sl="fr">Ik zal niet blijven stilstaan bij het lange debat dat vanmorgen gevoerd is met mijn collega Rehn. Het is duidelijk dat we instrumenten moeten inzetten voor een betere coördinatie van ons economisch beleid en wij denken dat de EU 2020-strategie waarschijnlijk het eerste instrument is van een nieuw, krachtiger en gecoördineerd economisch beleid.</p>
      <p sl="fr">De Commissie heeft in haar voorstel voor deze strategie begin maart al gewezen op de noodzaak om onze openbare financiën te saneren. De eurocrisis waar we net uit zijn gekomen heeft ons laten zien hoe belangrijk deze positie nog altijd is. Ik heb net als mijn collega Rehn nota genomen van de voorstellen uit het verslag van de heer Hoang Ngoc aangaande deze onderwerpen.</p>
      <p sl="fr">We gaan verder. Er is, dames en heren, nog een tweede voorwaarde om 2020 tot een succes te kunnen maken, en dat is dat we een gezonde of verbeterde basis moeten creëren voor onze economie, onze economieën. Ik heb het uiteraard over de noodzaak om toezicht te houden op de financiële markt en deze te reguleren om ervoor te zorgen dat die de reële economie dient en niet andersom.</p>
      <p sl="fr">Ik verzeker u dat de Commissie zich wat deze kwestie aangaat zal houden aan haar routekaart. Binnen nu en een jaar hebben we alle benodigde wettelijke voorstellen op tafel gelegd om de toezeggingen die we met de G20 hebben gedaan in de praktijk te brengen voor vier grote thema’s: transparantie, verantwoordelijkheid, toezicht en crisispreventie. Wat betreft een aantal van deze onderwerpen, die al ter sprake zijn gekomen in de wetgevingsprocedure, hoop ik oprecht dat het Parlement en de Raad hun uiteenlopende meningen over de besproken teksten snel te boven zullen komen. Ik denk daarbij aan het pakket financieel toezicht en aan de hedgefondsen.</p>
      <p sl="fr">We moeten het vertrouwen terugbrengen. Bovendien moeten we alle mogelijke middelen inzetten om het groeipotentieel van onze economie te benutten. Daar komt natuurlijk heel wat bij kijken, zoals blijkt uit het debat, het debat van vanmiddag in feite: de wederopleving van de interne markt, het territoriale beleid voor alle regio’s, ook de meest afgelegen regio’s, zoals de ultraperifere regio’s, cohesie, economische governance , de duurzaamheid van openbare financiën, werkgelegenheid, onderwijs en onderzoek.</p>
      <p sl="fr">Als we het hebben over Europa 2020, wat bedoelen we dan? Ik vind dat we door deze 2020-strategie een beter beeld moeten kunnen krijgen van de economische beleidsmaatregelen van onze lidstaten om bepaalde wanverhoudingen of zelfs mededingingen in de toekomst te vermijden. Die wanverhoudingen waren duidelijk te zien in de huidige crisis. Hoewel we deze crisis volhardend aan moeten pakken, moeten we ons ook richten op de economie op de middellange en lange termijn. Om die reden heeft de Europese Raad op basis van de voorstellen van de Commissie vijf gezamenlijke doelstellingen aangenomen: een werkgelegenheidspercentage van 75 procent, 3 procent van het bbp dat geïnvesteerd wordt in onderzoek en ontwikkeling, alsook de beperking van voortijdig schoolverlaten, het aantal mensen met een universitair diploma laten stijgen tot 40 procent, evenals de 20/20/20-doelstellingen op het gebied van energie en klimaatverandering. En ten slotte de bevordering van sociale integratie door het bestrijden van de armoede.</p>
      <p sl="fr">Tijdens de Europese Raad van juni moeten gekwantificeerde indicatoren worden vastgesteld voor onderwijs en sociale integratie. De werkzaamheden met betrekking tot deze twee doelstellingen zijn in volle gang in verschillende formaties van de Raad. Het is heel belangrijk dat we goed begrijpen dat de 2020-strategie veel meer is dan alleen een visie. Het is boven alles een concreet hervormingsprogramma dat moet worden uitgevoerd en daarom stellen wij in het kader van deze strategie zeven kerninitiatieven voor.</p>
      <p sl="fr">Naast deze kerninitiatieven zullen Europese instrumenten, in het bijzonder de interne markt, financiële hefbomen, en instrumenten voor het externe beleid worden ingezet om bepaalde blokkeringen op te heffen. Overigens zou ik het verslag van de heer Monti, dat een paar dagen geleden werd gepresenteerd, willen aanbevelen, en ik heb bijzonder veel waardering voor het intelligente werk van de heer Grech, die een humanistische en concretere dimensie aan de interne markt toevoegt, zoals ik dat zelf ook graag zou doen.</p>
      <p sl="fr">Wat betreft de implementatie zijn er bepaalde vereisen. Zo zijn er doeltreffender governance-mechanismen voorgesteld die niet alleen de lidstaten op alle niveaus betrekken, maar ook de Commissie voor de opvolging ervan. Europa 2020 betekent ook hervormingen goedkeuren die binnen de lidstaten moeten worden doorgevoerd. Deze landen moeten tegen het einde van het jaar op een gecoördineerde manier nationale hervormingsplannen hebben ingediend, met een stabiliteits- en convergentieprogramma waarin ook het groei- en stabiliteitspact in aanmerking wordt genomen. Mijnheer Hoang Ngoc, ik zou graag duidelijk willen maken dat dit pact al een jaar of tien wordt ondersteund door zowel linkse als rechtse regeringen.</p>
      <p sl="fr">De Commissie heeft het Europees Parlement eindelijk verzocht om te doen waar het zo goed in is en een grote rol te spelen in deze nieuwe strategie. In tijden van crisis willen we een duidelijk signaal afgeven aan de lidstaten. Dat is het doel van de geïntegreerde richtsnoeren die de Commissie heeft voorgesteld. Deze richtsnoeren zullen niet worden aangenomen voordat u uw mening kenbaar hebt gemaakt. Met het oog op de urgentie van de situatie moeten we deze strategie echter snel ten uitvoer leggen. Tijdens de Europese Raad in juni moeten we streven naar een politiek akkoord.</p>
      <p sl="fr">Laten we eerlijk zijn, dames en heren, mijnheer de Voorzitter, in de rest van de wereld worden al sociaaleconomische strategieën voor de middellange termijn uitgevoerd. Europa kan niet achterblijven.</p>
      <p sl="fr">Ter afsluiting, het Europees Parlement doet er alles aan, en daar zijn we dankbaar voor, om burgers in beweging te krijgen, voornamelijk door middel van de nationale parlementen. Ik was zeer onder de indruk van het initiatief dat de Commissie interne markt en consumentenbescherming en haar voorzitter, Malcolm Harbour, hebben genomen ten aanzien van de dienstenrichtlijn, die nationale parlementen en het Europees Parlement dichter bij elkaar gebracht heeft. Dit is slechts één voorbeeld van de vele en dat is een heel mooie belofte.</p>
      <p sl="fr">Tot slot wil ik benadrukken dat de Commissie haar rol, zoals u dat wilt, op vastberaden wijze zal vervullen om deze strategie ten uitvoer te leggen en samen met u de nieuwe groei in te zetten die de burgers verwachten: kwalitatief beter, duurzamer en eerlijker.</p>
    </intervention>
    <intervention id="3-301" speaker_id="96807" name="Ivaylo Kalfin" is_mep="True" mode="spoken" role="rapporteur voor advies van de Begrotingscommissie">
      <p sl="bg">Mijnheer de Voorzitter, commissarissen, als we over de EU 2020-strategie zouden debatteren zonder dat de economische crisis zou hebben plaatsgevonden, zou alles goed zijn. Het probleem is dat in de huidige crisis en na alles wat er gebeurd is, de EU 2020-strategie niet ambitieus en dynamisch genoeg is.</p>
      <p sl="bg">Het probleem waarop alle vragen die in de afgelopen weken zijn gesteld betrekking hebben is of er voldoende coördinatie is, zoals in het Europees beleid het geval was, zelfs tot nu toe, om de Europese Unie vooruitgang te laten boeken. Uit wat we zien blijkt dat deze coördinatie goed is in tijden van groei, maar niet aan de eisen voldoet in tijden van crisis. Veel meer functies moeten worden overgedragen aan het Europees niveau, niet alleen de coördinatie, maar ook de besluitvorming, zodat Europa zichzelf veel ambitieuzere doelstellingen kan stellen en veel beter in staat zal zijn om een leidende rol te spelen in deze coördinatie.</p>
      <p sl="bg">Dat is de fundamentele vraag die moet worden beantwoord. Als we dat niet doen, zullen we ook het EU 2020-prgramma niet op een behoorlijke wijze kunnen invullen. In mijn visie moeten we ons de komende weken voornamelijk op deze vraag concentreren.</p>
    </intervention>
    <intervention id="3-302" speaker_id="4246" name="Othmar Karas" is_mep="True" mode="spoken">
      <p sl="de">namens de PPE- Fractie. – Mijnheer de Voorzitter, commissarissen, dames en heren, ik vind het heel goed dat commissaris Hahn van het Regionaal beleid en commissaris Barnier van de Interne markt naast elkaar zitten, omdat hier de belangrijke boodschap van uitgaat dat wij het regionaal beleid niet tegen de interne markt uitspelen, maar dat deze elkaar aanvullen en allebei sterk moeten zijn, indien we de doelen voor Europa 2020 willen verwezenlijken.</p>
      <p sl="de">Europa 2020 moet nu onmiddellijk van start gaan en mag niet slechts een reeks doelstellingen zijn. Europa 2020 is een project voor groei en werkgelegenheid en we hebben de concrete projecten, instrumenten, procedure en sanctiemechanismen nodig om dit te kunnen verwezenlijken. Ik ben ervan overtuigd dat we Europa 2020 alleen kunnen uitvoeren, wanneer we bereid zijn om Europa of de EU als de Verenigde Staten van Europa te zien! Zo moeten we dat zien en iedereen moet zijn bijdrage aan het geheel leveren!</p>
      <p sl="de">Europa 2020 houdt in dat we moeten streven naar de verwezenlijking van een politieke unie. Een voorwaarde daarvoor is dat we de monetaire unie versterken en uitbreiden, dat we de interne markt versterken en uitbreiden en bevrijden van haar knellende banden en de mensen toeroepen: maak gebruik van de kansen die Europa biedt, doorbreek de grenzen! We moeten als deel van de politieke unie ook de economische unie creëren, net als de sociale unie. Dat is allemaal nog helemaal niet klaar. Met veel zaken zijn we nog niet eens begonnen. Europa 2020 is een gemeenschappelijk Europa, geen nationalistisch Europa dat blokkades opwerpt.</p>
      <p sl="de">Daarom hebben we behoefte aan een financieel overzicht en EU-effectbeoordelingen, de uivoering van de Small Business Act en natuurlijk heel concrete Europese projecten voor groei en werkgelegenheid, alsmede de uitbreiding van de vrijheid van onderwijs, wetenschap, onderzoek en innovatie in Europa.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-303" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Mijnheer de Voorzitter, ik zou de heer Karas willen vragen of de Verenigde Staten van Europa die hij in zijn toespraak noemde, er gaan komen met de instemming van de Europese volkeren of zonder de instemming van de Europese volkeren.</p>
    </intervention>
    <intervention id="3-304" speaker_id="4246" name="Othmar Karas" is_mep="True" mode="spoken">
      <p sl="de">Mijnheer de Voorzitter, ieder van ons die de burgers vertegenwoordigt en voortdurend met hen in contact staat, heeft het doel om Europa, samen met de burgers, verder te ontwikkelen, concurrerender te maken en groei en werkgelegenheid te creëren ten behoeve van de burgers van Europa. Indien we niet intensiever samenwerken en ieder voor zich zijn eigen huiswerk doet, wordt deze gemeenschap in een tijd van toenemende globalisering niet sterker maar zwakker. De burgers zijn bij de verwezenlijking van de gemeenschappelijke doelen onze belangrijkste bondgenoten.</p>
    </intervention>
    <intervention id="3-305" speaker_id="96672" name="Marita Ulvskog" is_mep="True" mode="spoken">
      <p sl="sv">namens de S&amp;D-Fractie . – Mijnheer de Voorzitter, het Europa waar wij vandaag besluiten over nemen, is ook het Europa dat bepalend is voor het uiterlijk van Europa in 2020.. De besluiten die we vandaag weigeren te nemen, zullen tot nieuwe crises leiden. De besluiten die we vandaag nemen, moeten langetermijnbesluiten zijn.</p>
      <p sl="sv">Het is een ernstig probleem dat zo veel besluiten nog altijd op de korte termijn gericht zijn en in zeer grote mate bepaald worden door een rechts ideeëngoed waarbij economieën in een crisis op uithongeringsdieet worden gezet. Het is ook een ernstig probleem dat we Griekse pensioenen bespreken in plaats van het gedrag van grote banken en actoren op de vastgoedmarkten en financiële markten. Daar moeten we orde op zaken stellen want anders zal het Europa dat we in 2020 zien, zich misschien in een nog ergere crisis bevinden dan vandaag.</p>
      <p sl="sv">Ik roep de Commissie op om zich echt in te zetten voor een koerswisseling waarbij we afstappen van het blinde vertrouwen in marktoplossingen, de markten reguleren en grote investeringen doen in de dingen die iedereen ten goede komen. Daarbij kan het gaan om vervoerssystemen, energievoorziening of andere belangrijke oplossingen die de lidstaten niet alleen aankunnen, maar waarbij de EU en de Commissie moeten optreden.</p>
      <p sl="sv">Ik hoop ook dat de Commissie bereid is om voorstellen voor te leggen waaruit blijkt dat we de omschakeling naar een duurzame samenleving serieus nemen. Dat wil zeggen dat we onze industrie herstructureren opdat ze concurrerend wordt en nieuwe banen kan creëren. Dat kunnen we niet doen door onszelf voor te houden dat we als vanouds door kunnen blijven gaan. Dat vereist ook investeringen maar het zou positieve gevolgen kunnen hebben voor het huidige cijfer van 28 miljoen zichtbare werklozen.</p>
      <p sl="sv">Ik roep de Commissie ook op om de loontrekkers in de EU het respect te betonen dat in deze economische crisis nodig is opdat ze zich achter ons zouden scharen voor de opbouw van een sterkere en betere samenleving. Om de crisis het hoofd te kunnen bieden, hebben we vakbondsrechten nodig en moeten we van de loontrekkers in Europa belanghebbenden maken.</p>
    </intervention>
    <intervention id="3-306" speaker_id="28127" name="Lena Ek" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, ik heb voorheen wel gezegd dat we in Europa een drievoudige crisis hadden: van de financiële markten, de werkgelegenheid en het klimaat. Als we daar echter de crisis van overheidsbegrotingen aan toevoegen, hebben we nu helaas een viervoudige crisis. Deze heeft maar al te duidelijk gemaakt dat de Europese Unie heel dringend behoefte aan visie heeft. De Europese integratie heeft zich tot nu toe gericht op het opzetten van nieuwe projecten zonder erop toe te zien of ze correct functioneren. Volgens mij is de tijd nu voor ons aangebroken onze problemen aan te pakken en ons best te gaan doen de bestaande instellingen uit te diepen. De fouten die zijn gemaakt, kunnen worden rechtgetrokken, en de Unie kan nog steeds voor – en met – haar burgers werken.</p>
      <p sl="en">Europa heeft een vooruitziende Unie nodig. Voor mij is de richting die we moeten inslaan duidelijk: ik wil een Europa dat open, inclusief en groen is. De kerninitiatieven van de Europa 2020-strategie van de Commissie zijn belangrijke instrumenten om een dergelijk Europa te creëren, mits we ze kunnen verwezenlijken. En dat is waar ik enkele vraagtekens zet.</p>
      <p sl="en">Om te beginnen: het overkoepelende doel van de strategie is een meer dynamische en concurrerende economie te scheppen. In sommige landen ligt de arbeidsparticipatie van vrouwen op slechts 40 procent, en dat is een schande. Een gendergelijke arbeidsmarkt is een allereerste voorwaarde voor het stimuleren van banen en voor het aanpakken van de demografische uitdagingen. Ik hoop dat de Raad en de Commissie het feit dat gendergelijkheid al een paar maanden geleden in de conclusies van de Raad is opgenomen serieus nemen. In een maatschappij zonder uitsluiting zijn meer banen nodig. Werkloosheid is de voornaamste reden dat armoede bestaat. Zo is de jeugdwerkloosheid van 44 procent in Spanje destructief.</p>
      <p sl="en">We hebben eindeloze mogelijkheden om groene banen te creëren, maar ons beleid moet daar dan ook op zijn gericht. Een energie-efficiënt Europa vormt ook een drijfveer voor innovatie, terwijl het energie-equivalent van sneltreinen, supernetwerken en hightech slimme netwerken nodig is om het concurrentievermogen van Europa te verbeteren.</p>
      <p sl="en">Ik wil de liberale commissaris Neelie Kroes graag prijzen dat zij als eerste echt een duidelijk kerninitiatief voor de digitale agenda heeft neergezet, en ik kijk ernaar uit om vóór juni soortgelijk gedetailleerd materiaal te verkrijgen over de overige kerninitiatieven, zodat we ook aan de besluitvorming kunnen meewerken.</p>
      <p sl="en">Mijnheer de commissaris, de EU-strategie wijst echter in de ene richting, terwijl uw begrotingsvoorstel, eerlijk gezegd, in de andere richting wijst. Evenals bij de regionale fondsen, sociale fondsen en het landbouwfonds, moeten we de middelen van onze Gemeenschap stroomlijnen en er samenhang in hebben. We moeten transparantie en dezelfde soorten statistieken hebben, en we moeten lidstaten kunnen belonen en straffen, zodat ze niet alleen beloften doen, maar ze ook nakomen. Dit is belangrijk voor de Europese burgers en voor ons in het Parlement. We moeten het stabiliteits- en groeipact versterken, en we steunen het pakket van commissaris Olli Rehn volledig.</p>
      <p sl="en">Om het vertrouwen te herstellen, zoals u zei, mijnheer de commissaris, hebben we de indicatoren voor de overige kerninitiatieven nodig. Dat zou ons vertrouwen in u als Commissie herstellen, en als we aan de besluitvorming kunnen meewerken, misschien het vertrouwen van de burgers in ons.</p>
    </intervention>
    <intervention id="3-307" speaker_id="96711" name="Pascal Canfin" is_mep="True" mode="spoken">
      <p sl="fr">namens de Verts/ALE-Fractie . – Mijnheer de Voorzitter, mijnheer Barnier, u had het in uw toespraak over het verslag van de heer Monti, dat u een paar dagen geleden overhandigd heeft gekregen.</p>
      <p sl="fr">Het verslag van de heer Monti bevat een zeer interessant aspect en dat is de nadruk die hij legt op de dringende behoefte om een stap verder te gaan in de fiscale samenwerking. Hij legt duidelijk uit dat de criteria van het stabiliteitspact moeten worden nageleefd, maar dat we vrijwel zeker op een economische recessie zullen afstevenen als deze criteria uitsluitend worden toegepast op de uitgaven door daarin te gaan snijden. Het is daarom belangrijk om beide pijlers te gebruiken, en met name de fiscale pijler, om de lidstaten in staat te stellen extra inkomsten te genereren uit de economische activiteiten en economische actoren waarvoor de belastingdruk de afgelopen jaren steeds verder is verlaagd: de winsten van ondernemingen, kapitaal en financiële transacties.</p>
      <p sl="fr">Om dat te kunnen doen is Europese coördinatie vereist. Dat is de conclusie van het verslag van de heer Monti dat twee dagen geleden is overhandigd. Hier wordt echter met geen woord over gerept in de door de Commissie gepresenteerde EU 2020-strategie. Er wordt met geen woord over gerept in de mededeling van de heer Rehn die een paar dagen geleden is gepubliceerd. Het gaat hier om een van de belangrijkste pijlers, één van de fundamentele meerwaarden die de Europese Commissie nu kan bieden. Zorg ervoor en het verband zal er komen – Mevrouw Berès zei zojuist dat dit debat iets weg had van een melting pot – fiscale samenwerking maakt het mogelijk om het verband te leggen tussen de EU 2020-strategie, het verslag over de governance van de eurozone, op de interne markt, en de zaken die verband houden met werkgelegenheid en onderwijs.</p>
      <p sl="fr">We weten heel goed dat als we ons aan de regels van het stabiliteitspact houden – wat we overigens sowieso moeten doen – maar dat alleen doen door in de uitgaven te snijden, we recht op sociale regressie en een economische recessie afstevenen.</p>
      <p sl="fr">Mijn vraag is heel duidelijk: wat gaat u, mijnheer Barnier, als vertegenwoordiger van de Commissie, de komende weken op tafel leggen? Hoe gaat u uw collega’s overtuigen – ervan uitgaande dat u er zelf al van overtuigd bent – van de noodzaak voor een actieplan, een fiscaal coördinatieprogramma om de lidstaten in staat te stellen weer nieuwe inkomsten te genereren op basis van een aantal overeenkomsten?</p>
      <p sl="fr">Wat zijn uw voorstellen? U heeft niet het recht om uw mond te houden. De Commissie heeft een initiatiefrecht, maar vandaag is dat wat deze kwesties betreft een plicht geworden.</p>
    </intervention>
    <intervention id="3-308" speaker_id="4538" name="Malcolm Harbour" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, om te beginnen wil ik namens mijn fractie alle verslagen toejuichen, maar vooral het verslag van de heer Grech, waarvan ik in de commissie schaduwrapporteur was. Ik wil straks een aantal punten daarvan aanhalen, maar ik zou mij eerst willen scharen achter wat mevrouw Berès zei over het feit dat het debat vanmiddag zeer uiteenlopende onderwerpen beslaat. Aan de andere kant is het echter een nogal ongericht debat. Veel collega’s hebben echt belangrijke bijdragen geleverd, maar eerlijk gezegd, en ik zeg dit tegen de Commissie en commissaris Barnier, is dit debat ook een weerspiegeling van de strekking van het EU 2020-document. Er staan talloze fantastische ideeën in, maar het is zeer ongericht, en in dit stadium ook zeer onvoldoende uitgewerkt. Hij sprak over de zeven kerninitiatieven. Welnu, daar weten we de details nog niet van.</p>
      <p sl="en">Het eerste punt dat ik naar voren wil brengen is dan ook de vraag of we er alstublieft voor kunnen zorgen dat de Raad dit voorstel tijdens zijn volgende vergadering in juni niet in detail goedkeurt, want het is nog niet klaar om te worden goedgekeurd. We moeten samen meer tijd besteden aan het uitwerken van de details.</p>
      <p sl="en">Mijn tweede punt is dat ik vind dat we van de herlancering van de interne markt een achtste kerninitiatief moeten maken. Dat zal het niet al te ingewikkeld maken, want het zou eigenlijk het allereerste initiatief moeten zijn. Collega’s, u hebt van de heer Grech gehoord dat het potentieel er is om banen te creëren, om meer innovatie te stimuleren en om de weg naar een duurzame economie in te slaan, maar we moeten voor dit voorstel wel de steun hebben van de burger en consument.</p>
      <p sl="en">Het gaat om hetzelfde punt als in de vraag die William (the Earl of) Dartmouth zojuist aan de heer Karas stelde. De burgers moeten in dat proces betrokken worden, maar het is aan hen om dat te doen. Ze zullen er baat bij hebben. We beschikken over dit instrument, met een enorm potentieel, en, vooral gezien het feit dat overheidsbegrotingen nog steeds 16 procent van de Europese economie beslaan, waarom zetten we de begrotingen van onze overheidsopdrachten niet in om innovatie aan te sturen, om die nieuwe technologieën in te kopen, om het midden- en kleinbedrijf te stimuleren ze op te pakken? Dit is het meest onvoldoende uitgewerkte beleid voor de interne markt dat we hebben. We hebben de heer Barnier en de heer Grech vandaag gehoord, en het verslag van de heer Monti heeft een bijdrage geleverd. We hebben de instrumenten in handen, maar we moeten ze wel inzetten.</p>
    </intervention>
    <intervention id="3-309" speaker_id="28248" name="Gabriele Zimmer" is_mep="True" mode="spoken">
      <p sl="de">namens de GUE/NGL-Fractie . – Mijnheer de Voorzitter, we zitten midden in de zwaarste crisis in de geschiedenis van de Europese Unie maar de beslissingen over de strategische koers worden bijna allemaal op regeringsniveau genomen. Het Europees Parlement mag hooguit vanaf de zijlijn toekijken.</p>
      <p sl="de">Het hele debat in het Parlement draait momenteel steeds om afzonderlijke thema’s die verband houden met de EU 2020-strategie voor werkgelegenheid en groei, waarbij ten onrechte de indruk wordt gewekt dat het hier gaat om de toekomst en om de richting waarin de Europese Unie zich moet ontwikkelen. Wij mogen mondelinge vragen stellen over de politieke relevantie van de EU 2020-strategie voor de huidige economische en financiële crisis, maar we mogen deze strategie niet met onze eisen beïnvloeden, veranderen, gebreken hiervan wegwerken of er misschien zelfs andere prioriteiten bij stellen.</p>
      <p sl="de">We hebben geen invloed op de keuzen die gemaakt moeten worden voor de toekomst. Desondanks voelen we bij bijna ieder afzonderlijk punt dat wij de afgelopen maanden hier in het Parlement hebben behandeld, dat we ondanks of misschien zelfs dankzij het Verdrag van Lissabon betrokken zijn bij de machtsstrijd tussen de instellingen, die meestal ten koste van het Europees Parlement wordt uitgevochten. Zowel als het gaat om de EU 2020-strategie als bijvoorbeeld om de geïntegreerde werkgelegenheidsrichtsnoeren waarover de voorzitter van het Comité voor de werkgelegenheid ook al heeft gesproken, worden wij als Parlement slechts gezien als orgaan dat geïnformeerd of geraadpleegd moet worden.</p>
      <p sl="de">Ook alle afzonderlijke verslagen bij elkaar die hier vandaag zijn voorgelegd bieden nog lang geen algemeen overzicht van eisen, van standpunten van het Europees Parlement met betrekking tot de Europese strategie. Bovendien zouden we een hele reeks van concrete veranderingen willen voorstellen.</p>
      <p sl="de">Het Europees Parlement heeft in de laatste verkiezingsperiode de Raad en de lidstaten concreet verzocht om armoedebestrijding, de invoering van minimumstelsels van sociale zekerheid en een armoedebestendig minimumloon in de hele EU. Niets daarvan is in de strategie opgenomen. Integendeel, doelstellingen als armoedebestrijding en daling van het armoedecijfer met 25 procent dreigen zelfs weer uit de voorliggende tekst van de strategie te worden geschrapt, omdat deze niet overeenkomen met de competentie en het belang van de lidstaten en regeringen.</p>
      <p sl="de">Alleen al uit de voorliggende balans van het werkgelegenheidsbeleid van de EU van de laatste tien jaar blijkt dat met name de atypische en onzekere arbeidsrelaties met 60 procent zijn toegenomen. Deze enorme groei van atypische arbeidsrelaties zou er toch juist in de strategie en ook in de richtsnoeren toe moeten leiden dat wij weer een ideaal voor ogen hebben dat gericht is op zekere en armoedebestendige arbeidsrelaties. We hebben het hier over een principiële eis!</p>
      <p sl="de">Zolang er van de kant van de Europese Unie, van de kant van de instellingen en hun concreet beleid geen signaal uitgaat naar degenen die buitengesloten worden, die in armoede leven of geen werk hebben, en ook naar de jongeren die geen toekomstperspectief hebben, zolang zullen we deze mensen ook niet enthousiast kunnen maken voor een gemeenschappelijke Europese Unie als duurzaam project. Dat is een democratisch tekort dat we met de voorliggende EU 2020-strategie alleen maar versterken, in plaats van dat wij dat samen met de burgers bestrijden.</p>
    </intervention>
    <intervention id="3-310" speaker_id="4507" name="Bastiaan Belder" is_mep="True" mode="spoken">
      <p sl="nl">namens de EFD-Fractie . – De problemen van Griekenland en de eurozone vormen een ernstige situatie. Dat verdient een structurele aanpak. De voorgestelde strategie voor Europa 2020 die een bijdrage beoogt te leveren aan de economische groei en de werkgelegenheid wil daarin voorzien.</p>
      <p sl="nl">Terecht omvat de strategie gezonde overheidsfinanciën. Het initiatief zal echter alleen nuttig zijn als aan twee voorwaarden wordt voldaan. Ten eerste verdient de werking van het stabiliteits- en groeipact versterking, zodat een dergelijke situatie zich niet opnieuw voordoet. Het gaat dan niet alleen om structuren en regels. Het raakt aan de mentaliteit. Het komt erop aan dat de lidstaten hun begrotingsafspraken nakomen. Hier heb ik vorige week in Athene tijdens een conferentie ook op gewezen.</p>
      <p sl="nl">Het is goed dat de lidstaten elkaar in raadsverband intensiever gaan aanspreken op de nodige structurele hervormingen om de overheidsfinanciën weer op orde te krijgen. Versterking van economische coördinatie zou wat mij betreft hierover moeten gaan.</p>
      <p sl="nl">Een tweede voorwaarde waarop ik wil wijzen is de onwenselijkheid dat de Europese Unie zich gaat richten op de beleidsterreinen sociale zaken, werkgelegenheid en sociale samenhang. Doelstellingen op die gebieden zijn terecht niet afdwingbaar op Europees niveau. Bij de Lissabon-strategie hebben wij gezien dat een dergelijke benadering niet werkt. Ook hier geldt: in de beperking toont zich de meester, de Europese meester.</p>
    </intervention>
    <intervention id="3-311" speaker_id="96904" name="Barry Madlener" is_mep="True" mode="spoken">
      <p sl="nl">Vandaag praten wij over de lange termijn economie van Europa en hoe wij daar een duurzame groei kunnen bereiken. En als Europa daarover spreekt dan slaap ik wat minder goed, want tot nu toe heeft Europa niet veel voorgesteld. Ik herinner u aan de Lissabon-strategie, waarin Europa heeft afgesproken de meest concurrerende economie ter wereld te worden. Dat is natuurlijk een volslagen mislukking gebleken.</p>
      <p sl="nl">Deze Europese Unie heeft alleen maar gezorgd voor meer bureaucratie, voor overbodige regels, vooral in mijn land, Nederland, voor belastingverhogingen, voor massa-immigratie, alsook voor criminaliteit en onveiligheid. En laten wij nu het lijstje met landen eens doornemen die willen toetreden, waar wij elke dag mee aan tafel zitten: Albanië, Bosnië, Turkije, allemaal arme landen én islamitische landen, bovendien corrupt en crimineel, IJsland een failliet land!</p>
      <p sl="nl">En elke dag horen wij hier in deze zaal van de Groenen en de Socialisten, en zelfs van de Liberalen dat wij een groene economie moeten hebben, dat wij miljarden subsidie moeten geven aan windmolens en groene stroom, terwijl onze industrie steeds minder goed kan concurreren met China, Amerika en India.</p>
      <p sl="nl">Vindt u het gek dat onze economie stagneert? Er is maar één recept voor een economisch sterk Europa, en dat is minder bureaucratie en ambtenaren in Brussel en ook minder bureaucratie in de lidstaten. Belastingverlagingen in plaats van -verhogingen. En stop met die massa-immigratie. Griekenland moet natuurlijk uit de eurozone worden gezet. Laten wij onszelf eens een spiegel voorhouden en naar de collega's hier kijken: wat heeft u de laatste jaren gedaan om Griekenland aan zijn afspraken te houden wat betreft het stabiliteits- en groeipact? Ik weet het antwoord al: helemaal niets! U heeft hier met zijn allen zitten slapen, terwijl landen als Griekenland die jaarlijks miljarden uit Europa krijgen, dat geld hebben verkwanseld en de overheid uit de klauwen hebben laten groeien.</p>
      <p sl="nl">Als Europa daar niet in slaagt dan voorspel ik u dat mijn land, Nederland, maar ook Duitsland, uit de euro zullen stappen!</p>
    </intervention>
    <intervention id="3-312" speaker_id="28124" name="Gunnar Hökmark" is_mep="True" mode="spoken">
      <p sl="en">Mijnheer de Voorzitter, het ondersteuningspakket voor de financiële sector dat bijna twee weken geleden werd gepresenteerd was een noodzaak, maar geen oplossing voor de problemen waar Europa mee geconfronteerd wordt. Nu is het nodig om op te treden, beslissingen te nemen en het vertrouwen in de overheidsfinanciën te herstellen. Ik zou zeggen dat we de 2020-strategie inderdaad moeten bespreken, maar dat we nog meer behoefte hebben aan een 2010-strategie, waarin de maatregelen worden beschreven die nu genomen moeten worden om de groei te herstellen, de tekorten omlaag te brengen en optimisme te scheppen.</p>
      <p sl="en">Maar zonder herstel van het vertrouwen in de overheidsfinanciën zal de benodigde groei er absoluut niet komen. Op dit punt falen de socialisten. Ze verdedigen hetzelfde beleid dat geleid heeft tot de tekorten en de crisis in Griekenland, Spanje, Portugal en andere landen. De rapporteur, de heer Hoang Ngoc, zegt dat we dat beleid moeten aanhouden en dat we het omlaag brengen van de tekorten moeten uitstellen. Mevrouw Ulvskog uit Zweden stelt voor de uitgaven te verhogen. De socialisten zijn een bedreiging gaan vormen voor de welvaart, het economisch herstel en de nieuwe banen die Europa nodig heeft. Ik kan u verzekeren dat daar waar de socialisten falen, wij van de PPE zullen opkomen voor de maatregelen die genomen moeten worden – het omlaag brengen van de tekorten, het herstellen van het vertrouwen en het doorvoeren van de hervormingen voor groei en nieuwe banen. Dat is wat Europa nodig heeft, en wij zullen er zijn en de moeilijke beslissingen en verantwoordelijkheden op ons nemen waar anderen falen.</p>
    </intervention>
    <intervention id="3-313" speaker_id="4337" name="Alejandro Cercas" is_mep="True" mode="spoken">
      <p sl="es">Mijnheer de Voorzitter, een paar seconden maar heb ik nodig om de vorige spreker te zeggen dat hij naar Griekenland moet gaan en daar moet vragen wie er verantwoordelijk is voor de problemen die de werknemers nu ondervinden. Zij zitten niet te wachten op de Fractie van de Europese Volkspartij (Christen-Democraten). Nee mijnheer. Zij hopen op een echte politieke verandering, zoals die kan worden gebracht door de EU 2020-strategie.</p>
      <p sl="es">Als onze analyses onjuist zijn, zijn onze oplossingen ook onjuist. Wat we moeten analyseren, is dat Europa zwaar te lijden heeft onder hebzucht, onder een gebrek aan regelgeving en economisch bestuur, onder een bevolking die onvoldoende onderwijs en samenhang heeft, onder een gebrek aan sociale rechtvaardigheid, onder een zwakke economische groei, onder een geringe toename van de werkgelegenheid, en onder het feit dat grote groepen slecht gekwalificeerde mensen buiten de arbeidsmarkt staan.</p>
      <p sl="es">Mijnheer de Voorzitter, het streven moet er de komende tien jaar op gericht zijn het aantal mensen dat werkt te verhogen, en te waarborgen dat mensen in termen van onderwijs veel beter zijn voorbereid om de productiviteitsslag te winnen. Europa zal niet meer concurrerend worden als het de productiviteitsslag niet wint. We veroveren ons geen plaats in de wereld door salarissen te verlagen, door sociale maatstaven te vernietigen, maar door ons kennisniveau te verhogen, door de solidariteit en de sociale samenhang in onze samenleving te vergroten. Dat zijn onze sterke punten. We moeten van Europa veranderen in een werkelijk verenigd continent, met een duidelijk plan, met duidelijke doelstellingen, met een economische governance die ons niet alleen in staat stelt om in te spelen op de dringende behoeften van vandaag, maar ook op de uitdagingen van morgen.</p>
      <p sl="es">Dat zijn onze verwachtingen. Dat zijn de verwachtingen die gevormd zijn door een overgrote meerderheid van de leden in de Commissie werkgelegenheid en sociale zaken, zonder acht te slaan op de sirenenzang van degenen die de klok willen terugdraaien onder het motto “redde wie zich redden kan”, waarmee ze de onderlinge solidariteit kapotmaken.</p>
      <p sl="es">Mijnheer de Voorzitter, dat is wat wij hopen: dat de 2020-strategie bij alle Europeanen overkomt, die ons vragen om meer werk, om meer hooggekwalificeerde banen en om economische governance en begrotingsconsolidatie. Er is niets mis met begrotingsconsolidatie, maar er moet ook sociale en economische consolidatie zijn, want anders bereiken we niets.</p>
    </intervention>
    <intervention id="3-314" speaker_id="96871" name="Michael Theurer" is_mep="True" mode="spoken">
      <p sl="de">Mijnheer de Voorzitter, commissarissen, collega’s, voor de financiële markten – we hebben het gehoord – moet een nieuw regelgevingkader worden gecreëerd om de uitwassen die tot de crisis hebben geleid in de toekomst te voorkomen.</p>
      <p sl="de">Indien we de oorzaken van de staatsschulden beter bekijken, moeten we echter toch één ding vaststellen: we spreken hier in het Parlement te veel over de staatsschulden en te weinig over de vraag hoe we weer welvaart en groei kunnen creëren. Waar hangt onze groei vanaf? Onze groei en welvaart zijn afhankelijk van de vraag of mensen in de Europese Unie producten ontwikkelen en ideeën hebben die ook op de wereldmarkten verkocht kunnen worden.</p>
      <p sl="de">Daarom is het juist dat een hoofdstuk in de EU 2020-strategie aan de Innovatie-Unie is gewijd. We moeten ons op uitvindingen concentreren, op de vraag hoe we meer aan onderzoek en ontwikkeling kunnen doen. Daarom is het heel belangrijk dat we meer synergie tot stand brengen in de financiële steun voor onderzoek en het regionaal ontwikkelingsbeleid. Op dit terrein kan nog veel gedaan worden. Ik pleit ervoor – samen met de liberalen en de FDP – dat we het zwaartepunt bij de kleine en middelgrote ondernemingen leggen. We moeten er als EU voor zorgen dat we onze subsidies zo besteden dat kleine en middelgrote ondernemingen ook werkelijk toegang tot die steun krijgen en dat er een overdracht van technologie tussen universiteiten en hogescholen en kleine en middelgrote bedrijven plaatsvindt. We moeten de mensen aanmoedigen om zelf verantwoordelijkheid te nemen en met eigen initiatieven hun lot in eigen hand te nemen. Regeringen kunnen geen arbeidsplaatsen creëren, maar de arbeidsplaatsen moeten in de economie worden gecreëerd.</p>
    </intervention>
    <intervention id="3-315" speaker_id="1933" name="Elisabeth Schroedter" is_mep="True" mode="spoken">
      <p sl="de">Mijnheer de Voorzitter, commissarissen, collega’s, u hebt duidelijk erkend dat we nu moeten overstappen op een ecologische economische ontwikkeling, omdat het economisch succes van de EU door de klimaatverandering wordt bedreigd.</p>
      <p sl="de">In de Europa 2020-strategie ontbreekt echter het verband tussen ecologische veranderingen in de economie en een groene werkgelegenheidsstrategie. Bovendien blijkt uit onderzoek dat alleen al door het gebruik van andere energiebronnen acht miljoen nieuwe arbeidsplaatsen kunnen worden gecreëerd. Er moet in de Europa 2020-strategie dus een initiatief voor groene banen worden opgenomen. Dit initiatief moet in concrete maatregelen en in de geïntegreerde richtsnoeren terug te vinden zijn. We hebben bijvoorbeeld stabiele beleidskaders en juridische kaders nodig om te zorgen dat investeerders ook echt in groene banen investeren. Daartoe behoren ook de relatie van onderzoek en ontwikkeling met de economie, de bevordering van innovatieclusters en ook de mogelijkheid om dergelijke clusters in achtergestelde regio’s te bevorderen. Dat wordt in het verslag-Nistelrooij gezegd en ik sta hier achter. Hoewel ik de tendens om de regio’s van bovenaf door middel van het earmarking-p rogramma te willen sturen niet ondersteun, gaan de impulsen die van dit verslag en van de voorstellen uitgaan toch precies in de juiste richting en helpen ze ook om groene banen te creëren.</p>
      <p sl="de">We moeten ons echter in de werkgelegenheidsstrategie ook concentreren op de vraag hoe de transformatie naar een ecologische economie moet plaatsvinden, hoe we de werknemers kunnen meenemen en kunnen voorbereiden op de verandering. Daartoe doe ik een beroep op commissaris Andor. De gepresenteerde richtsnoeren voor het werkgelegenheidsbeleid zijn qua structuur in principe juist en evenwichtig. Het is heel belangrijk dat de nadruk wordt gelegd op het thema onderwijs als zelfstandig zwaartepunt. Dit zwaartepunt biedt grote kansen om een einde te maken aan de overerving van armoede. Het vormt een fundament voor een groene werkgelegenheidsstrategie en is daarmee van groot belang voor het succes van de Europa 2020-strategie. De richtsnoeren moeten echter ook verbeterd worden. De richtsnoeren voor het werkgelegenheidsbeleid moeten een sleutelrol spelen, opdat wij het potentieel aan groene banen ook werkelijk kunnen benutten.</p>
    </intervention>
    <intervention id="3-316" speaker_id="28358" name="Konrad Szymański" is_mep="True" mode="spoken">
      <p sl="pl">We kunnen bijzonder uiteenlopende conclusies trekken uit de trage economische groei in Europa en de depressie die is veroorzaakt door de crisis. Degenen die in deze zaal oproepen tot beperking van de belasting door concessies, bureaucratie en informatievoorziening, die niet alleen door de lidstaten, maar ook door de Europese Unie en dit parlement worden veroorzaakt, hebben zeker gelijk. Het risico bestaat echter dat het middel erger is dan de kwaal. De vergroting van de rol van de Europese Unie op het gebied van fiscale samenwerking en afstemming en de hiermee gepaard gaande harmonisering van de belastingstelsels is een schadelijke oplossing voor de Europese groei. Fiscale concurrentie is dienstbaar aan de burger en de markt – net als andere vormen van concurrentie – geeft kans op een beter resultaat en vormt een factor van betekenis voor ons concurrentievermogen op de wereldmarkt. Daarom moeten onze gemeenschappelijke vrijheden en de interne markt de belangrijkste leidraad zijn van het economisch beleid van de Europese Unie en niet de uitbreiding van de bevoegdheden van de Unie.</p>
    </intervention>
    <intervention id="3-317" speaker_id="4466" name="Ilda Figueiredo" is_mep="True" mode="spoken">
      <p sl="pt">Mijnheer de Voorzitter, wij willen in dit debat kenbaar maken dat het tijd is om te stoppen met het gegoochel met woorden en te praten over de werkelijke problemen waar de meerderheid van de mannen en vrouwen in onze landen mee kampt; over het lijden, en de meer dan 85 miljoen mensen die in armoede leven in een Europese Unie die behoort tot een van de rijkste gebieden ter wereld, waarin keer op keer schandalige winsten worden behaald zonder dat er maatregelen worden getroffen om hier enige controle op uit te oefenen. We willen het hebben over het gebrek aan werkgelegenheid en de slechte salarissen van werknemers; over de jongeren en vrouwen die geen werk kunnen vinden; over de 23 miljoen werklozen. We willen praten over de ouderen, die een fatsoenlijk pensioen wordt ontzegd, en de kinderen wier toekomst wordt verpand.</p>
      <p sl="pt">Laat ons duidelijk zijn: hetgeen in de EU 2020-strategie wordt voorgesteld volgt dezelfde lijn als reeds bij de aanvang van de crisis werd bewandeld. De Europese Commissie wilde de oorzaken van de huidige situatie niet analyseren en ook niet ingaan op de gevolgen van de hoekstenen van het door haar gevoerde beleid bij de uitvoering van de Lissabonstrategie: de liberalisering van economische sectoren, waaronder financiële diensten, en de arbeidsflexibiliteit, die door haar flexizekerheid werd genoemd.</p>
      <p sl="pt">Waar zij nu naar streven is de weg te openen voor een grotere concentratie van rijkdom, waarbij gebruik wordt gemaakt van een aantal richtlijnen die de privatisering van strategische sectoren van de economie bevorderen en de aanval openen op voor het bedrijfsleven interessante publieke diensten op het gebied van gezondheid, sociale zekerheid en onderwijs, of andere gebieden waar winst te behalen valt. Ze geven er de voorkeur aan te verhullen dat alleen een breuk met dit beleid kan leiden tot een koerswijziging en dat alleen hierdoor sociale vooruitgang kan worden bereikt. Wij dringen echter aan op deze breuk en zeggen dat het tijd is om het stabiliteitspact vaarwel te zeggen en het te vervangen door een programma voor sociale ontwikkeling en vooruitgang. In dit programma moet voorrang worden gegeven aan productie, kwalitatief goede overheidsdiensten, het scheppen van banen met daaraan verbonden rechten, salarissen, degelijke pensioenen en pensioenvoorwaarden, sociale insluiting en een eerlijke verdeling van de welvaart. Voor deze prioriteiten is daadwerkelijke economische en sociale cohesie vereist en moeten de gemeenschapsbegroting, de solidariteit, het overheidsbeleid en het toezicht op belangrijke sectoren van de economie door de staat aanzienlijk worden versterkt.</p>
      <p sl="pt">We zijn ervan overtuigd dat werknemers en burgers hun strijd voor deze zaak zullen voortzetten, zoals morgen in Griekenland of op 29 mei in Portugal. Hierbij verwelkomen wij hun strijd.</p>
    </intervention>
    <intervention id="3-318" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Mijnheer de Voorzitter, de 2020-strategie bevat zonder meer veel interessante punten, maar in 2020 zullen er door de uitbreiding vijf nieuwe landen tot de EU zijn toegetreden, en waarschijnlijk zelfs acht. Van de landen die nu in 2010 al bij de EU zijn aangesloten, zijn er twaalf nettobetalers. De andere vijftien lidstaten worden gesubsidieerd.</p>
      <p sl="en">Geen van de nieuwe landen zal waarschijnlijk betaler zijn. Daarom zullen er in 2020 waarschijnlijk maar liefst drieëntwintig landen zijn die gesubsidieerd worden. Tegen 2020 zal de EU in werkelijkheid dan een ”betaalunie” zijn geworden, een unie die geld uit twaalf betalende landen aan drieëntwintig gesubsidieerde landen betaalt. De Britse belastingbetaler is hier helaas en onterecht in verwikkeld. Het relatief verarmde Verenigd Koninkrijk levert de op een na grootste bijdrage aan de EU-begroting.</p>
      <p sl="en">Bij de laatste provinciale verkiezingen in Duitsland zeiden de stemmers in Noordrijn-Westfalen nee tegen hun coalitie en ze zeiden ook nee tegen de “betaalunie”. In de komende tien jaar zullen stemmers in andere betalende landen ook nee zeggen. Tegen 2020 zal de kloof onoverbrugbaar zijn. Een economische chaos op het vasteland van Europa is niet in het nationaal belang van het Verenigd Koninkrijk, maar tenzij de uitbreiding onmiddellijk stopt, zal die economische chaos er komen. Daarom slaat de 2020-strategie mis.</p>
    </intervention>
    <intervention id="3-319" speaker_id="96661" name="Krisztina Morvai" is_mep="True" mode="spoken">
      <p sl="hu">Dames en heren, graag wil ik van u weten of u niet vindt dat het ongelofelijk bizar is wat zich hier afspeelt. We houden een uitermate belangrijk debat over de financiële en economische crisis die voor vele miljoenen Europeanen tot een tragedie heeft geleid, respectievelijk over de toekomst van Europa, en van de bijna achthonderd Parlementsleden zijn er, zoals gebruikelijk, slechts ongeveer veertig aanwezig. We sporen het Europese bedrijfsleven en de burgers van Europa aan zuinig om te springen met energie, terwijl de afgelopen drie dagen voortdurend, maar ook tijdens alle andere plenaire vergaderingen, te zien is als de camera’s het uitzenden, wat voor energieverspilling het is om een zaal ter grootte van een stadion te verlichten waar alleen tijdens een stemming meer dan veertig Parlementsleden aanwezig zijn. In 27 tolkcabines vertalen 27 x 3 = 81 uitstekend opgeleide simultaantolken voor ons. Op veertig Parlementsleden betekent dat twee simultaantolken per persoon. Denken we niet dat het tijd is in de spiegel te kijken en op te houden mensen met een klein pensioentje, brandweerlieden, zusters en leraren voortdurend aan te zetten de broekriem aan te halen en te bezuinigen?</p>
    </intervention>
    <intervention id="3-320" speaker_id="96785" name="Lena Kolarska-Bobińska" is_mep="True" mode="spoken">
      <p sl="pl">In tijden van crisis, als de integriteit van de Europese Unie wordt bedreigd, moeten we bij het stimuleren van de economische groei speciale aandacht besteden aan de cohesie van de Unie. We weten nog steeds niet welke invloed de crisis zal uitoefenen op de vergroting van de verschillen tussen de verschillende regio’s van Europa. Historische verschillen in ontwikkelingsniveau van de regio’s kunnen groter worden, maar er kunnen ook nieuwe verschillen naar voren treden.</p>
      <p sl="pl">In deze situatie zijn mechanismen nodig die de verschillen tussen de regio’s verkleinen, en voortzetting van een sterk regionaal beleid is de weg om dit doel te bereiken. Het zou onverstandig zijn om nu van dit beleid af te zien en de financiering waarover regionale en plaatselijke autoriteiten beschikken aanzienlijk te verminderen. Dit zou namelijk een ernstige bedreiging vormen voor de stimulering van de economische groei, maar ook voor de Europese eenheid op zichzelf.</p>
      <p sl="pl">De EU 2020-strategie en het cohesiebeleid hebben hetzelfde doel. Zij hebben cruciale invloed op de economische opleving en zijn van grote betekenis voor het Europese solidariteitsbeleid. Zij moeten echter wel beter op elkaar afgestemd worden. Het scheppen van nieuwe, aparte thematische fondsen is een verspilling van tijd en geld en vertraagt bovendien de uitvoering van de strategie, zodat zij gedoemd is het lot van de Lissabon-strategie te delen. We moeten de financiering van infrastructurele sleutelprojecten veiligstellen en de hernationalisering van het regionaal beleid afwijzen.</p>
      <p sl="pl">Tegenwoordig horen we regelmatig over de grote druk die door de regeringen van sommige lidstaten, maar ook door de Europese Commissie wordt uitgeoefend om de uitgaven voor het regionaal beleid te korten of af te romen. De boodschap van het Europees Parlement in het verslag waarvan ik schaduwrapporteur was, is echter helder. Wat we nodig hebben, is een sterker en geen zwakker cohesiebeleid. Wat we nodig hebben, is waarachtige Europese solidariteit.</p>
    </intervention>
    <intervention id="3-321" speaker_id="1913" name="Evelyne Gebhardt" is_mep="True" mode="spoken">
      <p sl="de">Mijnheer de Voorzitter, beste collega Louis Grech, ik wil u bedanken voor het werkelijk uitstekende verslag dat u hebt voorgelegd en dat vandaag als oriëntatie kan dienen. Ik ben ook dankbaar dat u een uitspraak hebt aangehaald die ik steeds herhaal, namelijk dat de economie er voor de mensen is en niet omgekeerd. Daar moeten we in het beleid van de Europese Unie ook van uitgaan!</p>
      <p sl="de">U wijst in uw verslag ook terecht op het grote belang van een goede beoordeling van de effecten voor de consument, de sociale, ecologische en economische effecten van de interne markt en van de besluiten die we in de interne markt nemen. Daar heeft het tot nu toe nu juist aan ontbroken of het is voor de burgers onvoldoende zichtbaar gemaakt. Het is zeer belangrijk om op het humanistische, het holistische van het beleid te wijzen, ook als het gaat om de interne markt.</p>
      <p sl="de">In uw verslag zegt u ook – en dat is juist voor ons als sociaaldemocraten zeer belangrijk – dat het sociale beleid als de kern van het internemarktbeleid moet worden gezien en dat de bescherming van diensten die van algemeen economisch belang zijn uiterst belangrijk is. Verder vraagt u om het ontwikkelen van een strategie om de sociale voordelen van de interne markt zichtbaarder te maken.</p>
      <p sl="de">Wanneer we slechts deze paar punten bekijken, zouden we al zeer veel kunnen bereiken, indien de Europese Commissie ons daarin zou steunen. Ik hoop ook van harte dat de Commissie – ik vraag daar met klem om en de heer Barnier heeft dit ons ook al toegezegd – naar aanleiding van dit verslag van de heer Grech werkelijk de vooruitgang voor de burgers in de Europese Unie centraal stelt. Indien we de interne markt zo benaderen, zal het beleid van de Europese Unie weer meer geaccepteerd worden en dan zullen we ook een betere toekomst tegemoet kunnen gaan.</p>
    </intervention>
    <intervention id="3-323" speaker_id="97022" name="Robert Rochefort" is_mep="True" mode="spoken">
      <p sl="fr">Mijnheer de Voorzitter, in dit debat over de 2020-strategie zou ik het zeer interessante verslag van de heer Grech willen aangrijpen om u te laten weten dat ik vind dat we de consument in deze toekomstige strategie niet uit het oog moeten verliezen.</p>
      <p sl="fr">Als ik naar de tekst van de Commissie over de EU 2020-strategie kijk, zie ik dat de consument vrijwel niet ter sprake komt. In de crisistijd waarin we ons bevinden, moeten we niet vergeten dat investeringen natuurlijk de sleutelfactor vormen, maar dat de consumptie 60 tot 70 procent van ons bruto binnenlands product vertegenwoordigt in onze verschillende landen.</p>
      <p sl="fr">Ik zou daarom willen dat we in dat opzicht een stap verder gaan in de 2020-strategie. Ik zou heel graag zien dat Europa een andere vorm van consumptie toegankelijk maakt die gebaseerd is op de kennisdriehoek en op duurzame ontwikkeling, een Europa dat in staat is om productieomstandigheden en producten te ontwikkelen die interessant zijn voor consumenten, die samen met hen tot stand komen, een Europa gericht op kwaliteit en niet meer alleen op kwantiteit. Ik zou graag een fellere concurrentie zien die niet volledig is gericht op kortingen, maar die een verbetering van de klanttevredenheid ten goede komt.</p>
      <p sl="fr">Mijnheer de commissaris, mijn vraag is heel simpel. Gaat u voorzitter Barroso binnen het College voorstellen om een groep aan te stellen die ervoor moet zorgen dat de consument niet meer gezien wordt als een aanpassingsvariabele, een passief individu, maar eerder als een actieve betrokkene die aan uw en onze kant staat, om de toekomstige maatschappij te creëren die we zo hard nodig hebben?</p>
    </intervention>
    <intervention id="3-324" speaker_id="96703" name="Emilie Turunen" is_mep="True" mode="spoken">
      <p sl="da">Mijnheer de Voorzitter, ik wil even de tijd nemen om te spreken over de sociale en werkgelegenheidsaspecten van EU-2020 en de inspanningen van de Commissie in dit verband. Het zal geen geheim zijn dat de Fractie De Groenen/Vrije Europese Alliantie liever een veel ambitieuzer 2020-plan had gezien dan wat er nu op tafel ligt, met echte bereidheid om te definiëren hoe Europa zichzelf in de toekomst moet onderhouden en met de bereidheid om ambitieuze sociale en werkgelegenheidsdoelstellingen vast te stellen. We bevinden ons echter in een situatie waarin de lidstaten niet de intentie hebben om het door de Commissie voorgestelde plan uit te voeren, maar daarentegen juist een stap terug willen doen.</p>
      <p sl="da">Ten eerste hebben meerdere lidstaten in verband met de armoedebestrijding vraagtekens gezet bij de vraag in hoeverre de EU überhaupt de bevoegdheid heeft om armoede te bestrijden en om concrete doelstellingen voor armoedebestrijding vast te stellen. Hierop zou ik eenvoudigweg willen zeggen dat hiervoor een grondslag bestaat op verschillende plaatsen in het nieuwe Verdrag van Lissabon, onder andere in artikel 3 van het Verdrag betreffende de Europese Unie en in artikel 9 en 153 van het Verdrag betreffende de werking van de Europese Unie. Het is alleen nog maar een kwestie van aan de slag gaan. Ten tweede hebben andere lidstaten, waaronder mijn thuisland Denemarken, de definitie van armoede bekritiseerd. Uiteraard moeten we een goede definitie zien te vinden. Deze argumenten kunnen echter niet verhullen dat het maar om één ding gaat, namelijk of we bereid zijn om de armoede in Europa op een doelmatige manier te bestrijden. Dat is waar de discussie in feite om draait.</p>
      <p sl="da">Willen we het aantal behoeftigen in Europa, nu 84 miljoen mensen, verminderen? Willen we het aantal werkende behoeftigen, nu bijna 17 miljoen mensen, verminderen? Willen we niet alleen werkgelegenheid voor allen, maar ook fatsoenlijk en goed werk? Willen we dat jongeren toegang krijgen tot de arbeidsmarkt? Ja, natuurlijk willen we dat en precies daarom is er behoefte aan concrete doelstellingen op sociaal en werkgelegenheidsgebied. Europa bevindt zich momenteel in een economische crisis, maar dit mag niet betekenen dat we mentaal blokkeren en bang zijn om ambitieuze doelstellingen op deze gebieden vast te stellen. Als we daarvoor nu niet de moed kunnen opbrengen, zal dit de economische situatie in Europa en de sociale cohesie ondermijnen. Daarom wil ik u, geachte commissarissen en collega’s, zeggen dat de politieke wil in dit verband van doorslaggevend belang is. Ik hoop dat het Parlement en de Commissie het voortouw nemen en de weifelende lidstaten aansporen om zich te verplichten tot een sociaal Europa in 2020. Ik hoop dat u, als commissarissen, hiertoe bereid bent.</p>
    </intervention>
    <intervention id="3-325" speaker_id="28323" name="Oldřich Vlasák" is_mep="True" mode="spoken">
      <p sl="cs">We discussiëren hier nu de hele dag over de gewenste strategische koers van de Europese Unie. Het lijkt mij echter dat we om te beginnen de burgers de vraag moeten stellen hoe zíj, alsook degenen die hen het meest nabij staan, namelijk de burgemeesters en de stadsbestuursleden, graag de toekomst zouden willen zien. Wat dat betreft is het voor mij uitermate teleurstellend te zien dat de EU 2020-strategie slechts een uitermate kleine rol toekent aan de lokale overheden. In de strategie wordt er weliswaar terecht op gewezen dat de regionale en lokale partners nauwer betrokken dienen te worden, maar daarbij is het verder onduidelijk hoe dit partnerschap concreet vormgegeven zou moeten worden. Bovendien is het raadplegingsproces vrijwillig en zijn de lidstaten er bij hun besluitvorming dus op generlei wijze aan gebonden. Helaas heb ik een concreet voorbeeld daarvan: toen de Tsjechische Vereniging van steden en gemeenten op- en aanmerkingen indiende bij de standpunten van de Tsjechische regering inzake de EU 2020-strategie, werd er niet alleen helemaal niets met deze opmerkingen gedaan, maar kreeg de Vereniging er niet eens een behoorlijke reactie op.</p>
      <p sl="cs">Als we ervoor willen zorgen dat de mislukking van de strategie van Lissabon geen herhaling krijgt, dan is het van cruciaal belang dat er nu wél naar de lokale overheden geluisterd wordt. Per slot van rekening maken zij in alle lidstaten deel uit van het overheidsbestuur en spelen zij een sleutelrol bij de tenuitvoerlegging van elke Europese beleidssoort. Door de spelers “daar beneden” verplicht te raadplegen, kan ontzettend veel kennis verkregen worden over een juiste, efficiënte en doeltreffende tenuitvoerlegging van getroffen maatregelen. Ik zou de Commissie dan ook graag willen uitnodigen om de betrokkenheid van lokale overheden in het hele proces consequent te monitoren.</p>
    </intervention>
    <intervention id="3-326" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Mijnheer de Voorzitter, de strategie van Lissabon verandert slechts van naam en heet nu EU 2020-strategie. Met de voorstellen van de Commissie wordt namelijk in feite nauwelijks getornd aan de reeds bestaande doelstellingen, die sowieso niet zijn bereikt. Integendeel, de ontwikkelingen van de afgelopen tien jaar hebben aangetoond dat de levensstandaard van de Europese burgers achteruit is gegaan. Desondanks komen er in de door de Commissie op tafel gelegde voorstellen geen voldoende sociale criteria voor. Daarom willen wij de Commissie vragen welke maatregelen zij voorstelt om de markt aan banden te leggen, willekeurige ontslagen te voorkomen en het zich steeds verder verspreidend verschijnsel van onzekere banen tegen te gaan. Betekent de betrokkenheid van het Internationaal Monetair Fonds namelijk niet dat de lidstaten en de volkeren zwaardere voorwaarden opgelegd krijgen? Wij zijn van mening dat als het stabiliteitspact niet wordt vervangen door een pact met sociale doelstellingen, de lus om de hals van de volkeren steeds strakker zal worden aangehaald en er steeds grotere offers gebracht moeten worden.</p>
    </intervention>
    <intervention id="3-327" speaker_id="96666" name="Timo Soini" is_mep="True" mode="spoken">
      <p sl="nl">Mijnheer de Voorzitter, toen ik in de jaren tachtig aan de Universiteit van Helsinki studeerde, bestond de Sovjet-Unie nog. Als daar problemen waren, dan werd er meer socialisme geëist. Nu ben ik een gezinsvader van middelbare leeftijd in de Europese Unie en als hier problemen zijn, dan eisen wij meer integratie. Deze filosofie is verbazingwekkend gelijk en ook het resultaat zal hetzelfde zijn: het werkt niet.</p>
      <p sl="nl">Laten wij op een fundament van nationale staten bouwen. Daarvoor moet de taart eerst gebakken worden, voordat zij kan worden verdeeld, zoals wij in Finland zeggen. Laten wij arbeidsplaatsen en de juiste voorwaarden scheppen. Dat wordt de bron van onze kracht. Op die manier zullen wij vooruitgang boeken. Wij hebben een gebrek aan werkgevers, dus geen gebrek aan werknemers maar aan werkgevers, die mensen werk kunnen bieden.</p>
      <p sl="nl">Kleine ondernemingen nemen een sleutelpositie in. Wij hebben het debat over de richtlijn inzake de arbeidstijden van zelfstandige chauffeurs opgeschort naar de volgende vergadering. Dat is een typisch voorbeeld van een situatie waarin wij zelfstandige ondernemers moeten beschermen. Zij scheppen arbeidsplaatsen, doen goed en verschaffen mensen werk. Maar nu bestaat het gevaar dat wij door bestuurlijke besluiten arbeidsplaatsen verliezen. Ik hou echt van Europa, ook al hou ik niet van de Europese Unie.</p>
    </intervention>
    <intervention id="3-328" speaker_id="96981" name="Franz Obermayr" is_mep="True" mode="spoken">
      <p sl="de">Mijnheer de Voorzitter, in het jaar van het WK voetbal kunnen de dames en heren in de Raad nog wel wat van het voetbal leren. Het spel kan niet goed worden gemaakt door een scheidsrechter achter iedere voetbalspeler te plaatsen, maar een spel helemaal zonder regels, zonder scheidsrechter en zonder dat overtredingen worden bestraft, loopt uit op een chaos. En dat is nu precies de huidige situatie!</p>
      <p sl="de">Het is de hoogste tijd dat in de EU 2020-strategie hedgefonds-speculanten aan banden worden gelegd. Degenen die jarenlang goed hebben geleefd van speculaties en exorbitante rentes, moeten nu ook een bijdrage leveren. Niet kleine spaarders, maar ondernemingen met hun hoge speculatiewinsten moeten de rekening betalen!</p>
      <p sl="de">Ook het cohesiebeleid kan niet voorbijgaan aan de eurocrisis. Afgezien van het huidige reddingspakket heeft Griekenland in het verleden onevenredig veel van landbouw- en regionale subsidies geprofiteerd. Omdat de nodige structurele veranderingen zijn uitgebleven, is dit geld natuurlijk weggelekt en het land is ondanks jarenlange steun bijna geruïneerd. Ik zie daarom niet in waarom de geldkraan in een dergelijke situatie open moet blijven. Waarom luisteren we niet naar commissaris Rehn, die het zeer verstandige voorstel heeft gedaan om de subsidiegelden te beperken? De EU mag per slot van rekening niet verworden tot een transfer-unie! Een centrale planeconomie, zoals sommigen graag zouden zien, heeft nog nooit haar waarde bewezen, ook niet als die vanuit Brussel wordt gestuurd.</p>
      <p sl="de">Wat hebben we nu nodig? Eigen verantwoordelijkheid voor het begrotingsbeleid en als dat niet werkt, moedige en doeltreffende sanctiemechanismen – dat moet ook allemaal in de EU 2020-strategie worden opgenomen!</p>
    </intervention>
    <intervention id="3-329" speaker_id="28193" name="Jean-Paul Gauzès" is_mep="True" mode="spoken">
      <p sl="fr">Mijnheer de Voorzitter, mijnheer de commissaris, dames en heren, de economische en financiële situatie van Europa is een meer dan goede rechtvaardiging voor de drastische maatregelen die voornamelijk genomen zijn om de eurozone te stabiliseren en om te voorkomen dat onze gemeenschappelijke munt aan het wankelen wordt gebracht. De urgentie van de situatie rechtvaardigt de onsystematische aanpak die is gehanteerd. Er moet echter op toe worden gezien dat het Parlement binnen het kader van zijn bevoegdheden betrokken wordt bij de uitvoering van de vastgestelde maatregelen en zijn democratische controle op passende voorwaarden kan uitoefenen.</p>
      <p sl="fr">Sterker nog, we moeten ervoor zorgen dat onze medeburgers hun vertrouwen in de politieke instituties niet verliezen en dit juist weer terugkrijgen. Zonder dat vertrouwen zijn structurele hervormingen niet mogelijk en zullen strenge bezuinigingsmaatregelen niet geaccepteerd worden.</p>
      <p sl="fr">Europa heeft wat betreft de financiële crisis niet stil gezeten. We kunnen het niet vaak genoeg zeggen. In 2009 hebben we een regelgeving voor ratingbureaus ontworpen en aangenomen waarvan de uitvoeringsbepalingen zeer binnenkort zullen worden gepubliceerd door de Europese Commissie. De Commissie economische en monetaire zaken van dit Parlement heeft een paar dagen geleden gestemd over het pakket financieel toezicht. Afgelopen maandag heeft dezelfde commissie het verslag over de regelgeving voor hedgefondsbeheerders met een grote meerderheid goedgekeurd.</p>
      <p sl="fr">Er worden trialogen gehouden om met de Raad tot een akkoord te komen. Dit akkoord dient snel te worden verkregen opdat onze instellingen hun geloofwaardigheid behouden. Onze medeburgers vragen ons vaak: “Wat doet Europa?” We moeten aan hun verwachtingen voldoen.</p>
      <p sl="fr">In dat opzicht wil ik u, mijnheer de commissaris, graag feliciteren met uw doorzettingsvermogen en u aanmoedigen om het werkprogramma dat u heeft opgesteld voort te zetten, in overeenstemming met de toezeggingen die u heeft gedaan tijdens uw hoorzitting. Uw ambitieuze doch noodzakelijke tijdschema heeft onze goedkeuring. We zullen u steunen om de benodigde regularisatie van de financiële diensten ten uitvoer te brengen. Het gaat er niet om de financiële sector te dwarsbomen, maar om regels te introduceren die het mogelijk maken om een activiteit te reguleren die dat nodig heeft en om transacties veiliger en transparanter te maken.</p>
    </intervention>
    <intervention id="3-330" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Commissarissen, dames en heren, Europa heeft twee belangrijke taken: er moet een nieuwe strategie worden ontwikkeld, die het onderwerp is van dit debat en die volgens mij goed vorm begint te krijgen. Europa bevindt zich echter op een keerpunt als het geen nieuwe modus operandi vindt. De gebeurtenissen van de afgelopen weken in verband met de crisis in Griekenland – en hier ben ik het oneens met de heer Gauzès dat de Europese Unie, de lidstaten en vooral mevrouw Merkel helaas te laat hebben gereageerd op deze situatie – betekenen dat Europa zich op een keerpunt bevindt. Dit is een uitermate gevaarlijk keerpunt: gaan we de kant op van renationalisatie, nationaal isolationisme en egoïsme, of van gemeenschapszin? Als we ons niet in de richting van gemeenschapszin begeven, zal ook het door de heer Barnier opgestelde programma niet worden verwezenlijkt en is dat niets waard. Het is essentieel dat we bij de nieuwe doelstellingen het oude beleid, dat wil zeggen het cohesiebeleid en het gemeenschappelijk landbouwbeleid, niet vergeten, of als ik naar commissaris Andor kijk, hoe we het Europese sociale model kunnen vernieuwen. We staan op een keerpunt, dames en heren. Dat hebben de afgelopen weken bewezen: het vorige model werkt niet en het huidige model werkt niet goed genoeg. Ik steun de controle van nationale begrotingen door de Commissie voordat ze worden ingediend bij de nationale parlementen.</p>
    </intervention>
    <intervention id="3-331" speaker_id="96683" name="Carl Haglund" is_mep="True" mode="spoken">
      <p sl="sv">Mijnheer de voorzitter, mijn interventie betreft het verslag van de heer Hoang Ngoc over de houdbaarheid van de overheidsfinanciën. Het is een zeer interessant verslag geweest om aan te werken. Zoals ook bleek uit de interventie van de rapporteur, was het namelijk zo dat onze visie op deze kwestie vanuit ideologisch standpunt zeer verschilde.</p>
      <p sl="sv">In dat verband is het belangrijk om niet te vergeten wat er de voorbije weken is gebeurd in Europa, waar we een crisis doormaken van het soort dat we slechts zelden eerder hebben gekend. Die crisis is allereerst het gevolg van het feit dat een aantal lidstaten zich niet om hun eigen financiële situatie hebben bekommerd en geen orde op zaken hebben gesteld. Daarom was het misschien niet zo verbazend dat we zulke uiteenlopende ideologische opvattingen hadden over de vraag of het verstandig is om zo veel geld te lenen en uit te geven als vele landen de voorbije jaren hebben gedaan.</p>
      <p sl="sv">Ik zei het al, wat die kwesties betreft, waren we het absoluut niet eens, wat ook in dit plenum is gebleken. Gelukkig was een zeer ruime meerderheid in de commissie van mening dat er veel hardere maatregelen nodig waren om de situatie waarin we ons bevinden te boven te komen. De voorbije weken heeft de Commissie zeer goede voorstellen voorgelegd. Nu zijn we eindelijk begonnen met het nemen van besluiten die er feitelijk toe zullen leiden dat we orde op zaken zullen kunnen stellen wat de financiële toestand in Europa betreft. Dat is precies wat we moeten doen.</p>
      <p sl="sv">Precies daarom waren de discussies in de commissie op zijn op zijn zachtst gezegd spannend. Het is belangrijk om niet te vergeten dat het niet alleen gaat om de leningen die we vandaag hebben, maar ook om toekomstige uitdagingen zoals de demografie van Europa, zijn vergrijzende bevolking, enzovoort. Dit was een belangrijk verslag en ik denk dat we het in positieve zin hebben geamendeerd. Ik ben ervan overtuigd dat het besluit dat dit Parlement neemt, een goed besluit zal zijn.</p>
    </intervention>
    <intervention id="3-332" speaker_id="96725" name="Bas Eickhout" is_mep="True" mode="spoken">
      <p sl="nl">In de huidige discussie rondom deze crisis hebben wij het vooral over begrotingsdiscipline. En terecht, begrotingsdiscipline is belangrijk. Maar dat is niet het hele verhaal. Laten wij deze crisis ook in perspectief blijven zien. En het perspectief is dat wij het eigenlijk nog steeds over een bankencrisis hebben.</p>
      <p sl="nl">Jarenlang hebben de banken met onbegrijpelijke constructies geld verdiend op basis van lucht. En deze luchtbel is in 2008 geklapt. Vervolgens hebben landen die private schuld omgezet in publieke schuld. En dat is nu ook het probleem waar Griekenland mee te kampen heeft, een publieke schuld die het niet kan dragen. In die zin moeten wij als wij het hebben over een strategie voor 2020 ook kijken naar de rol van banken daarin. Het ontbreekt de Commissie volledig aan ambitie in dezen. Er wordt amper iets over de banken gezegd. Wat deze crisis laat zien is dat een duidelijk onderscheid moet worden gemaakt tussen spaarbanken en beleggingsbanken. Waar blijft de ambitie van de Commissie voor plannen om dit aan te pakken? Dat is één punt.</p>
      <p sl="nl">Wij moeten echter ook kijken naar de economie van de toekomst. De economie van de toekomst gaat efficiënt met haar natuurlijke hulpbronnen om. Ook hier wederom te weinig ambitie van de Commissie. De Commissie stelt of vage doelen, of te lage doelen, bijvoorbeeld 20 procent minder uitstoot van broeikasgassen, hetgeen totaal niet genoeg is om groene innovatie te stimuleren. Hoe krijgen de bedrijven signalen om te investeren in greentech ? Dat missen wij ook in de plannen van de Commissie.</p>
      <p sl="nl">Tot slot onze eigen begroting. Ook die moet in lijn zijn met onze eigen strategie. Dat betekent dat het bij de structuurfondsen uiteindelijk moet gaan om het stimuleren van nieuwe groene technologie. Op dit moment subsidiëren wij vooral meer broeikasuitstoot. Waar is geld voor innovatie en waar is het landbouwbudget voor duurzame landbouw? Wij hebben concreetheid en ambitie van de Commissie nodig en geen vage plannen, daar gaan wij deze crisis niet mee redden.</p>
    </intervention>
    <intervention id="3-333" speaker_id="96920" name="Kay Swinburne" is_mep="True" mode="spoken">
      <p sl="en">Mijnheer de Voorzitter, stabilisatiefondsen en reddingspogingen zouden niet het kernpunt van EU 2020 moeten zijn. Dat zou een nieuwe strategie moeten zijn die al onze landen willen volgen om de interne markt van de EU te herlanceren en nieuw leven in te blazen. We moeten gaan kijken hoe we onze economieën zodanig kunnen veranderen dat ze die uitdagingen aankunnen. De enige manier om vooruit te gaan is naar nieuwe industrieën te kijken door middel van onderzoek, ontwikkeling en innovatie. De EU zou een nieuwe economische dynamiek op het gebied van Europees onderzoek moeten stimuleren, waarmee topnetwerken en onderzoeksclusters worden gecreëerd voor geïntegreerde projecten die op grond van innovatie tot nieuwe producten en diensten leiden. Daarbij moeten we de blik richten op nieuwe processen en technologieën en nieuwe zakelijke concepten. We zouden moeten afgaan op bestaande succesvolle projecten en gebruikmaken van de EU-banden om de beste praktijken te vinden.</p>
      <p sl="en">In mijn eigen kiesdistrict heb ik een bezoek gebracht aan de Universiteit van Glyndŵr, die rechtstreekse banden heeft met hightechbedrijven in Noord-Wales, en daardoor 90 procent van zijn afgestudeerden kon plaatsen, zelfs vorig jaar. Dit heeft niet alleen de vooruitzichten op een baan voor de daar studerende jongeren verbeterd, maar ook de gehele regio Noord-Wales doen opleven. In plaats van de blik te richten op miljardenprojecten en wondermiddelen, moeten we terugkeren naar de grondbeginselen van wat een economie succesvol maakt. In Zuid-Wales zijn er vijf belangrijke bedrijven die zich bezighouden met farmaceutische ontwikkeling en die gebruikmaken van technologieën van wereldklasse. Met een klein beetje hulp van de EU zou deze groep hightechbedrijven tot een centrum van wereldklasse kunnen worden verheven, en een complete economie, die momenteel kwalificeert voor cohesiefondsen, uit het slop kunnen halen en naar een betere toekomst kunnen leiden. We hebben oplossingen nodig die effectief voor onze burgers werken.</p>
    </intervention>
    <intervention id="3-334" speaker_id="28215" name="Jacky Hénin" is_mep="True" mode="spoken">
      <p sl="fr">Mijnheer de Voorzitter, dames en heren, u zult het vast niet willen toegeven, maar de realiteit is overduidelijk: liberaal Europa heeft zijn beste tijd gehad. Het is nog slechts een mythe. Hoe kunnen we blijven geloven dat de federale dimensie van de Europese Unie verder verdiept zal worden als er plannen worden gemaakt om de landen met de grootste schulden het vel over de oren te halen om de financiële markten te redden?</p>
      <p sl="fr">Ook de plannen en activiteiten van liberaal Europa stellen weinig meer voor. Met de opeenvolgende crisissen, waarvan de laatste de ergste van allemaal was, is de overheidsschuld opgelopen tot ongekende hoogten. Wat echter nog veel erger is, is dat de geloofwaardigheid van de eurozone in rook is opgegaan. De situatie vereist de nodige solidariteit. Het Verdrag van Maastricht sluit echter elke vorm van solidariteit tussen de landen in de eurozone uit. Dat is de ultieme Europese paradox.</p>
      <p sl="fr">Ook op andere gebieden is te zien dat de fut eruit is voor Europa. Kijk maar naar de onderhandelingen bij de WTO en het verhaal dat ons keer op keer wordt wijsgemaakt, namelijk dat Europa ons zal beschermen tegen de mondialisering. De Europese richtlijnen bieden echter allesbehalve bescherming en zijn de WTO vaak te snel af geweest. In feite zijn we door de Europese Unie buitengewoon kwetsbaar geworden en betalen we daar vandaag de dag de prijs voor met het de-industrialiseringsproces en de verschillende vormen van verplaatsing. In het belang van de volkeren moet het Europese beleid zo snel mogelijk in andere banen worden geleid.</p>
    </intervention>
    <intervention id="3-335" speaker_id="97198" name="Mara Bizzotto" is_mep="True" mode="spoken">
      <p sl="it">Mijnheer de Voorzitter, dames en heren, de programmatoewijzingen voor het cohesiebeleid voor de periode 2007-2013 bedragen 308 miljard euro. Tot nu toe heeft Europa een deel van het voor deze Lissabonprioriteiten bestemde bedrag uitgegeven en – gezien de resultaten – verspild. Opdat de EU 2020-strategie succes oogst en de bergen nog uit te geven geld een impuls geven aan de economische groei en het concurrentievermogen bevorderen, zijn twee dingen noodzakelijk: vereenvoudiging en herziening.</p>
      <p sl="it">Vereenvoudiging zal een sleutelrol spelen om de toegang tot deze middelen te bevrijden van de verlammende bureaucratie: regio's, burgers en bedrijven willen vlotter kunnen handelen om hun mogelijkheden ten volle te kunnen benutten.</p>
      <p sl="it">Wat de herziening betreft: deze is dringend noodzakelijk om de toewijzingscriteria te veranderen, en wel door de algemene geest van het cohesiebeleid te heroverwegen.</p>
      <p sl="it">Het cohesiebeleid moet nu meer dan ooit zijn dimensie van meerlagig bestuur kunnen tonen, waarbij de problemen van ons grondgebied daadwerkelijk worden verwoord en vanuit Brussel de zo langverwachte antwoorden worden geformuleerd met betrekking tot de toekomst van ons sociale en economische model.</p>
      <p sl="it">Geachte collega’s, de taak van degene die – zoals de Europese Unie – verantwoordelijk is voor het verwerken van dergelijke bedragen, omvat onder andere een streng toezicht op de gesteunde projecten en een vastberaden strijd tegen verspilling. Alleen zo zal de EU-2020-strategie erin slagen geen slechte kopie van een slecht origineel te zijn.</p>
    </intervention>
    <intervention id="3-336" speaker_id="5956" name="Regina Bastos" is_mep="True" mode="spoken">
      <p sl="pt">Mijnheer de Voorzitter, we hebben te maken met steeds sneller gaande wereldwijde veranderingen die desastreuze gevolgen hebben voor onze economische, politieke en sociale systemen en daarom ook voor onze burgers. Vandaag de dag zien we dat het vermogen van landen om een antwoord te bieden in ongekende mate is verzwakt. De Europese Unie moet daarom gemeenschappelijke doelen en bondgenoten vaststellen en helder en met vereende krachten handelen op het wereldtoneel.</p>
      <p sl="pt">Uitzonderlijke situaties vereisen een duidelijke gemeenschappelijke aanpak. Als we niet de noodzakelijke krachtige maatregelen treffen en de gezamenlijke verantwoordelijkheid op ons nemen, zal Europa gedoemd zijn steeds meer uitgesloten te worden en in armoede te vervallen. Alleen een sterk Europa dat collectieve voorschriften in acht neemt zal in staat zijn een passend antwoord te bieden op het nieuwe tijdperk.</p>
      <p sl="pt">Verzwakte en met schulden bezwaarde landen missen het vermogen hun burgers te beschermen. We moeten daarom in staat zijn om het vertrouwen van het publiek te heroveren en de strijd die gevoerd wordt over stabiliteit, strikte begrotingsdiscipline, het scheppen van banen, de stabiliteit van de monetaire unie, mondialisering en strategische keuzen, te winnen.</p>
      <p sl="pt">We moeten dit doen, of het risico lopen dat we onze toekomst op het spel zetten. De toekomst is aan ons als we ons inzetten voor sociale cohesie, het waarborgen van vrede en het opbouwen van een nieuw model op basis van de waarden van vrijheid, sociale rechtvaardigheid en verantwoordelijkheid. De 2020-strategie en de geïntegreerde EU2020-richtlijnen vormen derhalve belangrijke aspecten van een nieuwe cyclus van groei en werkgelegenheid in Europa.</p>
      <p sl="pt">Voor een juiste uitvoering hiervan moeten heldere en meetbare doelstellingen worden opgesteld met betrekking tot werkgelegenheid, onderwijs en armoedebestrijding. Om de strategie te laten slagen en te zorgen dat deze op de juiste wijze wordt toegepast is het van wezenlijk belang dat alles in het werk wordt gesteld om de lidstaten te stimuleren bij het omzetten van hun nationale doelstellingen.</p>
    </intervention>
    <intervention id="3-337" speaker_id="1854" name="Constanze Angela Krehl" is_mep="True" mode="spoken">
      <p sl="de">Mijnheer de Voorzitter, het huidige cohesiebeleid is onder de titel ‘Strategie van Lissabon’ begonnen. Ik ben er echter heilig van overtuigd dat het cohesiebeleid een enorme bijdrage aan de EU 2020-strategie kan en zal leveren, niet alleen omdat wij over een aanzienlijke begroting beschikken – in vergelijking met ander Europees beleid – maar vooral omdat door het cohesiebeleid een duurzame ontwikkeling in de regio’s kan ontstaan en herstructureringsprocessen en ook uitdagingen in de regio’s goed kunnen worden begeleid.</p>
      <p sl="de">Voor mij en onze fractie staat echter één punt centraal: cohesiebeleid kan slechts functioneren indien het belang van de economische ontwikkeling gelijkgesteld wordt aan dat van de sociale ontwikkeling en de ondersteuning van werknemers door middel van opleidingen. Dan kunnen we in principe werkelijk de gezamenlijke verantwoordelijkheid nemen voor de fondsen waarover wij beschikken. Dat is net als hardware en software samen – los van elkaar functioneert het niet.</p>
    </intervention>
    <intervention id="3-338" speaker_id="39717" name="Ramona Nicole Mănescu" is_mep="True" mode="spoken">
      <p sl="ro">Allereerst wil ik de heer Cortés Lastra feliciteren met zijn inspanningen voor dit verslag. Het verslag legt opnieuw de nadruk op de belangrijke bijdrage die het cohesiebeleid heeft geleverd aan de doelstellingen van de EU 2020-strategie. Daarom moeten we ervoor zorgen dat de regionale focus van het cohesiebeleid wordt erkend als onderdeel van deze strategie.</p>
      <p sl="ro">Wij allen zijn ons ervan bewust dat een effectieve uitvoering van de strategie grotendeels afhankelijk is van de manier waarop deze is ontworpen. Daarom ben ik van mening dat lokale en regionale autoriteiten er al in de opstellingsfase bij betrokken moeten worden, om te zorgen dat in een later stadium daadwerkelijk effectieve resultaten worden behaald. Daarnaast is beter bestuur op een aantal niveaus de garantie voor een effectieve uitvoering van het cohesiebeleid op nationaal, regionaal en lokaal niveau.</p>
      <p sl="ro">Ik ben van mening dat de lidstaten, de begunstigden van dit beleid, de sleutelrol die zij momenteel hebben in het besluitvormingsproces met betrekking tot het cohesiebeleid binnen de Raad, moeten behouden. Tot slot verwelkom ik de erkenning van de rol van de structuurfondsen bij het bereiken van de doelstellingen van de strategie. Ik wil echter de aandacht vestigen op het feit dat we opnieuw de valkuil moeten vermijden dat we deze fondsen in de toekomst gebruiken als sanctiemiddel tegen lidstaten. Ik ben van mening dat dergelijke maatregelen totaal in strijd zijn met de werkelijke doelstellingen van het cohesiebeleid.</p>
    </intervention>
    <intervention id="3-339" speaker_id="96750" name="François Alfonsi" is_mep="True" mode="spoken">
      <p sl="fr">Mijnheer de Voorzitter, het kernwoord van de EU 2020-strategie is groei. Maar of men het nu intelligente, duurzame of inclusieve groei noemt is niet belangrijk – er heerst momenteel een crisis in Europa die morgen niet zal verdwijnen. De cijfermatige doelstellingen van de EU 2020-strategie – verbetering van de werkgelegenheid, vermindering van de armoede enzovoort – klinken in feite slechts als vrome wensen. Er wordt namelijk een beroep gedaan op hetzelfde model als de mislukte Lissabonstrategie.</p>
      <p sl="fr">Europa wordt geconfronteerd met een crisis, die een project met meer visie en meer politieke inhoud vergt, waaronder de nieuwe ideeën waaraan het in de EU 2020-strategie danig ontbreekt.</p>
      <p sl="fr">Op een van deze ideeën wil ik de nadruk leggen. Zouden wij het benutten van de culturele diversiteit van Europa niet als doel moeten stellen? Het gaat hier om een kernwaarde van de Unie, die als grondstof kan dienen voor de economische ontwikkeling van Europa op een wijze die andere continenten niet kunnen evenaren, door middel van immateriële goederen zoals de cultuureconomie, en van materiële goederen zoals de specifieke regionale producten van Europa.</p>
      <p sl="fr">De ontwikkelde strategische visie is overigens bijna uitsluitend gericht op de lidstaten. Op deze wijze blijven de staten Europa ophouden op een gepasseerd station, met hun grenzen, hun historische redeneringen en hun gecentraliseerde besturen.</p>
      <p sl="fr">Er moet een grotere regionale dimensie zijn in de toekomststrategie van de Europese Unie. Het is ook nodig om macroregionale strategieën te stimuleren, waarmee het beleid van ruimtelijke ordening gereorganiseerd wordt rond de natuurlijke levensbronnen van het continent, eveneens culturele en historische bronnen: de Baltische Zee, de Westelijke Middellandse Zee, de Donau, de Alpen, de Atlantische Boog, etc.</p>
      <p sl="fr">Een dergelijke benadering wordt op dit moment afgerond, met name voor de Baltische Zee, maar deze komt niet terug in de EU 2020-strategie en loopt sterk het risico om in de kiem te worden gesmoord als het gaat om middelen te verkrijgen voor de uitvoering ervan. Naar onze mening heeft de gepresenteerde EU 2020-strategie een sterk conventioneel en technocratisch karakter, en ontbeert zij politieke visie.</p>
    </intervention>
    <intervention id="3-340" speaker_id="96803" name="Zbigniew Ziobro" is_mep="True" mode="spoken">
      <p sl="pl">De EU 2020-strategie is een document dat voor het komende decennium de ontwikkelingsrichtingen van de Unie moet uitzetten. Als we echter willen dat dit document het lot van de Lissabonstrategie bespaard blijft, dan moet het veel realistischer zijn en dichter bij de ambities van de lidstaten blijven. Uit dit oogpunt zijn de amendementen op de voorstellen van de Commissie die door het Parlement zijn aangenomen te waarderen, zeker waar het gaat om de versterking van de interne markt, vermindering van het protectionisme, voorzetting van het cohesiebeleid en steun voor de landbouw.</p>
      <p sl="pl">Toch moet nog steeds worden benadrukt, dat de invoering van een rechtvaardig klimaatbeleid noodzakelijk is; een beleid dat voorkomt dat door overmatige belasting de landen van Midden- en Oost-Europa voor altijd de arme tak van de Europese familie blijven.</p>
      <p sl="pl">Tot slot wijs ik er nog op, dat innovatie dan wel het centrale concept is van de EU-strategie, maar dat we de voortzetting van het cohesiebeleid en de steun aan de landbouw niet over het hoofd mogen zien. Hierdoor kunnen de armere regio’s hun ontwikkelingsachterstanden wegwerken.</p>
    </intervention>
    <intervention id="3-341" speaker_id="21817" name="Mario Borghezio" is_mep="True" mode="spoken">
      <p sl="it">Mijnheer de Voorzitter, dames en heren, ik denk dat een industriebeleid dat alleen gebaseerd is op op internationaal vlak opererende hoogtechnologische ondernemingen geen succes zal worden. We moeten ook aandacht besteden aan de hele sector van de kleine en middelgrote ondernemingen, waaronder ook de kleinschalige fabrikanten en winkeliers. Het innovatiebeleid moet ook aan deze ondernemingen aandacht besteden.</p>
      <p sl="it">Uit hoofde van deze strategie moeten met name condities worden gegarandeerd waardoor kleine en middelgrote ondernemingen op gelijke voet staan met hun concurrenten buiten de EU, door de aanname van beschermingsclausules en drastische en doeltreffende maatregelen tegen het bijzonder ernstige probleem van vervalsing, ook door middel van efficiënte instrumenten voor handelsbescherming. Het is belangrijk dat het beheer van de EU 2020-strategie niet alleen in handen blijft van de Commissie, maar op diverse niveaus wordt uitgevoerd, waaronder het nationale en macroregionale.</p>
      <p sl="it">Wij moeten beginnen te werken aan een beleid en een strategie die zich toespitsen op het plaatselijke niveau en de realiteit van productie in de praktijk, en ik onderstreep hierbij dat de productiesituatie in Padania aandacht behoeft. Met andere woorden, wij vragen meer aandacht voor de realiteit van de daadwerkelijke productiesituatie in de praktijk en, ik herhaal, in het bijzonder voor de MKB-structuur die in ieder land in Europa de ruggengraat vormt van de productie en dus de echte hoop voor de toekomst van de productie en ontwikkeling van de Europese Unie.</p>
    </intervention>
    <intervention id="3-342" speaker_id="96705" name="Bendt Bendtsen" is_mep="True" mode="spoken">
      <p sl="da">Mijnheer de Voorzitter, het was de bedoeling dat we “the most competitive and knowledge-based economy in the world” zouden worden, maar het is anders gelopen. De uitdagingen waar Europa in de komende jaren mee te maken krijgt, zijn enorm. De problemen die we momenteel in Griekenland zien en misschien over niet al te lange tijd in een aantal andere landen zijn het gevolg van twee omstandigheden: het gebrek aan concurrentievermogen in Europa en het feit dat de Europeanen boven hun stand hebben geleefd, dat wil zeggen dat we meer geld hebben uitgegeven dan we hebben verdiend, en dat we meer geld hebben uitgegeven dan wordt gedekt door onze productie.</p>
      <p sl="da">Veel economen willen economie graag ingewikkelder maken dan het is, maar de verklaring is eenvoudig: de markt heeft simpelweg het vertrouwen verloren dat de Europese landen met grote schuldenlasten kunnen concurreren en aan hun verplichtingen voldoen, dat is de oorzaak. Het grote probleem van Europa is, zoals ik al zei, het gebrek aan concurrentievermogen, en voor dit probleem moet de EU 2020-strategie een oplossing bieden. We moeten ons concurrentievermogen ten opzichte van andere landen verbeteren en de lidstaten moeten hun economieën op orde krijgen, terwijl ze tegelijkertijd in de toekomst moeten investeren.</p>
      <p sl="da">Het kan inderdaad noodzakelijk worden om te bezuinigen op dat wat we sociale voorzieningen noemen, om het geld te gebruiken voor onderwijs en onderzoek. Kleine en middelgrote ondernemingen vormen de ruggengraat van de Europese economie. Daarom moeten we ze serieus nemen in deze strategie. Ze hebben geen kapitaal en hebben moeite om geld te lenen. Hier moeten we iets aan doen. Vele kleine middelgrote ondernemingen zijn uitgesloten van openbare aanbestedingen, zowel in de lidstaten als, met name ook, in verband met EU-aanbestedingen, waarbij de grote bedrijven prioriteit krijgen.</p>
      <p sl="da">Tot slot wil ik zeggen dat we ook op het gebied van administratieve lasten moeten blijven strijden. De administratieve regels die we maken, zijn immers een grote last voor de kleine bedrijven die slechts weinig werknemers hebben. Tot slot moeten we kleine en middelgrote ondernemingen helpen om de exportmarkten te betreden.</p>
    </intervention>
    <intervention id="3-343" speaker_id="96915" name="Sergio Gaetano Cofferati" is_mep="True" mode="spoken">
      <p sl="it">Mijnheer de Voorzitter, commissaris, dames en heren, ik denk dat wij allemaal een groot risico lopen, namelijk dat we ons alleen concentreren op de crisis. Na de actie waarbij het fonds tot bescherming van de euro is opgericht, om de in moeilijkheden verkerende landen te helpen en de speculatie een halt toe te roepen, kunnen we er niet omheen dat de discussies in dit Huis zich hebben toegespitst op de thema’s vernieuwing en stabiliteit, waarbij al het andere werd genegeerd. Dit zijn onderwerpen voor de lidstaten.</p>
      <p sl="it">Deze focus is zodanig geweest dat de onderwerpen van het financiële en bancaire systeem en de aanverwante problemen van toezicht en regulering terzijde zijn geschoven en bijna zijn vergeten. Ik ben er echter van overtuigd dat wij bij de bepaling van ons beleid rekening moeten houden met de context. Het heette niet voor niets het “stabiliteits- en groeipact.” Een nog correcter benaming zou zijn geweest “stabiliteitspact voor groei.”</p>
      <p sl="it">Wij moeten weer gaan praten over groei en ontwikkeling. Dit is de beste manier om een halt toe te roepen aan speculatie en vertrouwen te stellen in de echte investeerders. Zonder voorstellen in het kader van de groei – ik denk hierbij aan de door de heer Monti genoemde belastinguniformiteit, middelen voor investeringen, het beschikbaar maken van eurobonds en aan cohesie-instrumenten, omdat cohesie een bijzonder belangrijke factor is voor het concurrentievermogen – zal het, zeker op dit moment, moeilijk worden om dit positieve klimaat te creëren.</p>
    </intervention>
    <intervention id="3-344" speaker_id="4274" name="Olle Schmidt" is_mep="True" mode="spoken">
      <p sl="sv">Mijnheer de Voorzitter, de voorbije tijd heeft ons geleerd hoe belangrijk gezonde overheidsfinanciën zijn. Het is daarom op zijn zachtst gezegd merkwaardig dat de rapporteur, de heer Hoang Ngoc, strikte eisen tot naleving van het stabiliteits- en groeipact wil afzwakken en zelfs schrappen. De waarheid is dat het integendeel noodzakelijk is dat de EU zich nu toespitst op het onder controle krijgen van haar ontsporende schulden. Anders zou de toekomst nog angstaanjagender kunnen zijn.</p>
      <p sl="sv">In de jaren negentig was ik lid van het Zweedse parlement. Ik was lid van de Commissie financiële zaken toen onze overheidsfinanciën instortten. Ik ben er bepaald niet trots op, maar het is de waarheid: een poosje hadden we een rentevoet van 500 procent! Hij ging in de richting van 2 000 procent, wat betekende dat we goed op weg waren om een bananenrepubliek te worden. Maar ook die 500 procent volstond niet eens. Onze munt liep op de klippen en George Soros zegevierde.</p>
      <p sl="sv">Het Zweedse volk stonden moeilijke tijden te wachten, maar we leerden één ding, mijnheer Hoang Ngoc, en dat was onze financiën op orde te houden. Hetzelfde geldt voor Europa – orde leidt tot stabiliteit en groei.</p>
    </intervention>
    <intervention id="3-345" speaker_id="96909" name="Michail Tremopoulos" is_mep="True" mode="spoken">
      <p sl="el">Europa is nog steeds geconfronteerd met een multidimensionale crisis die vooral de werkgelegenheid en de lage inkomens treft. Toen de Europese Unie begon, was er enkel armoede daar waar geen werk was. Nu is 9,6 procent van de Europeanen werkloos en moet 8 procent van de werkende bevolking rondkomen met een inkomen beneden de armoedegrens. Welke vooruitzichten zijn er voor 2020?</p>
      <p sl="el">De combinatie van werkloosheid en armoede wordt nog verergerd door de druk die uitgaat van het gemak waarmee mensen kunnen worden ontslagen. Op Europees niveau is er geen bescherming tegen ontslagen en op nationaal niveau wordt de desbetreffende wetgeving afgezwakt, zoals bijvoorbeeld in Griekenland het geval is. En dit alles in het jaar van de bestrijding van armoede en sociale uitsluiting!</p>
      <p sl="el">Daarom is er behoefte aan een minimumkader met ontradende maatregelen voor ontslagen. Daarvoor zijn voorstellen gedaan, voorstellen die gebaseerd zijn op de erkenning dat massaontslagen onrechtmatig zijn als zij worden verricht door ondernemingen die winstgevend zijn in het land waarin ze actief zijn. Logischerwijs vloeit daar uit voort dat dergelijke ondernemingen moeten worden uitgesloten van Europese subsidies, zwaarder moeten worden belast, boetes moeten betalen en ontvangen financiële middelen moeten terugbetalen. De vraag is echter of sociale verantwoordelijkheid van ondernemingen niet ook betekent dat deze ondernemingen verplicht zijn te functioneren als onderdeel van de samenleving. Of mogen ze zich zo maar gedragen als concurrenten van de werknemers?</p>
    </intervention>
    <intervention id="3-346" speaker_id="96949" name="Vicky Ford" is_mep="True" mode="spoken">
      <p sl="en">Mijnheer de Voorzitter, ik verwelkom veel van de doelen van de EU 2020-strategie: de concentratie op door innovatieve bedrijven geleide groei, op duurzame groei en op het bereiken van een hoog werkgelegenheidsniveau. Om dit te verwezenlijken moet de EU echter niet alleen denken, maar doen.</p>
      <p sl="en">Bij het doorvoeren van essentiële hervormingen van de financiële dienstverlening moeten we bijvoorbeeld niet vergeten dat innovatieve bedrijven en hun werkgevers toegang moeten hebben tot kapitaal in mondiale markten. Onze lidstaten moeten ook toegang tot die mondiale kapitaalmarkten hebben. Hoewel alle ogen gericht zijn op de Europese stabilisatiefondsen, en of deze op dit moment enige vermindering van de huidige volatiliteit teweeggebracht hebben, zal het langetermijnvertrouwen in principe alleen worden verkregen als, naast deze ambitieuze groei, onze tekorten onder controle worden gebracht en de overheidsfinanciën zelf duurzaam blijken te zijn.</p>
    </intervention>
    <intervention id="3-347" speaker_id="photo_generic" name="Johannes Hahn" is_mep="True" mode="spoken">
      <p sl="de">lid van de Commissie. – Mijnheer de Voorzitter, ik denk dat het debat van vandaag aantoont dat het een essentiële bijdrage aan de ontwikkeling van de strategie kan en moet leveren. Ik wil op grond van mijn verantwoordelijkheid in het bijzondere de heren Van Nistelrooij en Cortés Lastra voor hun verslagen bedanken en al degenen die hier intensief aan hebben meegewerkt. Zij zullen een belangrijke invloed op de vormgeving van het regionaal beleid uitoefenen en in beide verslagen is aangetoond hoe belangrijk het is dat naar alle regio’s van Europa wordt gekeken en dat het regionaal beleid juist een beleid voor alle regio’s moet en kan zijn en dit in de toekomst ook zou moeten zijn.</p>
      <p sl="de">Beide verslagen tonen uiteindelijk de positieve effecten van deze maatregelen aan en ik dank daarom vooral de heer Cortés Lastra voor deze belangrijke bijdrage. Hij heeft gewezen op wat uiteindelijk, ondanks alle kritiek, bereikt kon worden met de Lissabon-strategie, en laten zien dat uiteindelijk niet alleen de gedachte maar ook de consequente uitvoering van het concept van earmarking belangrijke gevolgen heeft gehad, vooral op het gebied van innovatie en onderzoek.</p>
      <p sl="de">Tegen mevrouw Schroedter, die vond dat we dit een bittere ervaring kunnen noemen, moeten we zeggen dat er natuurlijk een plan moet zijn. De regio’s, de lokale structuren en uiteindelijk alle individuele projectontwikkelaars hebben en hadden de mogelijkheid en zullen die ook in de toekomst hebben, om onder één dak afzonderlijke projecten en doeleinden na te streven. Er moeten natuurlijk zwaartepunten en prioriteiten worden vastgesteld, en dat is de gedachte van earmarking , maar met tegelijkertijd een bottom-up- en een top-down-aanpak kan zeer veel worden bereikt.</p>
      <p sl="de">Ook uit het onlangs door mij gepresenteerde strategische verslag over de verslagen van de 27 lidstaten met betrekking tot de stand van zaken van de uitvoering van de lopende programmaperiode, blijkt hoe duurzaam en zinvol earmarking is, want van de tot nu toe toegewezen 93 miljard euro is 63 miljard voor Lissabon-doelstellingen gebruikt, dat wil zeggen voor onderzoek, innovatie en investeringen in scholing en ten slotte ook voor de transportsector en infrastructuur in de ruimste zin.</p>
      <p sl="de">Regionaal beleid – en dat is in het verslag-Van Nistelrooij zeer goed uitgewerkt – is een motor voor innovatie die bepaalde ontwikkelingen kan stimuleren en ervoor kan zorgen dat de Europese samenleving uiteindelijk op de wereldmarkt concurrerend kan zijn en kan blijven. In 246 van de meer dan 450 lopende programma’s blijkt onderzoek en innovatie centraal te staan. Dit laat heel duidelijk zien dat zwaartepunten als onderzoek en ontwikkeling nodig zijn en dat daaraan moet worden vastgehouden.</p>
      <p sl="de">Daarom lag het voor de hand om alleen al in de huidige programmaperiode 86 miljard euro voor dit gebied beschikbaar te stellen, drie keer meer dan in de periode 2000-2006. Er moet natuurlijk juist op het gebied van onderzoek en innovatie meer coördinatie komen. Uitstekende prestaties en een grote geografische spreiding zijn niet met elkaar in tegenspraak. Brain circulation moet ons doel zijn en niet brain drain uit enkele of veel regio’s naar een paar andere. We moeten er integendeel voor zorgen dat er juist op het gebied van onderzoek, innovatie en ontwikkeling een circulatie van kennis en van de hierbij betrokken mensen plaatsvindt.</p>
      <p sl="de">Juist nu we aan de volgende programmaperiode denken, moet een van de belangrijke doelstellingen zijn om ons niet louter te richten op de uitvoering, dus op de correcte financiële afwikkeling, maar in onze benadering en aanpak meer resultaatgericht te zijn. Een van de grote stappen vooruit van EU 2020 ten opzichte van Lissabon moet zijn dat we werkelijk in staat zijn om Europese doelstellingen om te zetten in nationale, regionale en tenslotte ook lokale doelstellingen, waarmee we de strategieën ook tastbaar, zichtbaar en begrijpelijk maken.</p>
      <p sl="de">Een laatste opmerking is dat het regionaal beleid volgens mij investeringsbeleid moet zijn, gericht op investeringen in alle regio’s. Uiteindelijk profiteren alle regio’s van geslaagde investeringen in afzonderlijke regio’s, want we moeten steeds bedenken dat twee derde van de Europese export van iedere afzonderlijke lidstaat naar de Europese Unie gaat, dus naar de andere 26 landen. Dus als het goed gaat met deze landen, dan gaat het ook goed met de 27e lidstaat. Dat moet een doelstelling zijn en wanneer we vandaag debatteren over de vraag hoe we de crisis kunnen aanpakken, dan is enerzijds natuurlijk de herstructurering van de begroting aan de orde, maar anderzijds moet de groei een belangrijk element vormen. Alleen op die manier kunnen we op den duur succesvol uit de crisis komen en daarbij kan het regionaal beleid ook een belangrijke bijdrage leveren.</p>
    </intervention>
    <intervention id="3-348" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Mijnheer de Voorzitter, er zijn vijf vragen naar voren gebracht over economische governance plus twee vragen over Europa 2020. Ik zal proberen ze in vijf minuten te beantwoorden, en om dat te kunnen doen zal ik in het Engels spreken in plaats van in mijn moedertaal.</p>
      <p sl="en">Geachte leden, de eerste vraag gaat over hoe de Commissie het toezicht op de globale richtsnoeren voor het economisch beleid wil gaan versterken en hoe de Commissie ervoor wil gaan zorgen dat de nationale parlementen en het Europees Parlement een actieve rol spelen in het multilaterale proces van toezicht.</p>
      <p sl="en">Ter beantwoording van de eerste vraag wil ik verwijzen naar de mededeling van de Commissie over Europa 2020, waarin zij een belangrijke rol voor het Europees Parlement voorstelt, niet alleen in zijn hoedanigheid als medewetgever maar ook als stuurkracht om burgers en de nationale parlementen te mobiliseren. De Commissie benadrukt ook het belang van de vestiging van een permanente dialoog tussen diverse overheidsniveaus, bestaande uit nationale, regionale en plaatselijke autoriteiten en nationale parlementen, evenals sociale partners en vertegenwoordigers van het maatschappelijk middenveld.</p>
      <p sl="en">De tweede vraag betreft het stabiliteits- en groeipact en de extra instrumenten die de Commissie kan voorzien om dit pact aan te vullen. In dit opzicht wil ik verwijzen naar onze mededeling over de versterking van de coördinatie van het economisch beleid, die we vorige week hebben aangenomen. In deze mededeling heeft de Commissie voorstellen beschreven over de versterking van de naleving van het stabiliteits- en groeipact en een meer diepgaande coördinatie van het begrotingsbeleid. De Commissie wil met name de coördinatie van het begrotingstoezicht en -beleid meer vooruitziend maken. Vooral in de eurozone lijkt een verderstrekkende benadering van de beoordeling van het begrotingsbeleid van lidstaten gerechtvaardigd, waaronder een meer diepgaande beschouwing van de zwakke punten in nationale begrotingsplannen voordat ze worden aangenomen. Om lidstaten bovendien de juiste stimulansen te bieden om onevenwichtigheden in de begroting aan te pakken kan de werking van de buitensporigtekortprocedure worden verbeterd door de afzonderlijke procedures te versnellen, vooral bij lidstaten die het pact herhaaldelijk schenden. De Commissie stelt ook voor het kader voor macro-economische preventie voor lidstaten in de eurozone te versterken door een permanent crisisoplossingskader te vestigen. Onder het voorgestelde mechanisme zou de EU schuldpapieren kunnen uitgeven om noodleningen te financieren aan lidstaten in de eurozone die in nood verkeren.</p>
      <p sl="en">De derde vraag betreft de verschillen tussen twee documenten van de Commissie: aan de ene kant de mededeling van juni 2006 over overheidsfinanciering in de EMU 2006, en aan de andere kant het EMU 10-verslag van 2008. De beleidsadviezen die we in 2006 gaven, waren gericht op de veranderingen die de hervorming van het pact in 2005 teweeg had gebracht. Het EMU 10-verslag van 2008 is consistent met wat er destijds werd geschreven, bijvoorbeeld over de relevantie van duurzaamheid op de lange termijn, over de noodzaak in goede tijden stimuleringsmaatregelen te nemen en over de positieve rol van nationale begrotingskaders. Tegelijkertijd nopen de lessen die we uit ruim 10 jaar EMU hebben geleerd en het recente effect van de crisis tot een aangepaste maar nog steeds consistente beoordeling. De mededeling van vorige week over de versterking van de coördinatie van het economisch beleid is erop gericht het pact strenger te maken zowel met betrekking tot het preventieve als het corrigerende aspect. Er staan ook gedetailleerde voorstellen in tegen de achtergrond van de nieuwe mogelijkheden die het Verdrag van Lissabon biedt.</p>
      <p sl="en">Wij stellen voor het kader van het stabiliteits- en groeipact te versterken, zowel wat betreft de preventieve als de corrigerende dimensie; het toezicht op de macro-economische onevenwichtigheden en de trends in het concurrentievermogen binnen de eurozone te verbreden; een Europees semester in te voeren om de coördinatie van een geïntegreerd economisch beleid op voorhand te versterken; en ten slotte naar een solide en permanent mechanisme voor crisisoplossing toe te werken voor de lidstaten in de eurozone die in financiële nood verkeren.</p>
      <p sl="en">De vierde vraag handelt over de in maart 2010 door de Europese Raad opgerichte taskforce om de economische governance in de Unie te verbeteren. De Commissie zal daar op opbouwende wijze in het belang van de Unie en met volledige eerbiediging van haar initiatiefrecht aan meewerken. De mededeling van vorige week houdt al een aanzienlijke bijdrage aan de taskforce in. Het Europees Parlement is binnen deze context duidelijk een zeer grote belanghebbende in de hervorming van de economische governance van de EU. Het Parlement levert door middel van zijn werkzaamheden en verslagen in de betreffende commissies – met name commissies betreffende de economische crisis – al waardevolle bijdragen aan de beraadslagingen van de taskforce.</p>
      <p sl="en">De vijfde en laatste vraag gaat over het vertrouwen dat weer moet worden opgebouwd in de Europese banken en financiële markten en in het Europese project in het algemeen. Ik zal dit kort samenvatten, want het is een zeer breed onderwerp. Ik denk dat hier drie belangrijke punten moeten worden onderstreept: ten eerste het belang van financiële regulering om een veel veiliger financieel stelsel te creëren; ten tweede het voor iedereen heel duidelijk, transparant en begrijpelijk maken van de regelgeving voor begrotingsstabiliteit; en ten derde het herstellen van het groeipotentieel van Europa. Daarom speelt Europa 2020 ook een belangrijke rol in deze context. Dus mijns inziens zijn deze elementen allemaal even belangrijk om het vertouwen in het Europese project te herstellen.</p>
      <p sl="en">En daarmee kom ik bij de twee vragen over de EU 2020-strategie. Conform de conclusies van de Europese Voorjaarsraad, met name wat betreft de streefdoelen van de EU 2020-strategie, is de Commissie begonnen er met de lidstaten aan te werken nationale doelen te stellen om de streefdoelen te onderbouwen. Om deze werkzaamheden te vereenvoudigen heeft de groep voor de indicatoren van het Comité voor de werkgelegenheid twee alternatieve technische benaderingen geboden waarin wordt getoond wat elke lidstaat zou moeten doen om ervoor te zorgen dat de EU het streefcijfer van 75 procent voor de werkgelegenheidsniveaus haalt.</p>
      <p sl="en">In de laatste week van april en de eerste week van mei hebben de Commissie en het voorzitterschap een ronde van bilaterale besprekingen gehouden om de eerste ideeën over potentiële nationale doelen voor de strategie uit te wisselen. Deze besprekingen waren zeer succesvol en stelden ons in staat in eerste instantie een idee te krijgen waar de lidstaten staan en de zeer specifieke economische omstandigheden te begrijpen die elke lidstaat eigen zijn. De bilaterale bijeenkomsten toonden aan dat de meeste lidstaten sterk achter de streefdoelen staan en bereid zijn ambitieuze nationale doelen te stellen om de door de Voorjaarsraad gestelde streefdoelen te verwezenlijken. De Commissie zal op grond van de algehele uitkomst van deze besprekingen de resultaten bijeenbrengen, die dan als inbreng zullen dienen voor de diverse Raadsformaties in mei en juni. Indien er verschillen zijn tussen een EU-doel en het totaal van de nationale doelen, willen wij de besprekingen met de lidstaten voortzetten om te bekijken hoe maatregelen op nationaal of EU-niveau de EU dichter bij de streefdoelen kunnen brengen. De Europese Raad heeft gezegd het streefdoel in juni op grond van de verdere werkzaamheden te zullen beoordelen.</p>
      <p sl="en">Men is vooral geïnteresseerd in een toelichting van het doel voor armoedebestrijding, als u mij toestaat. De Voorjaarsraad heeft de Commissie gevraagd de lidstaten te helpen geschikte indicatoren te identificeren die het streefdoel van de EU voor sociale insluiting ondersteunen, met name door armoedevermindering. Na de bezorgdheden van de diverse lidstaten te hebben gehoord heeft de Commissie een mogelijk compromisvoorstel gepresenteerd. Het voorstel is gebaseerd op drie belangrijke indicatoren van armoede in de EU, namelijk: risico op armoede; materiële ontbering; en het aantal werkloze huishoudens. Samen weerspiegelen ze de veelzijdige aard van armoede en de verscheidenheid aan omstandigheden in de lidstaten. Terwijl een aantal delegaties binnen het Comité voor sociale bescherming te kennen heeft gegeven het voorstel van de Commissie te steunen, dringen sommige delegaties erop aan in het gestelde EU-doel het aspect van de arbeidsmarkt op te nemen. De Commissie is de mogelijke oplossingen actief aan het verkennen.</p>
      <p sl="en">Wat betreft governance zou ik u willen geruststellen met de mededeling dat we veel waarde hechten aan uw rol in de nieuwe strategie en aan uw inbreng. Voorzitter Barroso heeft duidelijk gemaakt dat het een van zijn belangrijkste punten voor zijn tweede ambtstermijn is het Parlement nauwer te betrekken in Europa 2020. Wij doen ons best ervoor te zorgen dat het Parlement voldoende tijd zal hebben om dit jaar tot een standpunt te komen. Persoonlijk zal ik mij er volledig voor inzetten u daarbij op alle mogelijke manieren te helpen. We moeten alle belangrijke EU-instellingen erbij hebben als we de benodigde politieke inbreng willen hebben en de strategie willen laten slagen.</p>
      <p sl="en">Wat betreft onderwijs en opleiding, dat onderwerp is van de tweede vraag over EU 2020, zou ik eigenlijk het volgende willen zeggen. Al bij het crisisoplossingsplan van november 2008 heeft de Commissie de lidstaten opgeroepen de investering in onderwijs en opleiding te behouden, en we zullen deze richting blijven aanhouden. Over het algemeen hebben de lidstaten positief gereageerd op de oproep de herstelmaatregelen te richten op slimme investering in middelen voor toekomstige groei. Veel regeringen hebben noch de steun aan studenten verlaagd, noch de inschrijving teruggedrongen. Integendeel, in veel herstelpakketten zijn maatregelen opgenomen om een grotere deelname in het onderwijs, met name het hoger onderwijs, te ondersteunen. Ondanks de crisis zijn de voor 2010 aangekondigde onderwijsbegrotingen in veel lidstaten constant gebleven of verhoogd. We zien echter inderdaad tekenen van geplande verlagingen van de onderwijsbegrotingen van andere landen.</p>
      <p sl="en">We moeten er wel aan denken dat sommige regeringen al algemene bezuinigingen in overheidsbegrotingen hadden gepland – en in sommige gevallen al hadden doorgevoerd – voordat de crisis begon. Veel van deze bezuinigingen zouden het onderwijs treffen. Andere lidstaten zijn manieren aan het verkennen om de financieringsbronnen te spreiden. De Commissie zal deze kwestie aandachtig blijven volgen. In sommige landen ontstaan er nu pas financiële beperkingen. Wij zullen de algemene overheidsbegrotingen evenals de efficiency van investeringen in de gaten houden.</p>
      <p sl="en">Op Europees niveau en binnen het bestaande meerjarig financieel kader wil de Commissie maatregelen die de doelstellingen van Europa 2020 ondersteunen tot prioriteit stellen. Stimulering van economisch herstel, investering in de jongeren van Europa en opbouw van de toekomstige infrastructuur vormen de prioriteiten van de ontwerpbegroting voor 2011 die de Commissie onlangs heeft aangenomen. Ondersteuning van het kerninitiatief “Jeugd in beweging” betekent het versterken van de programma’s “Een leven lang leren” en “Jeugd in actie” evenals de “Marie Curie”- en “Erasmus voor ondernemers”-activiteiten.</p>
      <p sl="en">Laten we niet vergeten dat we op dit gebied ook ingrijpen door middel van de structuurfondsen. Met een begroting van 76 miljard euro voor de periode 2007-2013 helpt het Europees Sociaal Fonds jongeren van het onderwijs over te stappen naar het arbeidsgebeuren. Het helpt mensen ook terug te keren naar het onderwijs om hun vaardigheden op te frissen en uit te breiden. Ongeveer een derde van de begunstigden van het Europees Sociaal Fonds bestaat uit jongeren. Het fonds kent bovendien 8,3 miljard euro toe – en dat vertegenwoordigt grofweg 11 procent van de algehele begroting van het fonds – voor de hervorming van onderwijs- en opleidingsstelsels van lidstaten.</p>
      <p sl="en">Dit alles toont aan dat de EU 2020-strategie het beginsel van de kenniseconomie versterkt en dat onderwijs en opleiding daar de kern van vormen. Wij zullen ervoor zorgen dat we de middelen hebben om onze doelen te halen.</p>
    </intervention>
    <intervention id="3-349" speaker_id="28122" name="David Casa" is_mep="True" mode="spoken">
      <p sl="mt">Ik vind het buitengewoon verontrustend dat de economische crisis een belangrijke nasleep zal hebben op de lange termijn. Met het stijgen van de leeftijd van de bevolking zullen de lidstaten zich steeds meer moet inspannen om hun socialezekerheidsstelsel houdbaar te houden. Ook ik zie in dat de overheidsuitgaven gediversifieerd moeten worden om ervoor te kunnen zorgen dat Europa daadwerkelijk zijn visie voor 2020 tot stand kan brengen. Dat neemt echter niet weg dat deze uitgaven mijns inziens deel dienen uit te maken van het nationaal fiscaal beleid. Willen we het geheel fiscaal houdbaar houden, dan dienen we gezien de sterke achteruitgang van de geboortecijfers alsook de steeds verder vergrijzende bevolking een duidelijke beleidsommezwaai te maken. Daarbij dient bovendien fors rekening te worden gehouden met de stijgende pensioenaanspraken en het grotere beroep dat gedaan zal worden op de medische zorgverlening.</p>
      <p sl="mt">De Europese Unie heeft gezien de demografische trends alle belang bij een strategie die oudere burgers motiveert langer te blijven werken. Het is van cruciaal belang dat bij het opstellen van een dergelijke strategie rekening wordt gehouden met de van lidstaat tot lidstaat verschillende omstandigheden en behoeftes. Er is geen hapklaar standaardbeleid; alles dient op maat te worden gesneden van de lidstaten. Het is dan ook van cruciaal belang dat het aantal op de arbeidsmarkt actieve mensen stijgt en dat we kansen creëren voor hoogstaande werkgelegenheid. Daardoor vermindert niet alleen de afhankelijkheid van de sociale zekerheid, maar zullen tevens meer mensen bijdragen aan het socialezekerheidsstelsel.</p>
      <p sl="mt">Wat banen en scholing betreft, is het van cruciaal belang dat de Europese Unie inzet op actieve en inclusieve werkgelegenheid, met andere woorden: dat zij ernaar streeft het volledige potentieel van alle mensen die kunnen werken – vrouwen in het bijzonder – te benutten en te werken aan de integratie van al degenen die het verst van de arbeidsmarkt afstaan en hun daartoe alle noodzakelijke instrumenten aan te bieden. Mijnheer de commissaris, nu we de eerste weken in onze nieuwe functie achter de rug hebben, is het de hoogste tijd om de mouwen op te stropen en aan de slag te gaan om de doelstellingen waarmee de werkgelegenheid binnen de Europese Unie stijgen zal, ook daadwerkelijk tot stand te brengen.</p>
    </intervention>
    <intervention id="3-350" speaker_id="28154" name="Ole Christensen" is_mep="True" mode="spoken">
      <p sl="da">Mijnheer de Voorzitter, we verliezen dagelijks duizenden arbeidsplaatsen in Europa, en de EU 2020-strategie is bedoeld als aanpak van de EU voor de uitdagingen van de toekomst en voor de manier waarop we het concurrentievermogen kunnen handhaven en versterken, zodat we groei en meer arbeidsplaatsen kunnen creëren. Daarbij moeten we een keuze maken voor een route: willen we concurreren op basis van lage lonen en slechte arbeidsomstandigheden of willen we concurreren op basis van kennis en competenties, groene banen van hoge kwaliteit en fatsoenlijke omstandigheden op de arbeidsmarkt?</p>
      <p sl="da">In dit verband is het enigszins zorgwekkend om te zien dat de Commissie zich eenzijdig concentreert op de flexibiliteit binnen het flexizekerheidmodel. Dat is niet zinvol. Mensen moeten beschermd en veilig zijn, voordat ze flexibel kunnen zijn. Er moet een vorm van steun zijn waarvan mensen kunnen leven, als ze hun baan verliezen. Mogelijkheden voor nascholing moeten beschikbaar zijn, zodat mensen kunnen rondkijken en zich oriënteren op de arbeidsmarkt om de best mogelijke banen te vinden. Dit vereist investeringen in de lidstaten, maar dit zijn investeringen die zich op de lange termijn terugbetalen.</p>
      <p sl="da">De Commissie moet meer doen in verband met sociale dumping. Wie van het ene land naar een ander land verhuist om te werken, moet werken onder de voorwaarden die gelden in het nieuwe land. De Commissie moet ervoor zorgen dat iedereen onderworpen is aan de regels inzake migrerende werknemers, dat iedereen onderworpen is aan de regels die op EU-niveau gelden en dat de regels van de interne markt geen voorrang krijgen op de regels inzake de rechten van werknemers.</p>
    </intervention>
    <intervention id="3-351" speaker_id="28116" name="Marian Harkin" is_mep="True" mode="spoken">
      <p sl="en">Mijnheer de Voorzitter, ik zou willen zeggen dat het debat vanmiddag de bereidheid, sterker nog, het aandringen van het Parlement weerspiegelt om volledig in dit proces betrokken te worden. Gezien de beperkte tijd die ik heb, zou ik alleen drie korte punten willen aankaarten. Ik steun de verklaring van commissaris Rehn – en ook de verklaring van commissaris Andor vandaag – wat betreft nauw toezicht op de begrotingen van de lidstaten. Op gegeven moment zag het ernaar uit dat de eurozone en de EU als eenheid het jaar 2020 niet zouden halen. Dus om ervoor te zorgen dat we niet alleen overleven, maar ook welvaren, is het van essentieel belang dat de lidstaten hun reeds aangegane verplichtingen en beloften nakomen. De put dempen als het kalf verdronken is, is altijd al een nutteloze actie geweest.</p>
      <p sl="en">Ten tweede hebben de lidstaten en de EU zich de laatste anderhalf jaar bijna uitsluitend gericht op het stabiliseren van financiële instellingen. We zijn er in feite helemaal door in beslag genomen. Hoewel dit belangrijk is, hebben zeer veel burgers het vertrouwen verloren en voelen ze zich nu in de steek gelaten. Ze verwachten ondersteuning van de lidstaten en verwachten dat de EU een kader neerzet dat bevorderlijk is voor het creëren van banen, voor het ondernemerschap en voor de ondersteuning van het midden- en kleinbedrijf. Het is echter cruciaal dat een dergelijk kader groei van de economie koppelt aan het creëren van fatsoenlijke banen en aan een verbetering van het welzijn van alle burgers, vooral degenen die onder de armoedegrens leven.</p>
      <p sl="en">Ten slotte verkeert de jeugdwerkloosheid in een grote crisis. Een gisteren door de Commissie gepubliceerd document bevestigde dat de jeugdwerkloosheid in de EU op 20 procent ligt, en dat is tweemaal zo hoog als was voorspeld voor de algehele werkloosheid. Deze crisis is in alle opzichten net zo reëel en dringend als de economische crisis en, hoewel ik de opmerkingen van de commissaris heb gehoord over initiatieven voor jongeren en deze toejuich, moet er echte coördinatie tussen de lidstaten zijn en een sterke invloed op hen worden uitgeoefend om die initiatieven naar concrete banen te vertalen.</p>
    </intervention>
    <intervention id="3-352" speaker_id="23784" name="Janusz Wojciechowski" is_mep="True" mode="spoken">
      <p sl="pl">De EU 2020-strategie bevat ambitieuze doelstellingen die zo correct zijn dat zij eigenlijk niet ter discussie gesteld kunnen worden. Als we de doelstellingen lezen, krijgen we de indruk dat de Europese Unie nu al rijk is en vrij van zorgen en uitsluitend oog heeft voor de opbouw van een voorspoedige toekomst. Wij weten ondertussen dat er in werkelijkheid vele problemen zijn en vooral dat er tussen de rijke en arme landen en regio’s van Europa grote verschillen bestaan in ontwikkelingsniveau.</p>
      <p sl="pl">Ik stel met verbazing vast dat er onder de prioriteiten van de strategie geen plaats is voor de ontwikkeling van de landbouw, terwijl we weten dat de wereld de landbouwproductie tot 2050 met 70 procent moet verhogen om de groeiende wereldbevolking te kunnen voeden van een steeds kleiner wordend areaal landbouwgrond. Ik begrijp dus niet dat de ontwikkeling van de landbouw geen prioriteit heeft in de strategie.</p>
      <p sl="pl">Landbouw betekent voedselzekerheid en ecologische veiligheid – belangrijk voor ons en voor toekomstige generaties. Ik kan me geen verantwoordelijke ontwikkelingsstrategie van de Europese Unie voorstellen zonder zorg voor de ontwikkeling van de Europese landbouw.</p>
    </intervention>
    <intervention id="3-353" speaker_id="97011" name="Georgios Koumoutsakos" is_mep="True" mode="spoken">
      <p sl="el">Mijnheer de Voorzitter, voordat ik iets ga zeggen over de EU 2020-strategie, moet ik reageren op hetgeen ik eerder van een of twee collega’s heb gehoord over het standpunt van de Griekse centrumrechtse partij ten aanzien van het steunmechanisme voor de Griekse economie. Laat ik eerst een paar punten rechtzetten. Onze partij heeft zich nooit verzet tegen het Europees steunmechanisme voor Griekenland. Onze partij had enkel een andere opvatting over de maatregelen die toegepast moesten worden. De maatregelen die nu toegepast worden zullen het land geheid in een zware recessie storten en stagflatie veroorzaken. Tot die maatregelen heeft de regering op eigen houtje besloten. Zij heeft daar niemand, noch de andere Griekse partijen noch de Griekse samenleving, van tevoren van op de hoogte gebracht of geraadpleegd. De regerende meerderheid heeft geweigerd voorafgaand overleg te plegen, ofschoon zij op die manier tot het noodzakelijke, brede beleid had kunnen komen en voor een sociaal draagvlak had kunnen zorgen. Ik herhaal, mijnheer de Voorzitter, de Nea Dimokratia heeft zich niet verzet tegen het steunmechanisme van de Europese Unie en het Internationaal Monetair Fonds. Wij respecteren het geld van onze partners tot op de laatste cent en wij bedanken hen voor hun steun. Daarom hebben wij op verantwoorde wijze steun gegeven aan een andere, efficiëntere beleidsmix. Wij hebben ingestemd met de noodzaak van strenge begrotingsdiscipline maar willen ook een groeibeleid, opdat Griekenland in staat zal zijn de vicieuze cirkel van diepe recessie en hollende inflatie te doorbreken, die zulke nefaste gevolgen heeft voor de Griekse samenleving en economie, maar ook een negatieve weerslag heeft op Europa.</p>
      <p sl="el">Wat ons debat over de economische crisis en de EU 2020-strategie betreft, geloof ik, mijnheer de Voorzitter, dat het hoog tijd is voor concrete daden en tastbare resultaten. Er is genoeg gepraat! Daarom heb ik ook het woord gevraagd! Het is heel eenvoudig: de euro is een historisch succes van de Europese integratie, en wij moeten de euro beschermen en redden. Daarom hebben wij een krachtig financieel en economisch bestuur nodig. Zonder een dergelijk bestuur dreigt de 2020-strategie te mislukken en hetzelfde lot te moeten ondergaan als de strategie van Lissabon.</p>
      <a text="(Spreker verklaart zich bereid een “blauwe kaart”-vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-354" speaker_id="29579" name="Marc Tarabella" is_mep="True" mode="spoken">
      <p sl="fr">Mijnheer Koumoutsakos, geachte collega, u hebt bepaald geen gebrek aan eigendunk! Zojuist heb ik u horen zeggen dat de Griekse regering niet de moeite heeft genomen om u of de verschillende partijen en het maatschappelijk middenveld te raadplegen over de te nemen maatregelen. Ik wil dan toch naar voren brengen dat de huidige Griekse regering in het geheel niet verantwoordelijk is voor de situatie. Zij is het slachtoffer van speculanten, die ik straks zal noemen wanneer ik het woord heb. Maar het is ook mijn plicht om te onderstrepen, dat de vorige regering de cijfers gedurende meerdere jaren heeft verbloemd en dat uw partij ten minste twee termijnen aan de macht is geweest. Ik ben dus van mening dat de verantwoordelijkheid meer in Griekenland ligt, en dat uw partij de politieke verantwoordelijkheid draagt. Kunt u mij antwoord geven op die vraag, mijnheer Komoutsakos?</p>
    </intervention>
    <intervention id="3-355" speaker_id="97011" name="Georgios Koumoutsakos" is_mep="True" mode="spoken">
      <p sl="el">Geachte collega, uw interventie is te wijten aan gebrekkige informatie. De vorige Griekse regering had een economie geërfd met hoge schulden, torenhoge schulden, een economie met rotte fundamenten. De grote internationale economische crisis heeft die problemen, die chronische problemen die in dertig jaar tijd diep wortel hadden geschoten, voor het voetlicht gebracht en een dramatische omvang gegeven.</p>
      <p sl="el">Natuurlijk zijn er fouten gemaakt door de vorige regering maar de huidige regering heeft veel grotere fouten gemaakt, ofwel uit zwakte ofwel uit een gebrek aan moed. Deze regering heeft minstens vijf maanden gewacht alvorens de noodzakelijke maatregelen te nemen om de situatie in te dammen, en op die manier is de tekortcrisis die, zoals u zelf ook heel goed weet, alle landen in haar greep heeft, een leningscrisis geworden.</p>
      <p sl="el">En zo zijn wij in de huidige dramatische situatie verzeild geraakt. Dit is mijn antwoord. Wij zijn bereid om zelfkritiek te oefenen maar ook hier geldt de zeer oude spreuk: “wie uwer zonder zonde is, werpe de eerste steen”.</p>
    </intervention>
    <intervention id="3-356" speaker_id="96671" name="Edward Scicluna" is_mep="True" mode="spoken">
      <p sl="mt">Mijnheer de Voorzitter, het belang van de stabiliteit van de overheidsfinanciën op de lange termijn is vandaag dramatischer dan ooit tevoren uit de doeken gedaan. Het is makkelijk en ook niet meer dan logisch om te zeggen: “We hebben u gewaarschuwd om uw tekorten en schulden niet volledig uit de hand te laten lopen”. De redenen daartoe liggen voor het oprapen. Nu echter een groot aantal lidstaten van de Europese Unie, waaronder leden van de eurozone, concreet in een dergelijke onhoudbare situatie terecht zijn gekomen, kan deze situatie niet zomaar eventjes snel-snel rechtgezet worden zonder dat we ons daarbij ernstig rekenschap geven van de desastreuze economische situatie waarin we ons nu bevinden.</p>
      <p sl="mt">Dit is echter allesbehalve een oproep om de maatregelen op het gebied van de overheidsfinanciën uit te stellen. Integendeel. Maar om de lidstaten van de Europese Unie nu te vragen om koste wat het kost bezuinigingsmaatregelen te treffen, gaat ook weer veel te ver. We zouden namelijk op die manier de hele Europese regio voor heel veel jaren in het vooruit veroordelen tot een lage economische groei, zo niet erger. We kunnen het ons eenvoudigweg niet veroorloven om de vraag af te vlakken, ook niet in lidstaten die zowel intern als extern over overschotten beschikken en die het geld hebben om meer en niet minder uit te geven.</p>
      <p sl="mt">We dienen de zwakkere EU-lidstaten te helpen om door middel van export hun economie te stimuleren en hen op die manier uitzicht te geven op meer banengroei. Daarbij mogen we niet dogmatisch te werk gaan. Neen, deze situatie vraagt om intelligent optreden en op velerlei vlak om een zekere flexibiliteit, niet in het laatst op dat van het economisch beleid.</p>
    </intervention>
    <intervention id="3-357" speaker_id="4541" name="Elizabeth Lynne" is_mep="True" mode="spoken">
      <p sl="en">Mijnheer de Voorzitter, we hebben in het voorstel van de Commissie voor de EU 2020-strategie zeer terecht veel gehoord over economisch herstel, maar naar mijn mening niet genoeg over armoede, en daarom was ik zeer verheugd dat u armoedevermindering in uw toespraak noemde.</p>
      <p sl="en">We moeten niet vergeten dat de meest kwetsbaren in de samenleving in elke economische recessie harder getroffen worden dan wie dan ook, en daarom moeten we mechanismen instellen om hen te beschermen. Zo zou ik bijvoorbeeld graag een doel willen zien om het percentage EU-burgers dat in armoede leeft met 25 procent omlaag te brengen, en om er ook voor te zorgen dat degenen die momenteel van de arbeidsmarkt zijn uitgesloten goed werk kunnen krijgen, en dat we tegelijkertijd doelen hebben om zwartwerk uit te bannen.</p>
      <p sl="en">We moeten er bovendien voor zorgen dat de lidstaten investeren in stelsels voor sociale zekerheid en sociale bescherming, en ook de toegang tot rechten, middelen en universele diensten waarborgen. Ik zou ook graag een doel op EU-niveau willen zien om ervoor te zorgen dat de lidstaten tegen 2015 de dakloosheid hebben beëindigd en om geïntegreerde strategieën tegen dakloosheid te ontwikkelen.</p>
      <p sl="en">Op al deze gebieden zou niet alleen meer met het Parlement moeten worden overlegd – en ik was blij dat u dat noemde – maar ook met NGO’s die in het veld werkzaam zijn. Wat betreft de open coördinatiemethode op sociaal gebied: die moet worden versterkt. We weten allemaal dat deze niet zo goed heeft gewerkt als had gekund, maar ik denk dat deze in de toekomst wel goed kan werken als de juiste mechanismen worden ingesteld – maar alleen als die mechanismen werkelijk worden ingesteld.</p>
    </intervention>
    <intervention id="3-358" speaker_id="28372" name="Ryszard Czarnecki" is_mep="True" mode="spoken">
      <p sl="pl">De strategie wordt aangenomen op het slechtst mogelijke moment. De industriële productie in Europa is gedaald tot het niveau van de jaren negentig en het bnp van de Europese Unie is vorig jaar met 4 procent afgenomen. Maar niet de timing is het ergste. Het ergste is dat maar liefst vier van de vijf prioriteiten die ons zijn voorgehouden als de belangrijkste trekpaarden van de ontwikkeling van Europa, namelijk werkgelegenheid, onderzoek en ontwikkeling, onderwijs en armoedebestrijding, geen Europese activiteiten zijn. Aan deze thema’s is weinig supranationaals te ontdekken en de individuele landen lossen ze in eigen beheer op. Eigenlijk is alleen het klimaatbeleid een terrein waarop we bepaalde Europese maatregelen kunnen nemen. Alle andere onderwerpen vallen, om eerlijk te zijn, onder de verantwoordelijkheid van de verschillende lidstaten zelf.</p>
    </intervention>
    <intervention id="3-359" speaker_id="29579" name="Marc Tarabella" is_mep="True" mode="spoken">
      <p sl="fr">Mijnheer de Voorzitter, de EU 2020-strategie zou een nieuwe vorm van bestuur moeten voorstellen op basis van reflectie op de economische crisis, in plaats van te proberen het huidige mislukte systeem te repareren.</p>
      <p sl="fr">Laten we eerst afrekenen met de onjuiste ideeën, met name betreffende Griekenland. De crisis is geen Griekse crisis. De Grieken zijn nu slachtoffer van een economisch en financieel systeem van aasgieren, een systeem waarin de G20 in een aantal dagen duizenden miljarden dollars heeft uitgegeven om de banken te redden, terwijl Griekenland maandenlang aan zijn lot wordt overgelaten.</p>
      <p sl="fr">De internationale topontmoetingen zijn niet meer te tellen, men zou het allemaal gaan zien. Eindelijk zou de financiële sector worden gereglementeerd. Europa praat en denkt na, maar ondertussen zijn de aasgieren er nog steeds. Wat wordt er op dit moment overal gezegd? Dat men de markt gerust moet stellen. Maar wie is de markt? De speculanten worden gekalmeerd, alsof het halfgoden zijn aan wie geofferd moet worden zodat ze ons sparen.</p>
      <p sl="fr">Hoelang nog zullen de mensen dit cynisme ondergaan? Hoe lang nog blijft men leven in de illusie van de markt, die goed is voor investeerders maar de bevolking arm maakt? Het is onacceptabel dat het terrorisme van de financiële markten gehele landen op de knieën dwingt.</p>
      <p sl="fr">Een valsemunter loopt groot risico, want de munt is een element van staatssoevereiniteit. Maar als een handelaar speculeert met de schuld van een land, riskeert hij niets. Wanneer komen er echte sancties voor deze financiële witteboordencriminelen? Speculanten die zich verrijken over de rug van de bevolking moeten worden uitgebannen. Wij moeten een einde maken aan de casinobanken, die spelen met de levens en de toekomst van de burgers. Wij moeten van Europa eisen dat de financiële markten serieus worden gecontroleerd, in plaats van de openbare dienstverlening aan te pakken.</p>
      <p sl="fr">Tot slot, geachte collega’s: ik vind dat men ons genoeg belachelijk heeft gemaakt. We kunnen wel iedere vrijdag in buitengewone zitting bijeenkomen en miljarden vrijmaken, maar als we de oorzaken van het kwaad niet aanpakken zullen we uiteindelijk op een van die vrijdagen moeten melden dat Europa failliet is.</p>
    </intervention>
    <intervention id="3-360" speaker_id="34249" name="Filiz Hakaeva Hyusmenova" is_mep="True" mode="spoken">
      <p sl="bg">Mijnheer de Voorzitter, in de loop der jaren is gebleken dat het Europees cohesiebeleid een essentiële rol speelt en een cruciaal beleid van de Gemeenschap is. Het biedt de Europese burgers een zichtbare, kwantificeerbare indicator van de Europese solidariteit. De rol van het cohesiebeleid wordt ook erkend door de opname ervan in de doelstellingen van het Verdrag van Lissabon. Door dit alles verdient het cohesiebeleid een rechtmatige plaats in de EU 2020-strategie.</p>
      <p sl="bg">In de ontwerpstrategie heeft dit beleid niet de plaats gekregen die het verdient. Daarom heb ik grote waardering voor het verslag over de bijdrage van het cohesiebeleid aan Lissabon- en EU 2020-doelstellingen, dat waardevolle richtsnoeren bevat. Een krachtig cohesiebeleid is ook nodig op het moment dat de economische crisis tot een vermindering van het aantal banen leidt en ons concurrentievermogen aantast, maar ook in de toekomst, zodat de Europese Unie zich kan consolideren als sterke mondiale speler.</p>
      <p sl="bg">Er zijn betrouwbare benchmarks nodig om vast te stellen hoe doelmatig en efficiënt de middelen voor dit beleid zijn gebruikt. Zoals in dit verslag wordt gevraagd, moet het effect van de uitgaven voor het cohesiebeleid op de regionale ontwikkeling worden geëvalueerd op basis van specifieke indicatoren. Om die evaluatie-indicatoren vast te stellen moet de Commissie nadenken over een duidelijke definitie van het begrip “territoriale cohesie” en met een voorstel op dit gebied komen, omdat dit begrip in het Verdrag van Lissabon wordt gebruikt. Objectieve, precieze evaluatiecriteria kunnen alleen worden vastgesteld als we een definitie van dit begrip hebben. Dit zal een concrete basis voor het beleid vormen, evenals voor instellingen en burgers.</p>
    </intervention>
    <intervention id="3-362" speaker_id="96826" name="Tamás Deutsch" is_mep="True" mode="spoken">
      <p sl="hu">Mijnheer de Voorzitter, dames en heren, allereerst wil ik mijn waardering tot uiting brengen aan de rapporteurs voor hun uitstekende werk en wil ik de commissarissen bedanken voor hun belangrijke, waardevolle gedachten.</p>
      <p sl="hu">Enkele jaren geleden zei een goede vriend en mentor tegen me dat je tijdens je leven altijd in situaties terechtkomt waarin je ofwel onderdeel van het probleem bent ofwel onderdeel van de oplossing. In mijn optiek is de EU2020-strategie op dit moment veel meer onderdeel van het probleem dan van de oplossing. Ik denk dat het onze gezamenlijke verantwoordelijkheid is deze strategie veel meer onderdeel van de oplossing te maken. Staat u mij toe dat ik hier even pas op de plaats maak en uw aandacht erop vestig dat alleen de naam van de strategie al problemen met zich meebrengt. In de grote meerderheid van de talen van de Europese Unie zegt de naam EU2020-strategie helemaal niets. Het is moeilijk voor te stellen dat een gemeenschap van meer dan 500 miljoen burgers zich kan identificeren met een strategie die is gebaseerd op een concept, een idee dat een recept biedt voor de problemen in hun persoonlijke leven, terwijl deze titel voor hen onbegrijpelijk is en ver afstaat van hun persoonlijke leven. Misschien is deze titel zeer veelzeggend op een bijeenkomst van marketingexperts, maar het gaat hier niet om marketingexperts maar om Europeanen van vlees en bloed.</p>
      <p sl="hu">Er is nog een wijs Hongaars gezegde: wie te veel wil, vangt bot. Volgens mij wil de strategie – die voorlopig nog onderdeel van het probleem vormt – te veel, maar vangt bot. Misschien zou de strategie de essentie het beste weergeven als daarin de belangrijkste kwesties werden behandeld. In dit verband maak ik u er graag op attent dat mijns inziens de regionale ontwikkeling moet worden versterkt. De versterking van de regionale ontwikkeling staat voor investeringen, groei en het creëren van banen, en ik ben van mening dat het probleem dat de mensen het meest treft, is dat ze banen, banen en nog eens banen nodig hebben. Dit zijn de punten die ik u onder uw aandacht wil brengen.</p>
    </intervention>
    <intervention id="3-363" speaker_id="96887" name="Francesco De Angelis" is_mep="True" mode="spoken">
      <p sl="it">Mijnheer de Voorzitter, dames en heren, met de start van de EU 2020-strategie wordt in feite een fase afgesloten, namelijk die van de Lissabonstrategie, en moet worden afgerekend met de negatieve structurele effecten die de financiële, economische en sociale crisis heeft gesorteerd en blijft sorteren.</p>
      <p sl="it">Ik denk dat de EU 2020-strategie, om effectief te kunnen zijn, zich moet toespitsen op twee belangrijke elementen: ten eerste een systeem voor de beoordeling van de vorderingen dat ook voorziet in een belonings- en sanctiestelsel; en ten tweede een doortastend beleid van investeringen in infrastructuur, natuurlijk aangevuld met instrumenten voor de regulering van het financiële systeem en beleid met het oog op een hernieuwde sociale dialoog en samenhang.</p>
      <p sl="it">Infrastructuur is de hoeksteen van de herlancering van het beleid voor innovatie in de industrie, het midden- en kleinbedrijf, productieconsortia of onderzoeksinstituten en in hun relatie tot universiteiten en lokale instellingen. Het verslag-Van Nistelrooij moet dan ook van harte worden verwelkomd, omdat het niet alleen een grondig beeld geeft van het tot nu toe in de lidstaten verrichte werk, maar ook een begin maakt met het aanpakken van de kwestie van criteria voor de harmonisering van de financiële instrumenten en de operationele programma’s op het gebied van innovatie.</p>
      <p sl="it">Harmonisering van de regels, procedures en administratieve praktijken voor het beheer van de EU-projecten en vereenvoudiging en stroomlijning van de procedures: dit zijn de oplossingen die de belanghebbenden ter plaatse en de burgers al lange tijd van ons verlangen. Ik ben van mening dat Europa op dit punt veel kan en moet doen om de groei, ontwikkeling en werkgelegenheid te bevorderen.</p>
    </intervention>
    <intervention id="3-364" speaker_id="96945" name="Marietje Schaake" is_mep="True" mode="spoken">
      <p sl="en">Mijnheer de Voorzitter, daar we proberen de financiële en economische crisis te overwinnen, zou ik graag op een gebrek willen wijzen, namelijk het gebrek aan kennis, die essentieel is. Het spijt mij te zeggen dat Europa met de dag een steeds dommer continent aan het worden is, terwijl kennis ons succesvolste en rijkste middel is. Daarin investeren brengt geen risico met zich mee.</p>
      <p sl="en">De jonge generatie Europeanen betaalt echter de prijs van de crisis, want de jeugdwerkloosheid stijgt en de begrotingen voor onderwijs en innovatie worden bevroren of verlaagd. We moeten bezuinigingen doorvoeren, maar laten we dat doen met een 21e-eeuwse aanpak, want waar gaat de helft van de EU-begroting nu naartoe? Naar de landbouw! Die zou naar de jonge generatie en hun ontwikkeling moeten gaan. Niet alleen maar naar het traditionele onderwijs, maar naar ontwikkeling die gericht is op bijvoorbeeld e-vaardigheden en ondernemerschap.</p>
      <p sl="en">We weten dat, hoe hoger iemands opleidingsniveau is, des te minder kans er is dat hij zijn baan verliest Toch komen de lidstaten niet de benodigde beloften na om voor een ambitieuze kenniseconomie te zorgen. Zo straft Europa de volgende generatie Europeanen door het onmogelijk voor hen te maken hun talenten en ambities tot hun volledige potentieel te ontwikkelen, terwijl het toelaat dat China, India en de Verenigde Staten aantrekkelijkere locaties worden voor talent, onderzoek, creativiteit en innovatie.</p>
      <p sl="en">Maatregelen voor de korte termijn brengen op de lange termijn hoge kosten met zich mee. Ondernemerschap, uitmuntendheid en een duurzame toekomst van de Europese economie zijn zaken waarvoor alleen kan worden gezorgd als we bereid zijn in kennis te investeren. Want wie denkt dat kennis duur is, weet niet wat domheid kost.</p>
      <p sl="en">Vandaag heeft commissaris Kroes haar visie op de digitale agenda voor Europa gepresenteerd, een van de kerninitiatieven van EU 2020. Het is een ambitieuze en toch concrete strategie die de digitale markt in Europa binnen de wereldwijde economie sterker wil maken en veel Europeanen op een toegankelijk internet wil aansluiten.</p>
      <p sl="en">Ik ben van mening dat we nu meer slimme beslissingen moeten nemen en ervoor moeten zorgen dat de huidige crisis geen wissel gaat trekken op de jeugd en de jonge generatie niet met lasten opzadelt die zij nooit kan dragen.</p>
      <p sl="en">Ondersteunt de Commissie een gecoördineerde aanpak, die bij de besluitvorming een andere richting inslaat dan de intergouvernementele procedure, en een sterkere rol toebedeelt aan de Commissie en het Parlement, om ervoor te zorgen dat de lidstaten hun beloften nakomen?</p>
    </intervention>
    <intervention id="3-365" speaker_id="1922" name="Thomas Mann" is_mep="True" mode="spoken">
      <p sl="de">Mijnheer de Voorzitter, de strategie van Lissabon heeft geen duurzaam resultaat opgeleverd. Hoe komt dat? De lidstaten, sociale partners en brede delen van het maatschappelijk middenveld waren er te weinig bij betrokken en voelden zich daarom niet medeverantwoordelijk. Met de EU 2020-strategie kan het anders gaan. Deze kan succesvol worden, commissaris, indien hierin ook rekening wordt gehouden met degenen die zich buitengesloten voelen, die vaak te kort komen en die vaak niemand hebben die hun belangen behartigt.</p>
      <p sl="de">In de EU heeft nog geen twee derde van de beroepsbevolking werk. Slechts iets minder dan de helft van alle oudere werknemers heeft een baan. 80 miljoen Europeanen zijn onvoldoende gekwalificeerd en hun kansen op de arbeidsmarkt nemen steeds verder af – een perspectief dat onaanvaardbaar is! Een echte toekomststrategie moet socialer zijn. Kwalitatieve groei in de economie en werkgelegenheid aan de ene kant moeten in overeenstemming worden gebracht met sociaal evenwicht en duurzaamheid, commissaris Andor, dat is ons gemeenschappelijke werkterrein!</p>
      <p sl="de">Wat betekent dat concreet? De socialezekerheidsstelsels in de lidstaten moeten worden aangepast aan demografische veranderingen. Wij kunnen daaraan bijdragen en wij kunnen van en met elkaar leren door de uitwisseling van beste praktijken in heel Europa. Het Europees Sociaal Fonds – een van uw stokpaardjes – moet aan de nieuwe uitdagingen worden aangepast, om ervoor te zorgen dat we ter plekke nog effectiever te werk kunnen gaan. Het Europees Globaliseringsfonds moet zo worden uitgebreid dat mensen die werkloos dreigen te worden weer een plek op de arbeidsmarkt kunnen vinden. De mensen moeten in onze samenleving integreren, de jongeren bijvoorbeeld door gekwalificeerde opleidingen te volgen, waardoor ze zich persoonlijk en beroepsmatig beter kunnen ontplooien.</p>
      <p sl="de">Ondanks de noodzakelijke consolidatie van de nationale begrotingen – waar we juist nu mee te maken hebben en waarover we vanmiddag gedebatteerd hebben – mag op één punt niet bezuinigd worden, namelijk op de investeringen in onze burgers. Economisch, duurzaam en sociaal, dat zijn de drie pijlers waarmee de EU 2020-stategie staat of valt.</p>
    </intervention>
    <intervention id="3-366" speaker_id="96831" name="Jutta Steinruck" is_mep="True" mode="spoken">
      <p sl="de">Mijnheer de Voorzitter, mijnheer Mann, ik hoop dat u regelmatig contact heeft met uw bondskanselier, als u alles net zo ziet als ik.</p>
      <p sl="de">De EU 2020-strategie biedt een echte kans om Europa socialer te maken en die kans hebben we net nodig, nu er heel vijandig over Europa wordt gesproken en het zich in hoge mate van de mensen heeft vervreemd. We moeten de burgers absoluut iets positiefs voor ogen houden. Als het gaat om groei en werkgelegenheid mogen we de belangen van de economie niet langer laten prevaleren boven de belangen van mensen. Dát moet het voornaamste doel van de EU 2020-strategie zijn. Europa heeft sociale vooruitgang nodig!</p>
      <p sl="de">Afgelopen maandag heb ik er in de commissie in het debat over de werkgelegenheidrichtsnoeren al op gewezen dat we het doel van de volledige werkgelegenheid niet uit het oog mogen verliezen, maar dat we dit niet tegen elke prijs moeten verwezenlijken, omdat we wel goede arbeidsplaatsen nodig hebben. We zeggen steeds dat we arbeidsplaatsen nodig hebben, maar voor mij is het van belang dat dit goede arbeidsplaatsen zijn, dat er sociale zekerheid wordt geboden, dat ze niet worden gesubsidieerd en dat de mensen er ook van kunnen leven.</p>
      <p sl="de">De toenemende onzekerheid op de arbeidsmarkt, de steeds grotere inkomensongelijkheid en ook de groeiende armoede – daarover is vandaag al veel gesproken – moeten met de EU 2020-strategie eindelijk worden gestopt! We hebben een actiever arbeidsmarktbeleid nodig dat veel gebieden omvat. De mensen verwachten nu eindelijk concretere antwoorden en echt niet de zoveelste strategie, maar heel concrete antwoorden!</p>
    </intervention>
    <intervention id="3-367" speaker_id="28299" name="Bogusław Sonik" is_mep="True" mode="spoken">
      <p sl="pl">De economische crisis die ons continent treft, heeft ervoor gezorgd dat onze aandacht terecht gevestigd is op het redden van de economieën van de lidstaten en het opzetten van een Europees beschermingsmechanisme tegen een economische ineenstorting. Het is te begrijpen dat Europeanen nu gericht zijn op het verhogen van het groeitempo en het scheppen van arbeidsplaatsen. We mogen ons echter bij de opzet van een EU-strategie niet jarenlang beperken tot een debat over economische kwesties. De Europese Unie is meer dan een efficiënte ondernemer die slechts werkt aan het economisch succes van zijn onderneming.</p>
      <p sl="pl">In de EU 2020-strategie horen sterke verwijzingen naar de rol van cultuur bij de verwezenlijking van de maatschappelijke en economische doelstellingen. De prioriteiten hebben namelijk invloed op de verdeling van de toekomstige begroting, daarom moeten we de mogelijkheid openhouden om taken als de ontwikkeling van de Europese culturele infrastructuur en het behoud van het culturele erfgoed te financieren in het kader van het Europees Fonds voor Regionale Ontwikkeling. In de EU 2020-strategie moeten we de grote invloed van cultuur op de sociaaleconomische ontwikkeling van de Unie benadrukken, Europa is immers vermaard om zijn intellectuele kapitaal en creatieve industrieën. Dat is de sector waarin we ons concurrentievermogen ten opzichte van de rest van de wereld kunnen ontwikkelen. Creativiteit moet van jongs af aan gestimuleerd en ontwikkeld worden. Alleen dan kunnen we erop rekenen dat dit zal uitmonden in een innovatieve Europese Unie, ook op het gebied van nieuwe technologieën.</p>
      <p sl="pl">Cultuur mag niet het stiefkind van het Europese beleid worden. We mogen niet toestaan dat ieder voorstel om de rol van cultuur in het Europese beleid te vergroten, wordt afgedaan met de frase dat dit de verantwoordelijkheid is van de lidstaten zelf. Europa gaat tegenwoordig prat op projecten zoals de Europese culturele hoofdsteden. De Europese steden zijn hiervan initiatiefnemer en dragen zelf de belangrijkste lasten van dit spectaculair programma.</p>
      <p sl="pl">Ik verwacht daarom dat de Europese Commissie in de definitieve versie van de EU 2020-strategie meer culturele moed toont.</p>
    </intervention>
    <intervention id="3-368" speaker_id="96917" name="Silvia Costa" is_mep="True" mode="spoken">
      <p sl="it">Mijnheer de Voorzitter, commissaris, dames en heren, tien jaar na de start van de Lissabonstrategie en aan de vooravond van de EU 2020-strategie, midden in een economische, sociale en werkgelegenheidscrisis, weten wij dat we niet uit deze crisis kunnen komen en evenmin de fundamenten kunnen leggen voor nieuwe en duurzame groei en – zoals u hebt gezegd – nieuwe sociale samenhang, als er geen versterking plaatsvindt van de mechanismen en instrumenten van de Europese Unie voor de bevordering van de investeringen in de kennisdriehoek onderwijs-opleiding-onderzoek.</p>
      <p sl="it">Commissaris, u hebt net bevestigd dat met betrekking tot deze doelstelling sommige Europese regeringen goed bezig zijn en andere iets minder. Om niet binnen de door de Lissabonstrategie onthulde limieten te vallen, moet de Commissie naar mijn mening op dit gebied de open methode van coördinatie met de lidstaten versterken, prikkels en sancties voorzien in het Europees Sociaal Fonds en toezicht houden op de resultaten.</p>
      <p sl="it">Het lijkt mij niet juist dat regeringen – zoals in Italië is gebeurd – in drie jaar acht miljard euro bezuinigen op onderwijs en universiteiten, zonder de besparingen opnieuw te investeren in deze gebieden, vooral daar wij een percentage voortijdige schoolverlaters hebben van negentien procent en een jeugdwerkloosheid van 25 procent.</p>
      <p sl="it">Tot slot: acht u een juridische versterking van Richtlijn 2005/36/EG niet wenselijk om de wederzijdse erkenning van beroepskwalificaties tussen de lidstaten te bevorderen? Volgens het verslag van professor Monti werkt momenteel namelijk minder dan drie procent van de Europese werknemers in een andere lidstaat en een van de redenen hiervoor lijkt juist dit moeilijke punt van wederzijdse erkenning van kwalificaties te zijn.</p>
    </intervention>
    <intervention id="3-369" speaker_id="4423" name="Amalia Sartori" is_mep="True" mode="spoken">
      <p sl="it">Mijnheer de Voorzitter, dames en heren, ook ik wil nog iets opmerken over hetgeen er in het afgelopen decennium 2000-2010 is gebeurd met betrekking tot Lissabon. Het is waar dat velen van ons – ook gezien hetgeen er tot 2008-2009 is gebeurd – niet helemaal tevreden waren over de bereikte resultaten. Zeker is echter dat er in dat decennium verwachtingen en hoop waren ontstaan en er ook veel inspanningen waren geleverd om de gestelde doelen te bereiken, bovenal op werkgelegenheidsgebied.</p>
      <p sl="it">Nu staan we aan het begin van een nieuw, problematischer en moeilijker decennium en wat betreft de voorstellen die ons tot nu toe zijn voorgelegd, kan ik mij hier deels in vinden, ook al bespeur ik nog te veel tekortkomingen wanneer ik ze grondig bestudeer. Ik zou uitgebreid kunnen stilstaan bij de leidende beginselen van dit voorstel, maar zal mij beperken tot groei en werkgelegenheid.</p>
      <p sl="it">Een grotere werkgelegenheid en economische groei: dit is het doel dat wij onszelf moeten stellen, waarbij we er rekening mee houden dat wij dit doen in een situatie van torenhoge staatsschulden, geringe structurele groei en hoge werkloosheidspercentages. De doelen die wij onszelf stellen, zijn dus te ambitieus en soms te inflexibel. Met iets minder ambitie en iets meer flexibiliteit kunnen de doelstellingen op het gebied van groei en werkgelegenheid dus misschien worden verwezenlijkt.</p>
    </intervention>
    <intervention id="3-370" speaker_id="23805" name="Zita Gurmai" is_mep="True" mode="spoken">
      <p sl="en">Mijnheer de Voorzitter, hoewel commissaris Reding heeft bevestigd dat het Vrouwenhandvest de Commissie ertoe verplicht gendergelijkheid en de vrouwenrechten op alle beleidsvlakken te bevorderen en te waarborgen, en voorzitter Barroso dat in zijn brief vandaag opnieuw heeft bevestigd, ben ik teleurgesteld dat dit niet in praktijk is gebracht bij de EU 2020-strategie. Zouden we niet ambitieuzer moeten zijn dan we bij de Lissabonstrategie waren? Het negeren van 52 procent van de beschikbare vaardigheden en kennis en het arbeidspotentieel in Europa bij welke sector of op welk niveau, dan ook zou een groot verlies zijn.</p>
      <p sl="en">Als Europa al zijn potentieel wil benutten en uit de crisis wil komen, moeten we ervoor zorgen dat de arbeidsparticipatie van vrouwen tot minstens 70 procent stijgt, hetgeen aangetoond moet worden aan de hand van specifieke genderstatistieken. We moeten ook specifieke doelen hebben, zodat we de inzet van elke lidstaat op het gebied van gendergelijkheid kunnen meten en daartoe verbeteringen kunnen aanbrengen.</p>
      <p sl="en">Hoe? We moeten de loonverschillen tussen mannen en vrouwen in elke lidstaat met 10 procent terugbrengen. We moeten de hoofdzakelijk vrouwelijke gezondheidssector herwaarderen door de lonen te verhogen en de omstandigheden te verbeteren, evenals de beschikbaarheid van de diensten, want deze sector wordt steeds belangrijker voor onze vergrijzende maatschappij.</p>
      <p sl="en">We moeten de aantallen vrouwen in besluitvormende organen verhogen, zoals in managers- en bestuursfuncties, op basis van een Noors quotamodel van 40 procent. We moeten de beschikbare mogelijkheden vergroten voor vrouwen in onderzoek, ontwikkeling en innovatie, en ze in nieuwe groene banen opleiden.</p>
      <p sl="en">De lidstaten mogen de uitbreiding, verbetering en tenuitvoerlegging van de Barcelonadoelstellingen in alle lidstaten niet negeren. We moeten een werkelijke inzet van de Europese Unie en alle lidstaten hebben door alle mensen erin te betrekken naar een slimme, groene, progressieve samenleving toe te werken. Ik ben ervan overtuigd dat onze commissaris, de heer Andor, dat gaat doen.</p>
    </intervention>
    <intervention id="3-372" speaker_id="28288" name="Jan Olbrycht" is_mep="True" mode="spoken">
      <p sl="pl">In het debat over de EU 2020-strategie moeten we rekening houden met de ervaringen uit de vorige strategie. We weten allemaal dat de mislukkingen uit die strategie zijn veroorzaakt doordat hij gebaseerd was op de verantwoordelijkheid van de afzonderlijke lidstaten binnen de open coördinatiemethode en dat de successen het resultaat zijn van “lissabonisering”, namelijk het opnemen van bepaalde Lissabondoelstellingen in het cohesiebeleid.</p>
      <p sl="pl">In verband hiermee rijst de vraag hoe we de nieuwe strategie moeten benaderen. Op dit moment lijkt het cruciaal om er allereerst op te wijzen dat we te maken hebben met zogenaamd verdragsbeleid, beleid dat niet is opgezet om de doelen van de strategie te verwezenlijken, maar dat functioneert op langere termijn, zoals het cohesiebeleid. Dit betekent dat we verschillende beleidsgebieden koppelen aan de uitvoering van de strategie, omdat – eerdere ervaringen wijzen hierop – een strategie alleen geslaagd is als de verschillende beleidsgebieden geïntegreerd zijn. Alle maatregelen die beleidsgebieden van elkaar scheiden, fondsen opsplitsen en activiteiten opdelen, eindigen net als de vorige strategie in een mislukking. Daarom moeten we maatregelen combineren en integreren en activiteiten initiëren die leiden tot synergie.</p>
    </intervention>
    <intervention id="3-373" speaker_id="96684" name="Liisa Jaakonsaari" is_mep="True" mode="spoken">
      <p sl="nl">Mijnheer de Voorzitter, de schulden van de nationale economieën en de vergrijzing van de bevolking vormen samen een reële tijdbom voor Europa. Wij weten dat bijvoorbeeld het aantal gevallen van ziekten die aan leeftijd zijn gerelateerd, zoals de ziekte van Alzheimer, in de komende tien jaar zal verdubbelen. Dat betekent een enorme druk op de nationale economieën. Wij moeten schuld echter niet mystificeren. Als ik mij goed herinner was het Roemenië onder Ceauşescu een land zonder schuld en is Noord-Korea dat ook. Er bestaat ook smart productive debt , slimme schuld, wanneer schuld in mensen wordt geïnvesteerd. In dit verband is bijvoorbeeld armoedebestrijding een zeer lucratieve investering voor de samenleving, net als het verlagen van de jeugdwerkloosheid.</p>
      <p sl="nl">Waar ik momenteel echt bang voor ben, nu de lidstaten hun tekorten gaan terugdringen, is waarop zal worden bezuinigd. Het is niet slim of verstandig om te bezuinigen op onderwijs, het verschaffen van werk aan ouderen en gehandicapten enzovoort. Daarom is deze EU 2020-strategie een zeer belangrijk document, en ik behoor tot degenen die méér Europa en niet minder Europa willen. Meer Europa betekent zoiets als een wortelkanaalbehandeling: de lidstaten worden verplicht de doelen te bereiken die in deze EU 2020-strategie uiteen worden gezet.</p>
    </intervention>
    <intervention id="3-374" speaker_id="4289" name="Angelika Niebler" is_mep="True" mode="spoken">
      <p sl="de">Mijnheer de Voorzitter, commissaris, collega’s, als ik eerlijk ben, heb ik eigenlijk helemaal geen zin om over deze Europa 2020-strategie te debatteren. We hebben al tien jaar geleden een strategie aangenomen, namelijk de strategie van Lissabon. Wanneer u nu na tien jaar bekijkt wat daarvan terechtgekomen is, dan zijn de resultaten – als ik me voorzichtig uitdruk – overzichtelijk.</p>
      <p sl="de">Ik denk dat we niet weer dezelfde fouten moeten maken, maar dat we ons nu moeten concentreren op wat de mensen thuis in onze lidstaten werkelijk bezighoudt. En dat is de vraag of we in staat zijn om de stabiliteit van onze munteenheid te waarborgen. Krijgen we misschien met inflatie te maken? Welke consequenties moeten we dan uit de ontwikkelingen van de laatste twee jaar trekken, uit de financiële en economische crisis en nu uit de monetaire crisis? Stellen we dan ook de spelers van de financiële markten verantwoordelijk, die in zo’n hoge mate aan de crisis hebben bijgedragen?</p>
      <p sl="de">Ik verzoek de Commissie met klem zich allereerst in te zetten voor het creëren van een regulering voor de financiële markt. We moeten in Europa op dit punt een voortrekkersrol vervullen om te voorkomen dat – zoals de laatste jaren is gebeurd – het geld vijf keer per dag de wereld wordt rondgepompt en dat velen daaraan verdienen, terwijl de verliezen hierbij op de gemeenschap worden afgewenteld. Ik verzoek de Commissie van de lidstaten een grote begrotingsdiscipline te eisen en ook te eisen dat zij de desbetreffende regels uitvoeren. Ik zou ook graag zien dat het stabiliteits- en groeipact zo snel mogelijk wordt aangescherpt.</p>
      <p sl="de">Hier moeten wij ons op concentreren. Ik verzoek de Commissie om de nodige maatregelen te nemen. Zij moet echter niet, zoals in het verleden, alleen besluiten nemen of deze met de lidstaten bespreken, maar zij moet het Parlement als gelijkberechtigde medewetgever naast de 27 lidstaten nu eindelijk serieus nemen.</p>
    </intervention>
    <intervention id="3-375" speaker_id="96925" name="Sylvana Rapti" is_mep="True" mode="spoken">
      <p sl="el">Ik ben het met de vorige spreekster eens. Het stabiliteitspact moet worden toegepast. Echter, alvorens het stabiliteitspact toe te passen moeten eerst andere dingen worden toegepast. Degenen die de besluiten in de Europese Unie nemen, moeten snel zijn, snelle reflexen hebben en handelen als handelen vereist is. Als namelijk mevrouw Merkel tijdig had besloten en als de Europese Unie de maatregelen had getroffen die ze had moeten nemen, hadden wij veel geld voor de burgers van Europa kunnen sparen.</p>
      <p sl="el">Als de Europese Unie economisch sterk wil zijn en op wereldschaal mee wil tellen, moet zij van haar burgers op aan kunnen. Haar burgers moeten gezond zijn, goed zijn opgeleid en werk hebben. Dat mag de Europese Unie niet uit het oog verliezen als zij plannen maakt voor 2020, als zij plannen maakt voor de interne markt. De interne markt moet draaien om de burger, en moet daarom een menselijk gezicht hebben.</p>
    </intervention>
    <intervention id="3-376" speaker_id="96901" name="Arturs Krišjānis Kariņš" is_mep="True" mode="spoken">
      <p sl="lv">Dank u wel, mijnheer de Voorzitter. Thuis heb ik een hond. Niet zo lang geleden hapte die een worst van de tafel en at hij die helemaal op. De vraag is nu: wiens schuld is het dat de hond die worst heeft opgegeten? Valt het de hond aan te rekenen dat hij naar zijn natuur gehandeld heeft, of is het mijn schuld, omdat ik verzuimd had de worst na de maaltijd van de tafel af te ruimen en in de koelkast te doen?</p>
      <p sl="lv">De euro zakt dag na dag verder onderuit op de financiële markten. Wiens schuld is dat? Velen onder u zeggen dat het de schuld is van de speculanten, van de markt; dat zij de euro aanvallen en zo de waarde ervan doen achteruithollen. Dames en heren, ik zou zo ver willen gaan te suggereren dat het niet aan de markt ligt. Ik denk eerder dat de markt niets meer en niets minder gedaan heeft dan de vinger op de zere plek te leggen, op de achterliggende oorzaak. De achterliggende oorzaak van al onze huidige problemen lijkt mij namelijk het blote feit dat de Europese lidstaten veel te lang boven hun stand hebben geleefd, dat ze al die tijd veel meer hebben uitgegeven dan ze in staat waren te verdienen. De markten hebben hier op dezelfde wijze op gereageerd als mijn hond op de geur van de worst die ik op tafel had laten liggen. Anderhalf jaar geleden bevond mijn land zich in een crisis die veel weg had van de huidige crisis in de rest van Europa: de financiële markten vielen onze munt aan en hadden alle vertrouwen erin verloren. In plaats van ons te beklagen over de situatie, hebben we onze fundamentele indicatoren aangepast en hebben we de publieke uitgaven weer op orde gebracht. Als we er dus voor zorgen willen dat de Europa 2020-strategie ook maar iets om het lijf heeft, dienen we naar mijn stellige overtuiging eerst en vooral alles in het werk te stellen om de Europese nationale overheidsuitgaven onder controle te krijgen, dusdanig dat de uitgaven van de lidstaten weer in overeenstemming komen met de inkomsten. Op die manier kan het vertrouwen weer worden hersteld, de crisis worden bezworen en kan de rust op de financiële markten weerkeren. Hartelijk dank.</p>
    </intervention>
    <intervention id="3-377" speaker_id="97008" name="Georgios Stavrakakis" is_mep="True" mode="spoken">
      <p sl="en">Mijnheer de Voorzitter, vandaag bespreken we onder andere twee uitstekende verslagen van Ricardo Cortés Lastra en Lambert van Nistelrooij. Deze tonen allebei op duidelijke wijze aan hoe belangrijk de bijdrage van het cohesiebeleid is om de doelen van concurrentievermogen en werkgelegenheid te halen en hoe beduidend de rol is die de kenniseconomie speelt om innovatie en groei te bevorderen.</p>
      <p sl="en">De EU 2020-strategie is op diverse punten gelijk aan de Lissabonstrategie, maar tracht de gerichtheid op de doelstellingen te verbeteren en ze meer te verfijnen. Er is echter één terrein – en een heel belangrijk terrein – dat nog onduidelijk is gebleven, namelijk het uitvoeringsmechanisme. Dit wordt overgelaten aan de lidstaten en aan peer review , met toetsing door de Commissie.</p>
      <p sl="en">Het lijkt mij dat we geen lering hebben getrokken uit de zwakke uitvoering van de Lissabonstrategie. Ik roep de Commissie dringend op met een voorstel te komen dat voor een krachtiger uitvoeringsmechanisme voor de EU 2020-strategie zal zorgen om te waarborgen dat alle doelen van de strategie met daden en niet alleen met woorden aangepakt worden.</p>
    </intervention>
    <intervention id="3-378" speaker_id="96900" name="Georgios Papanikolaou" is_mep="True" mode="spoken">
      <p sl="el">Inderdaad was met de strategie van Lissabon de lat hoog gelegd, maar Europa heeft zijn doelstellingen niet kunnen bereiken. Goed, wij gaan nu een nieuwe strategie vaststellen voor de komende tien jaar, en wel onder uitzonderlijk moeilijke en ongunstige omstandigheden. Wij zijn het er allemaal over eens dat het ontwikkelingsdrieluik “onderwijs, onderzoek, innovatie” prioriteit en nadruk moet krijgen. Dat is namelijk de beste investering om de crisis te overwinnen en de toekomst van Europa met optimisme tegemoet te zien.</p>
      <p sl="el">Het is belangrijk te beklemtonen dat de uitvoering van deze strategie in het teken moet staan van solidariteit, van nauwe samenwerking tussen de lidstaten. Om elk misverstand te vermijden wil ik dan ook verduidelijken, mijnheer de Voorzitter, dat het steunmechanisme voor Griekenland wel degelijk een – zij het dan late – uiting is van deze solidariteit, en u kunt ervan op aan dat wij dat erkennen.</p>
      <p sl="el">Wij van de Nea Dimokratia, van de centrumrechtse partij van Griekenland, hebben duidelijk gemaakt dat wij het geld respecteren dat de andere Europese volkeren geven om een steunmechanisme in het leven te roepen. Er zijn echter niet alleen offers nodig, offers die eerlijk verdeeld moeten worden – en daarom hadden wij kritiek op de genomen maatregelen – en er moet niet alleen bezuinigd worden om de schuld en het tekort te verminderen, maar er moeten ook ontwikkelingsinitiatieven worden genomen om het land te helpen de recessie te overwinnen. Tot nu toe hebben wij van dergelijke initiatieven echter niets gezien, ofschoon dat de enige manier is om ook ons, in Griekenland, in staat te stellen dichter in de buurt te komen van de ambitieuze doelstellingen van de EU 2020-strategie, om ons sterker uit de crisis tevoorschijn te laten komen.</p>
      <a text="(Spreker verklaart zich bereid te gelegener tijd een “blauwe-kaart” vraag krachtens artikel 149, lid 8 van het Reglement te beantwoorden)"/>
    </intervention>
    <intervention id="3-379" speaker_id="96918" name="Derek Vaughan" is_mep="True" mode="spoken">
      <p sl="en">Mijnheer de Voorzitter, ik heb met eigen ogen gezien hoe belangrijk het cohesiebeleid is voor Wales en daarom verwelkom ik het verslag van de heer Lastra over het cohesiebeleid en Europa 2020. Er zijn door heel Wales heen veel projecten waar individuele personen en gemeenschappen baat bij hebben. Ik twijfel er dus niet aan dat structuurfondsen kunnen helpen de 2020-doelen te halen. Ik zou echter de volgende punten naar voren willen brengen.</p>
      <p sl="en">De EU 2020-strategie, het vijfde cohesieverslag en de begroting moeten allemaal op één lijn worden gebracht. In de toekomst moeten structuurfondsen gepast gefinancierd worden. Ze moeten niet gehernationaliseerd worden, en de regio’s die buiten de convergentiestatus vallen, moeten een overgangsstatus kunnen krijgen.</p>
      <p sl="en">Als we dit alles kunnen bereiken, geloof ik zeker dat het cohesiebeleid ons kan helpen de 2020-doelen te halen. Het zou de EU 2020-strategie ook relevant maken voor individuele personen en burgers in heel Europa.</p>
    </intervention>
    <intervention id="3-380" speaker_id="96925" name="Sylvana Rapti" is_mep="True" mode="spoken">
      <p sl="el">Naar aanleiding van de opmerkingen van mijn Griekse collega, de heer Papanikolaou, van de Fractie van de Europese Volkspartij (Christendemocraten) moet ik even een puntje op de i zetten en iets verduidelijken dat voor mij in deze tijd van crisis, en vooral voor Griekenland erg belangrijk is.</p>
      <p sl="el">Griekenland krijgt geen geld van andere volkeren. De landen van de Europese Unie gaan zelf geld lenen tegen een laag rentepercentage en lenen op hun beurt dat geld via het mechanisme uit aan Griekenland tegen een hoger rentepercentage. Wij ontvangen geen geld van andere volkeren.</p>
    </intervention>
    <intervention id="3-381" speaker_id="96900" name="Georgios Papanikolaou" is_mep="True" mode="spoken">
      <p sl="el">Dat klopt inderdaad, mevrouw Rapti, ware het niet dat Griekenland veel minder leningen nodig had gehad en veel gemakkelijker geld had kunnen vinden op de financiële markten als de huidige Griekse regering niet zo lang, zes maanden lang, had zitten treuzelen.</p>
    </intervention>
    <intervention id="3-382" speaker_id="28221" name="Thomas Ulmer" is_mep="True" mode="spoken">
      <p sl="de">Mijnheer de Voorzitter, waarde collega’s, veel van wat ook mij zeer bezighoudt is al door mevrouw Niebler gezegd. Ik maak mij grote zorgen om onze gezamenlijke toekomst in de Unie. Ik kan niet eenvoudigweg overgaan tot de orde van de dag, zonder eerst over de crisis te spreken.</p>
      <p sl="de">Een van onze belangrijke doelen, de euro met zijn grote stabiliteit, dreigt over de hele linie in het nauw te komen. Zonder een zekere geldwaarde zijn welvaart en werkgelegenheid niet mogelijk. Wij debatteren hier over Europa 2020, terwijl we nog niet eens weten hoe Europa er in 2011 zal uitzien! We debatteren over lijmvlees met trombine, over rijtijden voor zelfstandige vrachtwagenchauffeurs, alsof de echte problemen van de Unie vanzelf worden opgelost.</p>
      <p sl="de">We moeten snel sterke signalen geven om de tekorten in de staatsbegrotingen en bij de banken te regelen, te organiseren en te verbeteren. Ik geef slechts twee voorbeelden: we hebben behoefte aan duidelijke definities en aan harde straffen als de tekorten te hoog oplopen, bijvoorbeeld dat er geen subsidies meer worden verstrekt. We hebben duidelijke spelregels voor de banken nodig, bijvoorbeeld het verbod op CDS of de verplichting om verzekeringen tegen de nominale waarde vast te leggen. Ik wil graag een uitspraak citeren van een beroemde Duitse burgemeester die jarenlang voorzitter van de Duitse vergadering van afgevaardigden uit de steden is geweest: iemand die het geld dat hij niet heeft niet uitgeeft, is daarmee nog geen spaarder!</p>
    </intervention>
    <intervention id="3-383" speaker_id="96839" name="Kerstin Westphal" is_mep="True" mode="spoken">
      <p sl="de">Mijnheer de Voorzitter, ik wil het nog even hebben over het verslag van Ricardo Cortés Lastra, dat ik zeer goed vind. Het cohesiebeleid is inderdaad het beste instrument om investeringen met het oog op groei en werkgelegenheid (mede) van de grond te krijgen. Ik wil hier nog eens wijzen op het belang van de steden, want die vervullen een sleutelrol bij de verwezenlijking van de doelstellingen van de EU 2020-strategie.</p>
      <p sl="de">Vier van de vijf mensen in Europa wonen in stedelijke gebieden. De steden vormen de motor voor de economische groei in Europa. Tegelijkertijd zijn hier veel problemen zeer duidelijk voelbaar. Trefwoorden zijn bijvoorbeeld sociale integratie, milieu, verkeer, maar ook demografische veranderingen. De steden verdienen daarom een speciale rol als het gaat om een daadwerkelijke verbetering van de levensomstandigheden van onze burgers.</p>
      <p sl="de">De steden van Europa hebben bovendien een sleutelpositie op het gebied van innovatie, onderzoek en onderwijs en daarom spelen ze ook een fundamentele rol bij de uitvoering van de strategie van Lissabon en de EU 2020-strategie. Met dit alles moet bij de uitvoering van deze strategieën en ook bij de ontwikkeling van het toekomstig cohesiebeleid rekening worden gehouden.</p>
    </intervention>
    <intervention id="3-384" speaker_id="96757" name="Raffaele Baldassarre" is_mep="True" mode="spoken">
      <p sl="it">Mijnheer de Voorzitter, dames en heren, de afgelopen twee jaar hebben geresulteerd in miljoenen werklozen en een verdere vergroting van de staatsschuld, die nog jaren zal voortduren, en hebben hernieuwde druk uitgeoefend op onze sociale cohesdie en er nieuwe scheuren in veroorzaakt.</p>
      <p sl="it">We moeten tijdig en doortastend reageren en ter vermijding van de bij de Lissabonstrategie gemaakte inschattingsfouten moet de EU 2020-strategie uiterst realistisch zijn in haar doelstellingen en evenwichtig in de doelen die het zichzelf stelt. Commissaris, drie doelstellingen lijken mij prioritair: bovenal een stabiele munt en stabiele nationale begrotingen, die echter niet kunnen worden gescheiden van ontwikkeling en economische groei. Er zijn investeringen nodig in onderzoek en innovatie om onze industrieën nog concurrerender te maken en ervoor te zorgen dat onze producten van de hoogste kwaliteit zijn. We moeten ondersteuning geven aan kleine en middelgrote ondernemingen en nieuwe industrieën, zoals informatietechnologie en duurzame energie, en natuurlijk onze infrastructuur. Ja, laten we het algemene onderwijsniveau verhogen, maar er bovenal voor zorgen dat opleidingen voldoen aan de behoeften van de arbeidsmarkt en productie. Het is paradoxaal dat ondernemingen vandaag de dag nog steeds specialisaties vragen die de markt niet kan bieden. Het is evident dat iedere doelstelling en actie verband zou moeten houden met de nationale context, maar binnen het kader van een bredere Europese strategie.</p>
      <p sl="it">Tot slot wil ik zeggen dat de Griekse crisis en de economische en werkgelegenheidscrisis in heel Europa ervan getuigen dat sociale samenhang, ontwikkeling en stabiele nationale begrotingen een krachtig en solide economisch bestuur op Europees niveau vereisen, zodat de Europese instellingen – waaronder het Parlement – doeltreffende en preventieve actie kunnen ondernemen.</p>
    </intervention>
    <intervention id="3-385" speaker_id="96850" name="Damien Abad" is_mep="True" mode="spoken">
      <p sl="fr">Mijnheer de Voorzitter, geachte collega’s, we zijn het allemaal eens over de belangrijkste doelstellingen van de EU 2020-strategie. En als we het eens zijn over de doelstellingen, moeten wij ons vervolgens de middelen verschaffen om ze uit te voeren. Deze uitvoering wordt met name mogelijk door het instellen van een economisch bestuur van de Unie.</p>
      <p sl="fr">Wij moeten absoluut beschikken over de middelen om in actie te komen, opdat de mooie woorden en grootse doelstellingen werkelijkheid worden en we de collectieve teleurstelling van de Lissabonstrategie kunnen vermijden. Tegen deze achtergrond wil ik overigens mijn volle steun geven aan het voorstel van de Commissie om de nationale begrotingen vooraf door de EU te laten controleren. Het is echter noodzakelijk om de nationale parlementen en het Europees Parlement bij dit controlemechanisme te betrekken.</p>
      <p sl="fr">Ik wilde in het bijzonder iets zeggen over de crisis en over jongeren. Ik denk dat jongeren tot de belangrijkste slachtoffers van deze crisis behoren, en dat we nu de geboden kans moeten grijpen om jongeren terug te brengen in het hart van de EU 2020-strategie .</p>
      <p sl="fr">Om te beginnen moet de EU 2020-strategie inclusief zijn. Mobiliteit, de concrete vertaling van het vrij verkeer van personen binnen de Europese Unie, moet voor alle jongeren realiteit worden, en niet alleen voor studenten. Zodoende hoop ik dat de Commissie steun wil verlenen aan het voorstel om de Europese mobiliteitsprogramma´s uit te breiden naar leerlingen-stagiairs.</p>
      <p sl="fr">Daarnaast ben ik van mening dat deze strategie de competenties van jongeren moet bevorderen, om de strijd aan te gaan met de jeugdwerkloosheid. Het is algemeen bekend dat de overgang van studie naar de eerste baan een van de grootste uitdagingen is voor jongeren. Door het versterken van hun competenties, bijvoorbeeld via een betere aanwending van de Europese fondsen voor jeugdbeleid, kunnen we op dit vlak vooruitgang boeken.</p>
      <p sl="fr">Ten slotte: alle jonge Europeanen moeten toegang hebben tot mobiliteit en versterking van competenties, omdat we vóór alles behoefte hebben aan innovatieve jongeren. Zij realiseren vandaag de groei en innovatie van morgen. Om die reden zou ik willen dat de EU 2020-strategie niet voorbij gaat aan de jeugd.</p>
    </intervention>
    <intervention id="3-386" speaker_id="96811" name="Rosa Estaràs Ferragut" is_mep="True" mode="spoken">
      <p sl="es">Mijnheer de Voorzitter, we hebben de Agenda van Lissabon en zijn bijzonder ambitieuze doelstellingen goedgekeurd in het jaar 2000. Een aantal daarvan zijn verwezenlijkt, maar vele ook niet. Het lijdt geen twijfel dat de regionale fondsen een bijdrage hebben geleverd aan de Lissabon-strategie.</p>
      <p sl="es">Tien jaar later worden we geteisterd door de zwaarste economische crisis die we ons kunnen herinneren. Ik denk dat deze crisis ons in de gelegenheid heeft gesteld om vast te stellen, in deze nieuwe EU 2020-strategie, waar we de mist zijn ingegaan, en verbeteringen door te voeren om betere resultaten te bereiken.</p>
      <p sl="es">Allereerst hebben we geleerd dat coördinatie tussen alle bestuurslagen van essentieel belang is, zoals duidelijk geconstateerd is in het verslag van de heer Cortés. We hebben ook geleerd dat de bijdrage van de regionale fondsen essentieel is om de door ons voorgestelde doelstellingen te verwezenlijken.</p>
      <p sl="es">Wij denken dat het combineren van specifieke acties op alle niveaus – de Europese Unie, de nationale, regionale en lokale overheden – een absolute vereiste is. Als we samenwerken, zullen we een stuk sterker zijn. Belangrijk is ook dat een cohesiebeleid waarin de economische, sociale en territoriale aspecten aan bod komen, wordt opgenomen in de EU 2020-strategie.</p>
      <p sl="es">Ik zou hier ook een opmerking willen maken over het cohesiebeleid, namelijk dat de bureaucratische procedures veel soepeler en efficiënter moeten worden. Ook in de sector van de arbeidsongeschiktheid zal dat verschil op de een of andere manier in aanmerking moeten worden genomen.</p>
      <p sl="es">Ten slotte zou ik willen benadrukken hoe belangrijk de rol is die moet worden weggelegd voor de regio’s en de steden van Europa, en vooral hoe noodzakelijk het is om meer aandacht te schenken aan gebieden met speciale behoeften, zoals berggebieden, kustgebieden of eilanden.</p>
      <p sl="es">Kortom, als we willen slagen, moeten we kunnen rekenen op de Europese regio’s, op de steden en de bevolking, en op een hervormd cohesiebeleid dat is afgestemd op de nieuwe situatie.</p>
    </intervention>
    <intervention id="3-387" speaker_id="96823" name="Petru Constantin Luhan" is_mep="True" mode="spoken">
      <p sl="ro">Europa 2020 moet een Europa voor de burgers zijn en aan hun behoeften beantwoorden. Ik ben van mening dat die benadering de basis moet vormen voor deze strategie. Het is belangrijk dat, binnen het nieuwe Europese kader, wij doorgaan met de koers waarin ontwikkeling en de reeds vastgestelde doelen worden bevorderd, waarvan bewaakt moet worden of ze tastbare resultaten opleveren om een positief effect te sorteren. Ik doel hier in concrete zin op investeringen in infrastructuur, waardoor onze economisch concurrentievermogen zal stijgen.</p>
      <p sl="ro">Wij moeten doorgaan met het voeren van economisch, sociaal en territoriaal beleid om de verschillen tussen regio’s te verkleinen, en een platform in te stellen voor evenwichtige economische ontwikkeling, zoals ook in het Verdrag van Lissabon is bepaald.</p>
      <p sl="ro">Europa 2020 moet een Europa zijn met een mondiaal bereik. Dit kan worden bereikt als de Europese Unie hetzelfde ontwikkelingsniveau heeft, dat een versterkend effect heeft op de mogelijkheden van lokale en regionale spelers om op mondiale uitdagingen te reageren.</p>
      <p sl="ro">Europa 2020 is een Europa waarin regio’s zich ontwikkelen op basis van hun specifieke potentieel en gebruik maken van het regionale aspect van onderzoek, ontwikkeling en innovatie voor het bevorderen van economische groei en het vergroten van de werkgelegenheid.</p>
    </intervention>
    <intervention id="3-388" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, als we over Europa 2020 spreken, hebben we het over de toekomst van ons continent en vooral over de vraag: waar willen we heen? Wat voor soort leven moeten onze burgers hier kunnen leiden?</p>
      <p sl="de">Ik denk echter dat we in de eerste plaats de huidige situatie moeten analyseren om de juiste instrumenten te vinden voor de verwezenlijking van deze doelen. We moeten ook oorzaken en gevolgen uit elkaar houden. Wat zijn nu echt de grote problemen waarmee we momenteel geconfronteerd worden? Volgens mij is de vergrijzing van onze Europese samenleving er zeker één van. Het lukt ons nu helaas niet om Europa zo aantrekkelijk te maken dat mensen een gezin stichten en kinderen krijgen. Dat betekent dat de druk op de overheidsbegroting in de toekomst zeer groot zal zijn vanwege de dreigende onderfinanciering van onze pensioenstelsels.</p>
      <p sl="de">In de tweede plaats kampen we nu al met grote overheidstekorten. In de crisis hebben we overeenkomstig de klassieke leer van Keynes veel geld uitgegeven. Nu is het tijd om te sparen. Dat betekent ook dat er natuurlijk in het algemeen druk op onze munteenheid wordt uitgeoefend. We zien dat momenteel bij de crisis van Griekenland en samen staan we nu voor het probleem dat het ons eigenlijk niet is gelukt om onze economie zo concurrerend te maken dat er economische groei wordt gecreëerd waarmee we deze hoge overheidstekorten te lijf zouden kunnen gaan.</p>
      <p sl="de">We hebben in Europa regels op dit gebied, zoals het stabiliteits- en groeipact, maar helaas houdt nu niemand zich daaraan! Dat is een van de belangrijkste problemen. We creëren nieuwe regels maar volgens mij zouden we ons soms veel beter aan de bestaande regels kunnen houden zodat deze ook echt volledig effect zouden kunnen sorteren. Daarom pleit ik er vooral ook voor dat de Commissie op dit gebied een zekere strengheid laat zien, opdat we deze overeengekomen doelstellingen verwezenlijken.</p>
    </intervention>
    <intervention id="3-389" speaker_id="96756" name="Sabine Verheyen" is_mep="True" mode="spoken">
      <p sl="de">Mijnheer de Voorzitter, commissaris, collega’s, ik wil graag aansluiten bij wat collega Seeber heeft gezegd. Indien we de doelstellingen van de agenda voor 2020 werkelijk willen verwezenlijken, moeten we eerst maar eens ons huiswerk voor nu doen.</p>
      <p sl="de">We hebben een sterke regulering van de financiële markt nodig, die ervoor moet zorgen dat het toekomstige gedrag op dit gebied ook echt beter gecontroleerd en beter gestuurd wordt. We moeten echter ook hier in het Parlement ons huiswerk doen. We moeten er namelijk voor zorgen dat er beter wordt gecontroleerd hoe efficiënt middelen uit de desbetreffende structuurfondsen worden besteed en op wat voor manieren verdere ontwikkeling ondersteund kan worden. Ook moeten we de regionale en lokale autoriteiten meer bij de structuren en de planning betrekken, want zij moeten uiteindelijk ter plekke de taken vervullen en bepalen welke taken uitgevoerd moeten worden om de doelen te verwezenlijken die wij hier terecht willen stellen. Het heeft in mijn ogen weinig zin om alleen doelstellingen te formuleren, zonder een echt grondige en consequente aanpak van de huidige situatie, zonder het huiswerk voor nu te doen en een analyse te maken van wat nu nodig is.</p>
      <p sl="de">We zijn hier overgegaan tot de orde van de dag – zoals collega Ulmer net al heeft gezegd – en debatteren over de gebruikelijke vragen die aan het Parlement worden gesteld, over voedselveiligheid enzovoort, zonder dat we werkelijk weten welke problemen prioriteit hebben. Daar moeten we mee beginnen. We moeten ons allereerst concentreren op het op orde brengen van onze financiële situatie en ervoor zorgen dat iedereen zich ook aan deze regels houdt. Ook moeten we ervoor zorgen dat het Parlement en vooral de Commissie in de toekomst nog meer gebruikmaken van de controlemechanismen waarover ze in het verleden al beschikten en meer invloed uitoefenen op wat in de afzonderlijke lidstaten geschiedt.</p>
    </intervention>
    <intervention id="3-390" speaker_id="96668" name="Seán Kelly" is_mep="True" mode="spoken">
      <p sl="ga">Geachte Voorzitter, het vervult mij met trots dat ik hier enige woorden wijden kan aan de EU 2020-strategie en zou u graag de volgende aandachtspunten willen meegeven.</p>
      <p sl="en">Ik moet zeggen dat het teleurstellend en soms deprimerend is de ene na de andere spreker hier in Straatsburg en Brussel te horen praten over het mislukken van de Lissabonstrategie. Maar die was niet helemaal een mislukking, en als dat wel zo was, denk ik niet dat 67 procent van de Ierse bevolking vorig jaar oktober voor het Verdrag van Lissabon had gestemd. Er zijn veel voordelen geweest die we allemaal hebben kunnen zien, met name op regionaal niveau, zoals de commissaris opmerkte. Er zijn echter een paar punten waar ik mij zorgen om zou maken.</p>
      <p sl="en">Ten eerste, hoe kan het per halfjaar wisselende voorzitterschap hierin geplaatst worden? Ik zie dat elk land hier naartoe komt met een samenvatting van zijn prioriteiten voor een half jaar in plaats van waar ze binnen de algehele doelen per jaar passen die voor de komende tien jaar zijn gesteld. Volgens mij is dat een zeer belangrijk punt; er is geen enkele voetbalclub die elk halfjaar van manager wisselt, die steeds met een andere reeks prioriteiten komt die niet binnen een kort tijdsbestek kunnen worden verwezenlijkt.</p>
      <p sl="en">Ten tweede verwelkom ik de instrumenten die zijn ingebracht om de lidstaten hun verantwoordelijkheden te laten nemen, en om ze de rekening voor hun mislukkingen te laten betalen als zij dat niet doen. De zachte hand is niet goed genoeg meer. Als je bij een team hoort en slecht speelt, word je ofwel weggestuurd of er wordt je verteld dat je je spel moet verbeteren. En wij moeten ons spel verbeteren.</p>
      <p sl="en">Ten slotte wil ik zeggen dat ik ook het voorstel toejuich de regio’s en de steden als onderdeel van dit proces bevoegdheid te geven.</p>
    </intervention>
    <intervention id="3-392" speaker_id="96862" name="Sophie Auconie" is_mep="True" mode="spoken">
      <p sl="fr">Mijnheer de Voorzitter, mijnheer de commissaris, geachte collega’s, op 9 mei heeft de Europese Unie een ferm antwoord gegeven aan de financiële markten, op initiatief van de ministers van Economische Zaken en Financiën. Het Europees Parlement moet niet veroordeeld worden tot niets doen, hoewel de parlementaire procedures langer duren.</p>
      <p sl="fr">Ik ben van mening dat het Parlement en wij, de afgevaardigden, drie essentiële rollen te spelen hebben. Ten eerste moeten wij met al ons gewicht steun verlenen aan de regeringen en de Commissie bij de recent genomen initiatieven. Ten tweede moeten wij direct aan het werk gaan om oplossingen te vinden waarmee we op de middellange en lange termijn uit de crisis kunnen raken en een groeimodel kunnen bevorderen dat daadwerkelijk dynamisch is en in dienst staat van de reële economie. Dat is de voornaamste inzet van de EU 2020-strategie en de prioritaire doelstellingen voor de Europese structuurfondsen voor de periode 2014–2020.</p>
      <p sl="fr">En mevrouw Bowles, op dit punt wil ik u zeggen dat de Lissabonstrategie in bepaald opzicht een mislukking is omdat zij jaren geleden onder een andere conjunctuur is bepaald. De strategie mislukt omdat ze niet flexibel is, zich niet kan aanpassen aan de conjunctuur. Dat is het probleem van strategieën. Deze EU 2020-strategie zal daarom des te krachtiger zijn als ze zich kan aanpassen aan de conjunctuur.</p>
      <p sl="fr">Ten slotte, en wat mij betreft het meest belangrijk: Men zal op lokaal niveau moeten uitleggen wat zich op Europees niveau afspeelt, en men moet de instemming zoeken van de publieke opinie. De Europese burgers zijn op 10 mei in een ander Europa wakker geworden. Zij hebben deze metamorfose echter niet zelf in gang gezet. Niemand kan er nog de gevolgen op lange termijn van voorzien. Deze metamorfose kan geen vrucht dragen als ze geen democratische wortels kan verkrijgen. We waren in verscheidenheid verenigd, maar vandaag moeten we verenigd zijn in tegenspoed.</p>
      <a text="(Applaus)"/>
    </intervention>
    <intervention id="3-393" speaker_id="96733" name="Antonio Cancian" is_mep="True" mode="spoken">
      <p sl="it">Mijnheer de Voorzitter, commissaris, dames en heren, ik heb vandaag veel gehoord en het was zeker nuttig, maar ik moet ook de aandacht vestigen op een in mijn ogen belangrijk aspect: wij zullen er volgens mij niet in slagen deze hele strategie te plaatsen in de context van een markt die momenteel is ontwricht, die onderhevig is aan voortdurende speculatie en een diepe crisis. Bij onze discussie over Europa 2020 moeten we dit type situatie in gedachten houden.</p>
      <p sl="it">Ik zou deze discussie in tweeën delen: ten eerste moet de markt in dienst staan van de reële economie en niet andersom; ten tweede denk ik dat Europa deze economie op sleeptouw moet nemen. Wat het eerste deel betreft, is er al veel gepraat en moet er dringend worden gezorgd voor een hedge tegen deze markt zodat wij niet afhankelijk zijn van wie dan ook, maar het is vooral belangrijk de trekkende kracht te zijn en hiervoor moeten dus ook middelen zijn.</p>
      <p sl="it">Laten we de moed hebben deze begroting te veranderen en de verantwoordelijkheid te nemen voor de instelling van een belangrijk fonds dat niet alleen dient als financiële hedge , maar vooral de netwerken TEN-T, TEN-E en E-TEN op gang kan brengen. Dit is de trekkende kracht die wij in de strijd moeten gooien, en om de reële economie op sleeptouw te nemen, hebben we ook de particuliere sector nodig, door middel van het PPP-mechanisme. Commissaris, deze taak moet onmiddellijk worden uitgevoerd omdat de crisis nog niet voorbij is – de crisis is hier en dit is het moment voor ons om deze krachtige impuls te geven.</p>
    </intervention>
    <intervention id="3-394" speaker_id="96977" name="Diogo Feio" is_mep="True" mode="spoken">
      <p sl="pt">Mijnheer de Voorzitter, een debat over de EU 2020-strategie leidt vanzelfsprekend tot de aanvaarding van een betere coördinatie van de verschillende vormen van nationaal beleid, meer invloed van Europa en de keuze voor structurele hervormingen om groei voor onze economie te bewerkstelligen. Echter, als we 2020 willen bereiken, dan moeten we eerst 2010 tot een goed einde brengen, en in dit kader zou ik de aandacht willen vestigen op het evenwicht dat nodig is tussen het begrotingsconsolidatiebeleid en de noodzaak te voorkomen dat Europa terugvalt in een recessie.</p>
      <p sl="pt">Ik ben Portugees staatsburger, en op dit moment wordt een voorstel gedaan om de belastingen te verhogen. Eigenlijk zouden de lidstaten ervoor moeten kiezen om de overheidsuitgaven drastisch te verminderen, door het invoeren van concurrerende belastingsystemen en het doorvoeren van structurele hervormingen zodat we de noodzakelijke groei kunnen bereiken.</p>
      <p sl="pt">Behalve aan de lange en middellange termijn moeten we ook aan de korte termijn denken en onmiddellijk starten met het stimuleren van creatieve ondernemingen. Het is inmiddels wel duidelijk dat we toezeggingen moeten doen aan universiteiten en aan onderzoek en ontwikkeling. Willen we 2020 halen, dan moeten we ons ongedeerd een weg zien te banen door 2010.</p>
      <p sl="pt">Ik wil deze zorgen nu graag achter mij laten. Het is duidelijk dat we beschikken over een stabiliteitspact, maar daarnaast is er ook nog een groeipact, en het sleutelwoord voor onze economieën in de nabije toekomst is groei.</p>
    </intervention>
    <intervention id="3-395" speaker_id="96765" name="Veronica Lope Fontagné" is_mep="True" mode="spoken">
      <p sl="es">Mijnheer de Voorzitter, commissaris, de toekomstige EU 2020-strategie moet de Unie in staat stellen om de tekortkomingen te corrigeren die in de Lissabonstrategie aan het licht zijn gekomen, als we werkelijk een concurrerende economische ruimte willen creëren die samenhangend is in economisch, sociaal en territoriaal opzicht.</p>
      <p sl="es">Ondanks het feit dat de vooronderstellingen van de nu al verouderde Lissabonstrategie nog steeds opgaan, wil ik er hier op wijzen dat een van de redenen waarom deze strategie aan kracht inboette gelegen was in haar hoogst complexe structuur, en met name haar gebrek aan duidelijkheid bij het bepalen van de verantwoordelijkheden en taken die behoorden tot de Unie en de andere bestuurlijke niveaus, in het bijzonder die van regionale en lokale aard.</p>
      <p sl="es">De regio’s en de lokale overheden moeten betrokken worden bij de formulering en uitvoering van de beleidsvormen als we willen dat de toekomstige EU 2020-strategie op middellange termijn enige resultaten oplevert.</p>
      <p sl="es">Onze regio’s en steden spelen een sleutelrol bij de ontwikkeling en uitvoering van een groot deel van EU-overheidsinvesteringen gerelateerd aan groei en werkgelegenheid.</p>
      <p sl="es">Zo wordt de toekenning van middelen voor het regionaal beleid een bepalend element voor het verwezenlijken van de Europese doelstellingen zoals wij die definiëren. Ik zou u erop willen wijzen dat de middelen die tussen 2000 en 2006 geïnvesteerd zijn via het Europees Fonds voor regionale ontwikkeling geleid hebben tot het creëren van 1 400 000 banen in de Unie, en tot de aanleg van meer dan 2 000 km snelweg.</p>
      <p sl="es">Om af te sluiten zou ik nogmaals willen wijzen op de betekenis van het Europees regionaal beleid ten aanzien van strategische doelstellingen zoals groei en werkgelegenheid. De economische, sociale en territoriale cohesie is een fundamentele doelstelling, die wordt gewaarborgd door de Verdragen.</p>
    </intervention>
    <intervention id="3-396" speaker_id="96762" name="Joachim Zeller" is_mep="True" mode="spoken">
      <p sl="de">Mijnheer de Voorzitter, geachte dames en heren, waarde collega’s, en ook een speciale groet voor de bezoekers van het Parlement, die meer aandacht voor dit debat hebben dan veel van onze collega’s, terwijl het hier toch gaat om een van de thema’s die de komende tien jaar in de Europese Unie centraal staan.</p>
      <p sl="de">We voeren deze debatten ook op een veel te technocratische manier. Ik ben opgegroeid in een staat waar het maatschappelijk leven aan de hand van meerjarenplannen werd georganiseerd. Deze staat, de DDR, bestaat nu niet meer. Daarom heb ik ook een zekere scepsis behouden ten aanzien van programma’s die strategieën, nagestreefde doelstellingen en planeconomische kencijfers door elkaar halen, die zich over een lange periode uitstrekken en waarbij de uitvoering van dit alles aan anderen wordt overgelaten. Wat voor beslissingen wij in het kader van de Europa 2020-strategie voor de Europese Unie ook nemen, het zijn de lidstaten, de regeringen en parlementen en de regionale en lokale autoriteiten die het allemaal moeten uitvoeren. Het onbehagen tegenover een dergelijke procedure is al duidelijk voelbaar.</p>
      <p sl="de">Een van bovenaf gestuurd Europa kan niet functioneren. Het verenigde Europa kan alleen functioneren als het gezamenlijk met de nationale en regionale instellingen en met de burgers verder wordt ontwikkeld. De Commissie heeft de strategie van Lissabon te snel achter zich gelaten en heeft verzuimd om grondig te analyseren waarom de doelen van deze strategie niet zijn verwezenlijkt. Daarom is het ook geen toeval dat onder de titel “EU 2020” nu in het Parlement verslagen en verzoeken worden samengebracht, die allemaal een afzonderlijke beoordeling verdienen en die ten minste op twee punten staan voor waar het Europese beleid tot nu succes heeft geboekt, namelijk de vormgeving van de interne markt en het cohesie- en structuurbeleid. Het cohesiebeleid krijgt echter in de EU 2020-strategie bij de verwezenlijking van de doelen van de strategie slechts een ondersteunende rol toebedeeld. Dit is tegenstrijdig! We hebben geen behoefte aan meer planeconomie in de Europese Unie, want daar hebben anderen al mee gefaald.</p>
      <p sl="de">Voordat we dus de lidstaten van de Europese Unie confronteren met een waslijst planeconomische kencijfers waarvan nu niemand kan zeggen hoe ze verwezenlijkt moeten worden, hebben we nu, met het oog op de onzekerheden en turbulentie in het economisch en financieel beleid van nu en in de laatste jaren en de gevolgen daarvan voor de werkgelegenheid en de sociale situatie in de lidstaten, een uitvoerig debat nodig over de vraag wat de Europese Unie succesvol heeft gemaakt, waar een gemeenschappelijke verwezenlijking van doelen – bijvoorbeeld in een pact met de regio’s in de EU – mogelijk is en hoe we meer gemeenschap kunnen creëren zonder het subsidiariteitsbeginsel te schenden.</p>
      <p sl="de">Dit debat kan en zal dan ook in een gemeenschappelijke strategie uitmonden. Dit debat is – zoals uit het voorbeeld van vandaag blijkt – echter nog maar net begonnen en wij in het Europees Parlement moeten het voeren.</p>
    </intervention>
    <intervention id="3-398" speaker_id="39724" name="Csaba Sógor" is_mep="True" mode="spoken">
      <p sl="hu">Commissaris, ik denk dat het leidende principe van elk plan of elke strategie over Europese ontwikkeling moet zijn dat we aan een Europa bouwen dat echt als één regio optreedt en in dienst staat van de Europese burgers. We hebben zeer veel gesproken over de economische en sociale dimensie van de Europa 2020-strategie. De Europese Unie is inmiddels echter veel meer dan dat. De Europese Unie is niet alleen een gemeenschap van belangen maar ook van waarden; daaraan ontleent ze haar economische kracht en politieke macht. Als we tegen het eind van het decennium inderdaad een succesvoller en competitief sterker Europa willen bewerkstelligen, moeten we er goed op letten dat we onze gemeenschappelijke waarden op de juiste wijze in ere houden, versterken en tot hun recht laten komen. We moeten ons hard maken voor een betere afstemming van het onderwijsbeleid van de lidstaten, voor de vermindering van regionale ongelijkheden, voor het toetredingsproces en ook voor het waarborgen van grondrechten en de rechten van minderheden, om slechts een paar beleidsterreinen te noemen die zijn gebaseerd op Europese waarden. Economische groei en de verbetering van de levensomstandigheden van de burgers zijn onvoorstelbaar zonder zulk op waarden gebaseerd beleid.</p>
    </intervention>
    <intervention id="3-399" speaker_id="97125" name="Frédéric Daerden" is_mep="True" mode="spoken">
      <p sl="fr">Mevrouw de Voorzitter, mijnheer de commissaris, de EU 2020-strategie heeft een algemeen karakter en bestrijkt vele onderwerpen, zoals ook blijkt uit het debat van vanmiddag. Ik wil graag ingaan op twee aspecten.</p>
      <p sl="fr">Het eerste aspect is de door mij ten volle ondersteunde interpellatie van mevrouw Berès over de sociale dimensie van deze strategie, met name met betrekking tot het vaststellen van concrete doelstellingen voor armoedereductie in deze strategie, die wat mij betreft een rode draad vormt. Overigens lijkt het principe van een Europees minimumloon om deze doelstellingen te bereiken van evident belang. Dit principe moet worden geconcretiseerd.</p>
      <p sl="fr">Het tweede aspect is de samenhang van de Europese begroting met deze strategie. De Raad of de Commissie geeft momenteel geen enkel signaal af dat de wil bestaat om het meerjaarlijkse financiële kader te herzien voor de huidige periode, terwijl dit toch zijn beperkingen heeft getoond. Maar als wij dit niet aanpassen aan de nieuwe uitdagingen van de strategie lopen we een groot gezamenlijk risico. Noch de – te kleine – Europese begroting, noch de nationale begrotingen zullen in staat zijn om de nodige investeringen te doen ter ondersteuning van de verschillende prioritaire initiatieven van de EU 2020-strategie.</p>
    </intervention>
    <intervention id="3-400" speaker_id="96749" name="Andrew Henry William Brons" is_mep="True" mode="spoken">
      <p sl="en">Mevrouw de Voorzitter, op bladzijde 7 van het Europa 2020-document staat: “Europa beschikt over veel troeven: wij hebben getalenteerde en creatieve burgers”. Er wordt natuurlijk niet gezegd dat andere mensen minder getalenteerd of creatief zijn – dat zou vreselijk onvriendelijk en vrijwel zeker onrechtvaardig zijn – maar de Europese bevolking wordt met die bijzondere lof beslist uitverkoren.</p>
      <p sl="en">Elders wordt getreurd over het feit dat Europa een vergrijzende bevolking heeft. Dit valt uiteraard hoofdzakelijk toe te schrijven aan de sterk dalende geboortecijfers, hoewel dat in het document niet wordt genoemd. Misschien zouden de landen, voor zover landen dat kunnen, een stijging van het geboortecijfer bij hun bevolking moeten stimuleren. Dat zou het evenwicht in de bevolking zeker herstellen. Verder zou dat misschien zelfs minstens een proportionele toename opleveren van die getalenteerde en creatieve mensen, die zo hard nodig zijn voor economische en culturele ontwikkeling. Ik hoop echt dat ik het document van de Commissie niet aantast door de onderdelen ervan aan beredeneerde argumenten te koppelen, maar ik heb mij aan mijn tijdslimiet gehouden!</p>
    </intervention>
    <intervention id="3-401" speaker_id="23787" name="Czesław Adam Siekierski" is_mep="True" mode="spoken">
      <p sl="pl">De EU 2020-strategie kan de grote hoeveelheid taken waar we het hier over hebben nooit realiseren. Het is onmogelijk om zoveel te doen met amper 1 procent van het bnp, want dat is de hoogte van de begroting van de Europese Unie. Laten we aangeven welke taken we willen uitvoeren door het ontwikkelen van passende en moderne wetgeving en voor welke taken we middelen uit de EU-begroting willen inzetten.</p>
      <p sl="pl">Laten we duidelijk zijn: de verwachtingen uit de EU 2020-strategie zijn weinig realistisch. Er zijn teveel taken, er wordt teveel hoop gewekt en een definiëring van de rol van de lidstaten ontbreekt. Nu wij ons in een crisissituatie bevinden, zijn stijging van de werkgelegenheid, armoedebestrijding, onderwijs en vooral economische groei de grote opgaven en hoofdprioriteiten. Wij moeten nu stappen zetten om de economie te stimuleren – dát is thema nummer één van de EU 2020-strategie.</p>
    </intervention>
    <intervention id="3-402" speaker_id="95281" name="Vasilica Viorica Dăncilă" is_mep="True" mode="spoken">
      <p sl="ro">Het cohesiebeleid van de EU heeft geholpen bij het creëren van synergie met het onderzoeks- en innovatiebeleid, en doet dat nog steeds. Het heeft ook de aandacht gevestigd op de rol van territoriale cohesie.</p>
      <p sl="ro">Ik ben van mening dat de regio’s zich moeten specialiseren in slimme en groene ontwikkeling, en voor zichzelf een aantal prioriteiten moeten vaststellen op basis van de doelstellingen van de EU en hun eigen behoeften. Vervolgens moeten de gemeenschappelijke middelen richting deze vastgestelde prioriteiten worden gekanaliseerd. Tegelijkertijd moeten zij succesvoorbeelden bevorderen in de kennisdriehoek en de relatie tussen bedrijven, onderzoekscentra, universiteiten en de overheid. Het gaat dan vooral om de succesvoorbeelden uit publiek-private partnerschappen.</p>
      <p sl="ro">Ik ben eveneens van mening dat de uitwisseling van kennis tussen regionale groepen ook kan worden gefaciliteerd door de structuurfondsen, omdat Europees beleid consequent gericht is op duurzame ontwikkeling met tastbare resultaten op regionaal niveau. Al deze elementen vormen de concrete band waarmee territoriale cohesie binnen de Europese Unie kan worden bereikt.</p>
    </intervention>
    <intervention id="3-403" speaker_id="95017" name="Iosif Matula" is_mep="True" mode="spoken">
      <p sl="ro">Ik wil de rapporteurs van vandaag feliciteren met het uitstekende verslag, met name de heer Van Nistelrooij. Onderzoek en ontwikkeling zullen ons de oplossingen brengen waar we rekening mee moeten houden bij de toekomstige aanpak van de grote uitdagingen waar wij voor staan, of het nu gaat om deze ernstige economische crisis of het bereiken van de langetermijndoelstellingen van de EU 2020-strategie. Met de impuls die het cohesiebeleid levert, waarvan het doel is om innovatie en ondernemerschap aan te moedigen en een kenniseconomie te ontwikkelen, moeten onderzoek en ontwikkeling vanuit twee richtingen worden benaderd.</p>
      <p sl="ro">Op basis van een top-downbenadering zullen onderzoek en innovatie de belangrijkste gebieden zijn voor het vinden van oplossingen voor de problemen van dit moment, en voor het stimuleren van economische groei en duurzame ontwikkeling. Net zo belangrijk is het dat er innovatie uit de laboratoria en onderzoekscentra komt, die ingezet kan worden op een niveau waar de Europese burgers iets aan hebben. Wij moeten lokale en regionale economieën aanmoedigen om hun innovatiekracht te vergroten en de meest effectieve oplossingen te vinden in een bottom-upbenadering, gebruik makend van regionaal en lokaal potentieel.</p>
    </intervention>
    <intervention id="3-404" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">De Europese Unie heeft op dit moment te maken met een economische, financiële en sociale crisis. Het in de afgelopen jaren gevoerde de-industrialiseringsbeleid heeft geleid tot het verlies van miljoenen banen, verplaatsing van Europese industrie naar derde landen en tot een werkloosheidspercentage van tien procent, onder jongeren zelfs twintig procent. Hierdoor wordt het Europese concurrentievermogen in gevaar gebracht.</p>
      <p sl="ro">Ik ben van mening dat de Europese Unie grote investeringen moet doen in de transport- en energie-infrastructuur, in landbouw, gezondheidszorg, onderwijs en onderzoek, maar vooral in duurzame economische ontwikkeling. De ontwikkeling van de industriële productie, en daarmee van de hoeveelheid banen in de EU vergt een investering in moderne Europese bedrijven, zodat deze ontwikkelingen kunnen leiden tot groenere productie. In de komende tien jaar moet energie-efficiëntie onze hoogste prioriteit worden.</p>
      <p sl="ro">Bovendien vergrijst de EU-bevolking bij een dalend geboortecijfer, terwijl de hoge werkloosheid de stabiliteit van de pensioenstelsels aantast. Ik ben van mening dat de Europese Unie nu zijn fundamentele principes en verworvenheden moet verdedigen. En de grootste van die verworvenheden wordt gevormd door de 500 miljoen Europese burgers.</p>
    </intervention>
    <intervention id="3-405" speaker_id="97016" name="Angelika Werthmann" is_mep="True" mode="spoken">
      <p sl="de">Mevrouw de Voorzitter, waarde collega’s, we hebben het over de EU 2020-strategie en de voornaamste prioriteiten daarvan. We kunnen uit de crisis in Griekenland leren dat we beter actief kunnen optreden in plaats van slechts te reageren!</p>
      <p sl="de">Een gecoördineerd en gecontroleerd begrotingsbeleid en toezicht op en regulering van de financiële markt zijn absoluut noodzakelijk. Om de werkloosheid te verminderen en arbeidsplaatsen te creëren en zeker te stellen, moeten we ons voor onze burgers richten op investeringen voor groei en werkgelegenheid. Dat betekent ook dat we de onderwijssector moeten versterken en dat we moeten investeren in onderwijs, onderzoek en innovatie, die de fundamenten van een duurzame sociale markteconomie en een duurzame en milieubewuste economie vormen.</p>
    </intervention>
    <intervention id="3-406" speaker_id="23894" name="Anna Záborská" is_mep="True" mode="spoken">
      <p sl="sk">De Lissabonstrategie en de EU 2020-strategie hebben iets gemeen: de overtuiging dat de economie gepland moet worden. Hoogconjunctuur of crisis, het recept van de Commissie blijft helaas steeds hetzelfde. In de EU 2020-strategie wordt gezegd dat de makkelijke toegankelijkheid van kredieten en kortetermijndenken een gedrag tot gevolg hadden dat leidde tot onevenredige groei en een verstoord evenwicht.</p>
      <p sl="sk">Maar verderop in de tekst van de strategie lezen we, dat de Commissie zich zal inzetten voor betere toegankelijkheid van kapitaal en de verbetering van de toegang tot financiering voor het midden- en kleinbedrijf. Dit zorgt opnieuw voor betere toegankelijkheid van kredieten, die nogmaals zal leiden tot speculaties en onevenredige groei.</p>
      <p sl="sk">In 1991 kondigde de toenmalige premier van Maleisië het project Visie 2020 aan, in het Maleis genaamd “Vavasan 2020”. Volgens dit project zou Maleisië in 2020 het niveau van Groot-Brittannië, Frankrijk, Duitsland en Japan evenaren. Dames en heren, de planeconomie werkt niet. Dit kunnen onze collega’s uit de nieuwe lidstaten, waaronder de commissaris, beamen.</p>
    </intervention>
    <intervention id="3-407" speaker_id="photo_generic" name="László Andor" is_mep="True" mode="spoken">
      <p sl="en">lid van de Commissie . − Mevrouw de Voorzitter, deze discussie vandaag over de EU 2020-strategie was voor ons als Commissie bijzonder interessant en nuttig, net als de discussie vanochtend over economische governance. Ik zou u willen bedanken voor deze gelegenheid en voor alle boodschappen die u over deze strategie hebt gegeven. Namens de Europese Commissie ben ik met name dank verschuldigd aan de heer Van Nistelrooij, de heer Grech, de heer Cortés Lastra en de heer Hoang Ngoc voor hun verslagen.</p>
      <p sl="en">Ik ben bereid een discussie over allerlei details en ook nuances betreffende de EU 2020-strategie voort te zetten. Maar op dit moment wil ik mijn antwoorden concentreren op een aantal van de belangrijkste punten in deze discussie en ter afsluiting een paar opmerkingen plaatsen.</p>
      <p sl="en">Om te beginnen wil ik nogmaals het belang benadrukken van de sterke betrokkenheid van het Europees Parlement bij de diverse komende stappen in verband met de EU 2020-strategie: ten eerste de mening van het Europees Parlement over de geïntegreerde richtsnoeren; ten tweede, in een later stadium, de rol van het Europees Parlement als medewetgever bij diverse voorstellen die onder de kerninitiatieven zullen worden gedaan; en niet te vergeten, ten derde het volgende meerjarig financieel kader dat bedoeld is om de toekomstige EU-begrotingen de prioriteiten die in de Europa 2020-strategie zijn gesteld beter te laten weerspiegelen.</p>
      <p sl="en">Ik wil ook heel duidelijk zijn over de doelstellingen van de strategie. Deze heeft een tweeledige doelstelling. Bovenal is het een essentiële pijler van de reactie van de Unie op de huidige crisis. Het is een essentieel instrument om de coördinatie van het economisch beleid binnen de EU-27 en uiteraard binnen de eurozone te versterken. Maar naast deze kortetermijndoelstelling betekent deze nieuwe strategie dat we Europa uitrusten met een strategie – in feite een actieprogramma, zoals Michel Barnier in zijn openingsverklaring aangaf – waarmee de Europese Unie de economische crisis kan beëindigen door de economische groei te herstellen en ervoor te zorgen dat deze groei zich vertaalt naar meer en betere banen.</p>
      <p sl="en">We moeten echter op een andere manier banen creëren dan we in het verleden hebben gedaan – duurzamer, niet alleen in ecologisch opzicht maar ook economisch, sociaal en financieel duurzamer. Het gaat erom de Europese Unie te herstellen tot een concurrerende eenheid die de duurzaamheid van haar unieke sociale model kan waarborgen, een concurrerende EU die wereldleider is bij de aanpak van klimaatverandering, een EU die meer in haar mensen investeert door middel van meer en beter onderwijs en, ten slotte een EU die de sociale cohesie versterkt door armoede te bestrijden.</p>
      <p sl="en">Zoals aangegeven in de conclusies van de Commissie in het debat vanochtend, is deze terugkeer naar een sterke groei natuurlijk alleen mogelijk als we ervoor zorgen dat onze lidstaten in de komende jaren de benodigde begrotingsconsolidatie op zich nemen, daarbij rekening houdend met hun respectievelijke uitgangspunten, zonder een kwetsbaar herstel te ondermijnen, en de uitgaven tegelijkertijd met de inkomsten te bekijken. Dit zijn allemaal zeer belangrijke elementen.</p>
      <p sl="en">Ik wil nogmaals benadrukken hoe belangrijk en complex de begrotingsproblemen zijn die momenteel op de agenda staan. Ik wil uw aandacht echter ook vestigen op het feit dat deze financiële en economische crisis veel complexer is dan alleen maar het punt van de begrotingstekorten. De crisis is in eerste instantie ontstaan door een fundamenteel gebrekkige werking van de financiële sector, beginnend bij het bankwezen, dat beslist moet worden verbeterd als we vanuit deze situatie een duurzaam herstel willen opstarten. Er zijn ook andere oorzaken van de recente recessie die we moeten aanpakken, zoals het ontbreken van een industrieel beleid en, tot op zekere hoogte, het feit dat onze eerdere strategieën niet tot volledig succes hebben geleid. Dan kunnen we een economische groei op basis van kennis bereiken en deze groei naar elke regio, elke uithoek van de Europese Unie verspreiden.</p>
      <p sl="en">Daarom moeten we ons beter inzetten op het gebied van economische governance , op het gebied van financiële regulering en ook een betere economische, sociale en territoriale cohesie bereiken.</p>
      <p sl="en">In het geheel genomen geloof ik echt dat Europa geen alternatief heeft dan deze strategie te lanceren, en dat ook heel snel te doen. Als Europa zijn groeicurve niet herstelt, zal het economisch achteruitgaan en daarom ook politiek achteruitgaan. Terwijl wij deze nieuwe strategie aan het bespreken zijn, hebben de meeste van onze belangrijkste handelspartners niet alleen reeds tienjarige strategieën opgesteld voor sociaaleconomische ontwikkelingen op de lange termijn, maar zijn die ook al aan het implementeren.</p>
      <p sl="en">Als er echter één lering is we kunnen trekken uit de huidige economische crisis en de voorgaande strategie, de Lissabonstrategie – en ik ben het met de heer Kelly eens dat de Lissabonstrategie vaak aan te strenge kritiek wordt blootgesteld – is het dat het uitvoeren van hervormingen de sleutel tot succes is. Daarom is het van dringend belang om de EU 2020-strategie tijdens de vergadering van de Europese Raad in juni te lanceren en ervoor te zorgen dat zowel de EU als haar lidstaten direct daarna met de uitvoering starten.</p>
      <p sl="en">Op dit punt zou ik ook het Spaanse voorzitterschap willen bedanken voor zijn inzet om de lidstaten bijeen te brengen en voor het ondersteunen van deze strategie gedurende de laatste maanden en ongetwijfeld in de komende weken. Gezien de huidige economische situatie en de crisis die we momenteel doormaken mag er geen vertraging optreden. Wij zijn het onze burgers verschuldigd om hun oplossingen te bieden die de huidige crisis beëindigen en de coördinatie van het economisch beleid verbeteren, en tegelijkertijd toe te werken naar een terugkeer naar een slimme, duurzame en inclusieve economische groei. Door op gecoördineerde wijze de handen ineen te slaan zullen we ook het benodigde gewicht hebben om op het wereldtoneel succesvol te zijn. De Commissie rekent op de steun van het Parlement om ervoor te zorgen dat de EU 2020-strategie snel en met succes kan worden gelanceerd.</p>
    </intervention>
    <intervention id="3-408" speaker_id="28165" name="Lambert van Nistelrooij" is_mep="True" mode="spoken" role="rapporteur">
      <p sl="nl">Na dit debat allemaal dank voor de steun voor mijn verslag. Voorts nog een paar opmerkingen. Een aantal zaken over sociaaleconomisch governance op korte termijn, de financiële kant is voldoende onder de aandacht gekomen en heeft belangrijke prioriteit; wij hebben vanmiddag echter ook kunnen spreken over de middellange termijn en daarover een aantal opmerkingen kunnen maken.</p>
      <p sl="nl">Wij gaan een en ander vervatten in een resolutie van het Parlement die wij nog vóór de junitop hier in de vergaderzaal aan de orde zullen stellen.</p>
      <p sl="nl">Twee opmerkingen nog, één over de governance . De vraag is gesteld van wie die strategie dan wel is? Een van de fouten van Lissabon was dat de partijen, decentraal de gemeenten, de regio’s, en ook partners, onvoldoende waren betrokken bij het proces; ik stel dan ook voor dat er naast de overeenkomst in de Raad met de lidstaten en de Commissie een territoriaal pact met de regio's en steden komt, anders gebeurt dit wéér, dan hebben wij het over de regio’s, over onze partners, maar niet mét.</p>
      <p sl="nl">Als een en ander de burgers deze keer niet bereikt, dan weet ik het zeker: je kunt grote vlaggenschepen opsieren, maar dan is het straks meer vlag dan schip. Het moet spannender worden om aan de Lissabon-strategie en aan de EU 2020-strategie mee te doen. Dat kan ook, door in die subsidiëring, in die stimulering te zeggen dat degene die zijn nek uitsteekt, die ook financiert, mee mag doen. Het is allemaal veel te vlak: ik nodig de Commissie dan ook uit een territoriaal pact met regio's en steden aan te gaan.</p>
      <p sl="nl">Tenslotte, integraal beleid, zeker ook door de sectoren heen, is cruciaal, het versnipperen van allerlei nieuwe financieringsstructuren levert niets op en brengt ons niet tot die agenda. Mijn verslag gaat over synergie tussen onderzoek, ontwikkeling, innovatie en productie, werkgelegenheid in Europa. Versnippering moet worden tegengegaan en daarom, commissaris Andor, een dringend verzoek om het Europees Sociaal Fonds in de verordeningen integraal bijeen te houden en niet op te splitsen, zoals hier en daar in het Parlement wordt gesuggereerd.</p>
    </intervention>
    <intervention id="3-409" speaker_id="28123" name="Louis Grech" is_mep="True" mode="spoken" role="rapporteur">
      <p sl="mt">In de weinige tijd die me ter beschikking staat, zou ik graag willen reageren op de opmerkingen van een aantal collega’s naar aanleiding van mijn verslag.</p>
      <p sl="mt">Ik ben het eens met de heer Malcolm Harbour als hij zegt dat hij niet veel bereidheid ziet om de interne markt – die nog altijd niet goed gedefinieerd is en niet uitontwikkeld – te beschouwen als de kern van de EU 2020-strategie. Dat is echt een enorme gemiste kans, want als de interne markt op een bredere, meer holistische zienswijze geschoeid zou worden, is het een van de allerbeste initiatieven binnen de EU-strategie, zoniet dé allerbeste, die de Europese burgers een betere levenskwaliteit zou kunnen bieden.</p>
      <p sl="mt">Mevrouw Evelyne Gebhardt zegt – eveneens zeer terecht – dat tegen de achtergrond van de EU 2020-strategie de interne markt dringend zit te springen om nieuwe impulsen en dus om sterk leiderschap van alle Europese instellingen, met name van de Commissie, opdat de interne markt onze burgers eens te meer opnieuw hoop en vertrouwen schenken kan.</p>
      <p sl="mt">Mevrouw de Voorzitter, tot slot zou ik nog willen zeggen dat we ons er echt voor moeten waken de nieuwe EU 2020-agenda te ambitieus te maken, te overladen. Doen we dat wel, dan zitten we straks opgescheept met een agenda vol prioriteiten waar net als bij de vorige ronde niets van terechtkomt.</p>
    </intervention>
    <intervention id="3-410" speaker_id="96950" name="Liem Hoang Ngoc" is_mep="True" mode="spoken" role="rapporteur">
      <p sl="fr">Mevrouw de Voorzitter, geachte collega’s, in de afgelopen weken zijn twee taboes doorbroken. Het eerste is dat de Centrale Bank voortaan openbare schulden kan verminderen door geld bij te drukken. Het tweede doorbroken taboe is dat men voortaan via leningen communautaire uitgaven kan financieren. Dit laatste gebeurt met name bij het instellen van stabilisatie- en steunfondsen.</p>
      <p sl="fr">Een derde taboe is helaas niet doorbroken, namelijk dat van het stabiliteitspact, waarvan bepaalde leden op dogmatische wijze versterking eisen. Heren commissarissen, de socialisten zijn voor federalisme. Wij steunen de coördinatie van begrotingsbeleid. Maar als de coördinatie van begrotingsbeleid betekent dat nationale parlementen onder voogdijschap worden geplaatst en hun bevolkingen op water en brood worden gezet, dan ben ik bang dat het mooie idee van Europa weleens te water zou kunnen raken. Dat is de echte dreiging die ons momenteel boven het hoofd hangt.</p>
      <p sl="fr">Mijne heren commissarissen, de bezuinigingsplannen in Griekenland, Spanje, Portugal en Frankrijk hebben geen enkele kans op succes. Ik vraag u zich daar rekenschap van te geven.</p>
    </intervention>
    <intervention id="3-411" speaker_id="96987" name="Ricardo Cortés Lastra" is_mep="True" mode="spoken" role="rapporteur">
      <p sl="es">Mevrouw de Voorzitter, ik wil al mijn collega’s bedanken voor hun bijdragen en voor het klimaat van opbouwende kritiek waarin we dit belangrijke debat gevoerd hebben.</p>
      <p sl="es">Dit verslag over de bijdrage van het cohesiebeleid aan de doelstellingen van Lissabon en de EU 2020-strategie is een van de belangrijkste bijdragen van het Parlement aan de toekomstige EU 2020-strategie voor groei en werkgelegenheid, een van de prioriteiten van het Spaanse voorzitterschap.</p>
      <p sl="es">Het verslag legt het accent op het creëren van werkgelegenheid, het bevorderen van een duurzame economie, op onderwijs en scholing om ontwikkeling, werkgelegenheid en concurrentievermogen te stimuleren, en ook op de essentiële rol van investeringen in onderzoek en ontwikkeling, waarbij rekening moet worden gehouden met de noodzaak om speciale maatregelen te nemen voor regio’s met aan de natuur gerelateerde problemen.</p>
      <p sl="es">Het zal echter niet mogelijk zijn de EU 2020-strategie goed te implementeren zonder de deelname en volledige instemming van de regionale en lokale overheden en het maatschappelijk middenveld.</p>
      <p sl="es">De regio’s dragen niet alleen bij aan de cofinanciering van projecten maar ze zijn ook veel beter in staat om de noden te polsen van de burgers en de KMO’s en om rechtstreeks contact te leggen met universiteiten en innovatiecentra, en op die manier de kennisdriehoek te bevorderen.</p>
      <p sl="es">In dit verband is het cohesiebeleid niet alleen een bron van stabiele financiële toewijzingen maar ook een krachtig instrument voor de economische ontwikkeling van alle Europese regio’s.</p>
      <p sl="es">Zijn doelstellingen, gericht op het opheffen van de bestaande ongelijkheden tussen de regio’s en het invoeren van een doeltreffende economische, sociale en territoriale samenhang in Europa, en zijn fundamentele beginselen van een geïntegreerde aanpak, meerlagig bestuur en daadwerkelijke samenwerking, zijn essentiële elementen voor het welslagen van de EU 2020-strategie.</p>
    </intervention>
    <intervention id="3-412" speaker_id="4544" name="De Voorzitter" is_mep="True" mode="spoken">
      <p sl="nl">Dit punt is afgehandeld.</p>
      <p sl="nl">De stemming vindt morgen (donderdag 20 mei 2010) plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-963" speaker_id="38420" name="Cristian Silviu Buşoi" is_mep="True" mode="written">
      <p sl="ro">De principes van de EU 2020-strategie zijn van cruciaal belang voor het stimuleren van het Europese concurrentievermogen. Structurele hervormingen zijn de sleutel tot het einde van de huidige crisis. De tot nu toe in de praktijk gebrachte oplossingen om uit de crisis te komen waren niet gericht op de oorzaken waardoor we in deze situatie zijn gekomen. De oorzaken van de crisis kunnen alleen door structurele hervormingen worden weggenomen. Wij moeten de aandacht richten op de innovatieve kracht van onze economieën. Daar ligt namelijk de sleutel tot het concurrentievermogen van de EU in de komende periode. We hebben een gecoördineerde benadering nodig voor de benutting van fondsen die zijn geoormerkt voor innovatie en regionale ontwikkeling. Innovatie moet een onderdeel zijn van regionale ontwikkeling. Innovatie was een doelstelling van de Lissabonstrategie, maar het is helaas een papieren principe gebleven. De vooruitgang in de verschillende lidstaten loopt sterk uiteen en de totale doelstelling is niet bereikt. Daarom roep ik alle lidstaten op om verantwoordelijkheid te tonen en zich te houden aan de gedane toezeggingen. De Commissie moet een actievere rol spelen bij de coördinatie van de uitvoering van deze strategie, zodat de rampzalige mislukking van de Lissabonstrategie zich niet herhaalt.</p>
    </intervention>
    <intervention id="3-413" speaker_id="96849" name="Alain Cadec" is_mep="True" mode="written">
      <p sl="fr">De EU 2020-strategie, voorgesteld door de Commissie ter stimulering van de groei en de werkgelegenheid in de Europese Unie, legt het accent op onderzoek en innovatie. Er bestaan al verschillende instrumenten die belangrijke steun geven aan de projecten op deze terreinen: de structuurfondsen, het zevende kaderprogramma voor onderzoek en ontwikkeling en het kaderprogramma voor innovatie en concurrentievermogen. Deze verschillende programma’s staan voor een financiering van 86 miljard euro voor de periode 2007–2013. De EU 2020-strategie legt overigens de nadruk op de onderlinge afhankelijkheid van de verschillende beleidsmaatregelen van de Europese Unie. Omwille van de doeltreffendheid is het daarom essentieel om synergie te vinden tussen de verschillende instrumenten. Ik verwelkom daarom het belang dat de rapporteur geeft aan de rol die een sterk en op de juiste wijze gefinancierd regionaal beleid kan spelen bij de realisatie van de doelstellingen van de EU 2020-strategie. Ik deel eveneens de mening van de rapporteur, dat de potentiële begunstigden niet altijd goed op de hoogte zijn van de bestaande mogelijkheden tot synergie. Het lijkt mij daarom van groot belang om de communicatie te verbeteren, bijvoorbeeld volgens het model van de Praktische gids van de Europese Unie voor financieringsmogelijkheden voor onderzoek en ontwikkeling.</p>
    </intervention>
    <intervention id="3-414" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">In de discussie over doeltreffende aanwending van de middelen van de Europese Unie die zijn bestemd voor onderzoek en innovatie, zullen we het ook moeten hebben over goede promotie van de innovatieve oplossingen die in de verschillende lidstaten zijn ontwikkeld.</p>
      <p sl="pl">Doordat de informatieverspreiding te wensen overlaat, gebeurt het nu vaak dat wordt geïnvesteerd in onderzoeksprojecten die al eerder zijn uitgevoerd door wetenschappers in een van de andere landen. Dit is een verspilling van Europees geld die we ons niet kunnen veroorloven in tijden van economische crisis. We moeten goede communicatie benadrukken en de aanschaf van bestaande innovatieve technologie door de Europese Unie ondersteunen. Daardoor kunnen we extra financiële steun aan innovatieve ondernemingen verlenen.</p>
      <p sl="pl">Belangrijk is ook de financiering van zogenaamde “zachte projecten” zoals scholing en verspreiding van kennis over de betekenis van innovatie voor economische groei, evenals verbetering van de informatievoorziening aan locale entiteiten over de beschikbare programma’s en flexibiliteit bij het vaststellen van criteria voor toekenning van de steun. Landen die op dit moment een laag innovatieniveau hebben, kunnen door de ontwikkeling van deze sector bijdragen aan het creëren van een wereldwijd concurrentievoordeel voor de Europese Unie.</p>
      <p sl="pl">Het is verder noodzakelijk om investeringen in lokale onderzoekscentra te stimuleren. Kleine en middelgrote ondernemingen zijn niet in staat om deze te bekostigen en de grote internationale bedrijven willen er geen gebruik van maken. De verschillen in innovatieniveau tussen de lidstaten van de Europese Unie worden hierdoor groter.</p>
    </intervention>
  </section>
  <section id="creitem23" title="11. Dialoog tussen universiteiten en bedrijven: een nieuw partnerschap voor de modernisering van de Europese universiteiten (debat)">
    <intervention id="3-416" speaker_id="4544" name="De Voorzitter" is_mep="True" mode="spoken">
      <p sl="nl">Aan de orde is het verslag (A7-0108/2010) van Pál Schmitt, namens de Commissie cultuur en onderwijs, over de dialoog tussen universiteiten en bedrijven: een nieuw partnerschap voor de modernisering van de Europese universiteiten [2009/2099(INI) ].</p>
    </intervention>
    <intervention id="3-417" speaker_id="96843" name="Marco Scurria" is_mep="True" mode="spoken" role="plaatsvervangend rapporteur">
      <p sl="it">Mevrouw de Voorzitter, dames en heren, ik spreek namens onze rapporteur, de heer Schmitt, die – zoals Voorzitter Buzek aan het begin van deze zitting heeft aangekondigd – zijn ontslag heeft ingediend als Europees Parlementslid teneinde in zijn eigen land taken te vervullen en naar wie mijn groeten en felicitaties met zijn uitstekende werk uitgaan.</p>
      <p sl="it">Dit verslag is het resultaat van zijn intenties en het is in onze Commissie cultuur en onderwijs met overgrote meerderheid – slechts één tegenstem – goedgekeurd, waarvoor ik, ook namens de heer Schmitt, alle schaduwrapporteurs bedank die een bijdrage hebben geleverd aan dit verslag. Alvorens af te reizen naar Straatsburg heb ik maandag in Rome een bezoek gebracht aan een particulier opleidingscentrum dat uitstekende resultaten bereikt omdat het erin is geslaagd de overgrote meerderheid van de jongeren die het in de loop der tijd opleidt te plaatsen. De desbetreffende directeur drong er bij mij op aan dat ook Europa dit centrum zou moeten helpen om deze aanpak voort te zetten en belang toe te kennen aan een opleiding die deze weg inslaat, die zoveel jonge mensen in staat stelt werk te vinden, en om de relatie tussen universiteiten en bedrijven te moderniseren.</p>
      <p sl="it">De zin van dit verslag is juist deze: op dit moment is twintig procent van de Europese jongeren werkloos en hiervan bestaat ongeveer dertig procent uit afgestudeerden; een percentage dat zo hoog is dat wij onszelf zeer serieus moeten afvragen hoe de kwestie aan te pakken van de opleiding van jonge mensen voor toetreding tot de arbeidsmarkt in deze tijden, in dit Europa, in deze geglobaliseerde wereld.</p>
      <p sl="it">Met dit verslag hebben wij derhalve de kwestie van een betere koppeling tussen universiteiten en bedrijven rechtstreeks willen aanpakken, waarbij we bepaalde essentiële punten hebben onderstreept: om te beginnen door prioriteit te geven aan een potentiële troef van de Europese Unie, namelijk dat haar bevolking zich kan aanpassen aan de voortdurend veranderende omstandigheden van de arbeidsmarkt; het feit dat het concept van een baan voor het leven niet meer bestaat en dat scholing en herscholing tegenwoordig van fundamenteel belang zijn.</p>
      <p sl="it">Het eerste punt is dus het levenslang leren; het tweede punt, dat volgens ons van fundamenteel belang is, is de mobiliteit. Zoals wij in dit verslag onderstrepen, is het tegenwoordig belangrijk te benadrukken dat mobiliteit tussen landen en tussen bedrijven en universiteiten een van de meest doeltreffende manieren is om samenwerking tussen de twee sferen te bewerkstelligen. Daarnaast moedigen wij niet alleen de verruiming en uitbreiding aan van programma’s voor individuele mobiliteit zoals Erasmus voor jonge ondernemers en Erasmus voor leerlingen in het beroepsonderwijs, maar zijn wij ook voorstander van het opzetten van postdoctorale Europese programma's voor Masters of Excellence in samenwerking met verschillende universiteiten en met actieve deelname van ondernemingen. Ook moet worden gestreefd naar meer ondernemingsgerichte universiteiten.</p>
      <p sl="it">Dit kan onder meer worden bewerkstelligd door het instellen van het systeem van kennisvouchers dat momenteel in een aantal lidstaten in gebruik is, waarbij vooral het midden- en kleinbedrijf zijn onderzoekscapaciteit kan verbeteren zonder dat de onafhankelijkheid, de autonomie en het openbaar karakter van universiteiten worden aangetast.</p>
      <p sl="it">Het derde essentiële punt is onderzoek, dat wil zeggen dat wij een grotere mobiliteit van onderzoekers, op zowel korte als lange termijn, over nationale grenzen heen en tussen universiteiten en het bedrijfsleven, als onmisbaar beschouwen voor een verbetering van de kennisoverdracht. En, tot slot, de mogelijkheid tot uitbreiding van de goede praktijken op dit gebied die in zoveel landen bestaan.</p>
      <p sl="it">Mevrouw de Voorzitter, tot slot wil ik – met betrekking tot dit verslag en het uitstekende werk van de commissie – illustreren hoezeer wij ervan overtuigd zijn dat Europa de strijd tegen China of andere opkomende landen niet kan winnen met lage lonen, maar wel met hooggekwalificeerde professionals en uiterst concurrerende ondernemingen en hierbij is het van het allergrootste belang dat universiteiten en ondernemingen hun onderlinge afhankelijkheid inzien en dat de autoriteiten op alle niveaus bijdragen tot de ontwikkeling van efficiëntere samenwerkingsmethoden.</p>
    </intervention>
    <intervention id="3-418" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie. – Mevrouw de Voorzitter, geachte afgevaardigden, dit verslag is het antwoord op onze mededeling over de dialoog tussen het hoger onderwijs en het bedrijfsleven. Ik dank iedereen die hieraan heeft meegewerkt en vooral de leden van de Commissie cultuur en onderwijs en de Commissie industrie, onderzoek en energie. Mijn speciale dank gaat uit naar de heer Pál Schmitt, die afscheid neemt van het Parlement en die de rapporteur was.</p>
      <p sl="de">De samenwerking tussen het hoger onderwijs en het bedrijfsleven is mogelijk, en zelfs absoluut noodzakelijk. De vraag is alleen hoe we deze op een voor beide zijden gepaste manier kunnen vormgeven. Een betere en intensievere samenwerking bevordert het uitwisselen en doorgeven van kennis, zowel in het bedrijfsleven als in de wereld van het hoger onderwijs.</p>
      <p sl="de">Door het contact met reële problemen en oplossingen door middel van aangepaste leerplannen en practica wordt de leerervaring van de studenten verrijkt en worden zij voorbereid op hun latere beroepsleven. Door regelmatige en langdurige samenwerking wordt vertrouwen gecreëerd en dit kan leiden tot ambitieuze partnerschappen en samenwerkingsprojecten waarvan het bedrijfsleven en het hoger onderwijs in gelijke mate kunnen profiteren voor onderzoek, ontwikkeling en praktijkervaringen.</p>
      <p sl="de">Door nieuwe trends op de arbeidsmarkt en nieuwe technologieën veranderen de eisen die aan afgestudeerden in het hoger onderwijs worden gesteld en dit zal de komende decennia zo blijven. Om de kwaliteit van leven in Europa te kunnen behouden en te kunnen verbeteren, moeten arbeidskrachten de mogelijkheid hebben om hun kennis en vaardigheden voortdurend up-to-date te houden en dit geldt des te sterker gezien de demografische ontwikkeling van Europa in de komende jaren.</p>
      <p sl="de">We hebben behoefte aan een open, flexibele en dynamische dialoog tussen alle deelnemers. Daarom heeft de Europese Commissie het EU-Forum voor de dialoog tussen het hoger onderwijs en het bedrijfsleven opgericht.</p>
      <p sl="de">Het forum biedt alle deelnemers een platform voor discussie, uitwisseling van beste praktijken en wederzijds leren. De Europese Commissie fungeert daarbij als gespreksleider en helpt mee om barrières tussen de beide werelden weg te nemen.</p>
      <p sl="de">Tot nu toe hebben we drie bijeenkomsten van het EU-Forum voor de dialoog tussen het hoger onderwijs en het bedrijfsleven in Brussel en een reeks thematische forums gehouden. Hierbij zijn thema’s aan de orde gekomen als leerplanontwikkeling, ondernemerschap, een leven lang leren, kennisoverdracht, management in het hoger onderwijs, mobiliteit, nieuwe competenties voor nieuwe banen en samenwerking tussen het hoger onderwijs en het bedrijfsleven in de huidige crisis.</p>
      <p sl="de">In samenwerking met de Europese Stichting voor opleiding (ETF) werd in december 2009 in het gebouw van het Europees Parlement een thematisch forum over derde landen georganiseerd. In maart 2010 volgde een thematisch forum over het verkennen van de mogelijkheid om het bereik van het Forum uit te breiden naar samenwerking tussen scholen en het bedrijfsleven.</p>
      <p sl="de">Zeer onlangs vond op 4 en 5 mei in Brussel het meest recente Forum voor de dialoog tussen het hoger onderwijs en het bedrijfsleven plaats, waarbij de nadruk lag op de volgende punten: samenwerking tussen universiteiten en kleine en middelgrote ondernemingen, samenwerking tussen het hoger onderwijs en het bedrijfsleven met betrekking tot innovatie, samenwerking tussen het hoger onderwijs en het bedrijfsleven met betrekking tot kwaliteit van het onderwijs. Deze thema’s zijn ook in uw verslag behandeld.</p>
      <p sl="de">Ik wil graag van de gelegenheid gebruikmaken om mevrouw Doris Pack te bedanken voor haar deelname aan de openingszitting van dit evenement.</p>
      <p sl="de">Wij waarderen de positieve reactie op onze mededeling die nu in uw verslag tot uitdrukking komt. We hebben behoefte aan meer samenwerking tussen de actoren, op basis van wederkerigheid, vertrouwen, respect en transparantie. Daarom bevorderen we niet alleen de economische groei, maar creëren we ook sociaal rendement in de ruimste zin, door de mensen te helpen zich succesvol te bewegen in een steeds sneller veranderende maatschappij en arbeidsmarkt.</p>
    </intervention>
    <intervention id="3-419" speaker_id="96900" name="Georgios Papanikolaou" is_mep="True" mode="spoken">
      <p sl="el">namens de PPE-Fractie. – Mevrouw de Voorzitter, ik wil allereerst de heer Schmitt, die ons Parlement heeft verlaten, heel veel succes wensen met zijn nieuwe taak. Het was ons een genoegen om met hem te mogen samenwerken, tenminste in de tijd waarin ik lid was van het Parlement.</p>
      <p sl="el">Geachte collega´s, het ontwikkelingsdrieluik “onderwijs, onderzoek, innovatie” is – zoals wij zojuist ook al hebben onderstreept toen wij het hadden over de EU 2020-strategie – van doorslaggevend belang voor Europa. Om deze doelstellingen te bereiken is het echter ook noodzakelijk de moeilijkheden onder ogen te zien die jongeren tegenwoordig ondervinden bij de overgang van studie naar beroepsleven, moeilijkheden die door de crisis alleen maar groter dreigen te worden.</p>
      <p sl="el">Wij erkennen eveneens allemaal dat het onderwijssysteem in veel lidstaten zwakke punten vertoont, wat betreft zowel de kwaliteitsnormen als de opleiding van leerlingen en studenten. Er mag geen enkele twijfel over bestaan dat opleiding niet los gezien kan worden van de hedendaagse behoeften van de arbeidsmarkt. Daarom moeten wij elk middel dat wij tot onze beschikking hebben aangrijpen om jongeren te helpen.</p>
      <p sl="el">De heer Scurria had het zojuist over mobiliteit. Ik zou daar nieuwe technologieën aan willen toevoegen en natuurlijk hebben wij naast levenslang leren ook het formele onderwijs, dat wil zeggen universiteiten, en het niet formele onderwijs, het atypische onderwijs, door middel waarvan jongeren eveneens vaardigheden verwerven. Onderwijs en werken zijn begrippen die met elkaar vervlochten zijn, en daarom moeten wij proberen de dialoog tussen onderwijsinstellingen en werkgevers te versterken.</p>
      <p sl="el">Wij zeggen allemaal dat onze jongeren goed uitgerust moeten zijn met kwalificaties en vaardigheden, en wij weten allemaal heel goed dat jongeren zonder vaardigheden tegenwoordig veel minder kansen hebben. Maar welke vaardigheden? Wel, vaardigheden waarnaar vraag is op de arbeidsmarkt, vaardigheden die innoverende ideeën en initiatieven voort kunnen brengen. Wij mogen geen tijd meer verliezen. De werkloosheid neemt steeds verder toe, en daarom is het ons aller plicht om ervoor te zorgen dat deze dialoog, deze samenwerking zo snel mogelijk wordt versterkt.</p>
    </intervention>
    <intervention id="3-420" speaker_id="96686" name="Mitro Repo" is_mep="True" mode="spoken">
      <p sl="fi">namens de S&amp;D-Fractie. - Mevrouw de Voorzitter, dames en heren, ook ik feliciteer de heer Schmitt met zijn benoeming tot voorzitter van het Hongaarse parlement.</p>
      <p sl="fi">Het spreekt vanzelf dat Europese universiteiten voortdurend moeten worden ontwikkeld om ons in staat te stellen nieuwe maatschappelijke uitdagingen en de steeds groter wordende internationale concurrentie aan te gaan. Wij kunnen het ons eenvoudigweg niet veroorloven stil te blijven staan. Hoogwaardige knowhow en een op kennis gebaseerde economie zijn het fundament van de Europese samenleving en moeten dat ook in de toekomst zijn. In dit opzicht is het belangrijk dat er meer aandacht wordt besteed aan de dialoog tussen onze universiteiten en bedrijven en dat wij de belemmeringen voor samenwerking proberen weg te nemen. Dat zijn onder meer de problemen met betrekking tot intellectueel eigendom en innovatie.</p>
      <p sl="fi">In Finland hebben wij een uitstekend voorbeeld van samenwerking tussen bedrijven en universiteiten, namelijk de Aalto Universiteit, vernoemd naar de beroemde Finse architect Alvar Aalto. Het is een multidisciplinaire universiteit, die uit drie hoog aangeschreven universiteiten in Helsinki bestaat: de Economische Hogeschool, de Universiteit voor Kunst en Design en de Technische Universiteit. Economie, esthetica en technologie zijn in symbiose met elkaar.</p>
      <p sl="fi">De interdisciplinaire benadering, vooral de nieuwe platformen, zoals design, media en surface factor , geeft academische teams de mogelijkheid om onderzoek te doen en studenten om nauw samen te werken met bedrijven en organisaties. Het mooiste is dat nieuwe onderzoeksgegevens direct naar het onderwijs wordt overgebracht, zodat de studenten meteen de beschikking hebben over de nieuwste informatie die op de arbeidsmarkt nodig is.</p>
      <p sl="fi">Wij moeten echter goed overwegen hoe en onder welke voorwaarden wij de samenwerking tussen bedrijven en universiteiten willen verbeteren. Het is van cruciaal belang dat wij onder alle omstandigheden vasthouden aan het beginsel van de onafhankelijkheid van universiteiten en de traditie van vrij onderzoek. Het uiteindelijke gevaar is de privatisering van de universitaire sector, maar is dat de richting die wij in Europa uit willen?</p>
      <p sl="fi">De basis van een onafhankelijk universitair systeem is voldoende overheidsfinanciering. Universiteiten afhankelijk maken van private financiering is zorgwekkend, omdat het de overdracht van macht van de universitaire gemeenschap naar de geldverschaffers mogelijk maakt. Daarom moet er specifiekere aandacht worden besteed aan de administratieve systemen van universiteiten.</p>
    </intervention>
    <intervention id="3-421" speaker_id="96709" name="Morten Løkkegaard" is_mep="True" mode="spoken">
      <p sl="da">namens de ALDE-Fractie . – Mevrouw de Voorzitter, ik wil graag de verschillende rapporteurs bedanken voor de goede samenwerking. Als schaduwrapporteur namens de ALDE-Fractie in deze kwestie ben ik zeer tevreden over het verslag. We zijn erin geslaagd om het eens te worden over een verslag met aanbevelingen voor de verbetering van de samenwerking tussen universiteiten en bedrijven – een verslag dat, eerst en vooral, zeer concrete initiatieven bevat voor de modernisering van de universiteiten. Zoals bekend leggen de universiteiten van Europa het af tegen de wereldtop en dit heeft ook grote consequenties voor het Europese concurrentievermogen. Het is daarom niet verbazingwekkend dat onderwijs, onderzoek en innovatie hoge prioriteit hebben gekregen in zowel het werkprogramma van de Commissie als in de 2020-strategie. Ik hoop natuurlijk dat een grote meerderheid ermee zal instemmen dat deze politieke verhoging van de prioriteit ook wordt gevolgd door een uitbreiding van de financiering. We bevinden ons nu in een situatie waarin we genoodzaakt zijn buiten de conventionele kaders van ons onderwijsstelsel te denken, en waarin we moeten beginnen de muren neer te halen tussen de universiteiten en diegenen die voordeel hebben van de output van de universiteiten, namelijk de bedrijven.</p>
      <p sl="da">We concentreren ons met name op twee zaken, waaraan ik enkele woorden wil wijden. Ten eerste wil ik de modernisering van het curriculum noemen. Het is belangrijk dat er meer aandacht komt voor interdisciplinariteit en de ontwikkeling van vaardigheden die daadwerkelijk gevraagd worden door de bedrijven. Universitaire opleidingen moeten in grotere mate de behoefte op de arbeidsmarkt weerspiegelen en de opleidingen moeten ook dienovereenkomstig worden ingericht, onder andere in de vorm van meer bedrijfsgerichte curricula. De bedrijven zouden op hun beurt actief moeten bijdragen aan het actualiseren van de curricula. Ten tweede wil ik mobiliteit noemen. Het is belangrijk dat de kloof tussen de universiteiten en de bedrijven kleiner wordt en dat er mensen zijn die bruggen bouwen tussen de universiteiten en het bedrijfsleven. Stages zijn een goed voorbeeld van de manier waarop universiteitsstudenten praktische ervaring opdoen en die ervaring vervolgens kunnen inbrengen in hun studies. Tegelijkertijd zijn deze studenten beter voorbereid om de arbeidsmarkt te betreden na een opleiding. Stages moeten uiteraard in Europa worden gesteund en bevorderd.</p>
      <p sl="da">Ook onderzoek kan een brug vormen tussen de universiteiten en de bedrijven. Ik heb al eerder verteld over een persoonlijk stokpaardje van me, namelijk de Deense regeling voor het behalen van een mastertitel binnen een bedrijf, waarbij een werknemer van een bedrijf in Denemarken een mastertitel kan behalen aan een Deense universiteit met een toelage van de overheid. Ik heb een avonddebat gehouden op 3 februari 2010 in Brussel met een ruime vertegenwoordiging van zowel het bedrijfsleven als de universiteiten en de houding van de deelnemers aan dit avonddebat was heel eenduidig: een soortgelijke regeling voor een masteropleiding voor werknemers op EU-niveau zou een uiterst nuttig instrument zijn om gespecialiseerd onderzoek met relevantie voor de bedrijven te bevorderen en om het concurrentievermogen van de Europese bedrijven te verbeteren en aldus meer banen en economische groei te creëren. Met andere woorden, beide partners steunen dit volledig. Bovendien is dit een uiterst doeltreffende methode om bedrijfservaring en praktische kennis naar de universiteiten te brengen en op die manier binnen het onderwijs meer aandacht te krijgen voor de competenties en kennis waar behoefte aan is op de arbeidsmarkt. Deze regeling zou geïntegreerd kunnen worden in het bestaande Marie Curie-programma, eventueel onder het programma voor “Industrial Academic Partnership” en zou meehelpen de doelstellingen van het Bolognaproces te bereiken. Het verheugt me dat we morgen een verslag kunnen aannemen dat een aanbeveling bevat voor het instellen van precies zo'n regeling.</p>
    </intervention>
    <intervention id="3-422" speaker_id="96732" name="Malika Benarab-Attou" is_mep="True" mode="spoken">
      <p sl="fr">namens de Verts/ALE-Fractie . – Mevrouw de Voorzitter, geachte collega’s, ik wil het belang onderstrepen van dit rapport, waarmee in dit Parlement een debat wordt geopend over de positie en de rol van universiteiten in Europa. De universiteiten moeten worden aangemoedigd om deel te nemen aan de Europese integratie van binnenuit, in plaats van haar te bekijken van buitenaf.</p>
      <p sl="fr">In de geschiedenis van Europa zijn universiteiten altijd plaatsen van ontmoeting en kennisuitwisseling geweest, van ontwikkeling van reflectie en van onderwijs in de verschillende disciplines. Vandaag de dag moeten de gevolgen van de crisis en de werkloosheid er niet toe leiden dat de universiteiten hun rol beperken tot het leveren van arbeidskrachten die meteen aan het werk kunnen. In onze veranderende samenlevingen is het namelijk van ontegenzeglijk belang om te kunnen veranderen van vak.</p>
      <p sl="fr">Integendeel, de universiteiten moeten als plaatsen van hoger onderwijs hun studenten een kritische geest laten ontwikkelen, een analytische geest waarmee zij de wereld waarin wij leven kunnen begrijpen en doordacht gebruik kunnen maken van hun vakspecifieke vaardigheden.</p>
      <p sl="fr">De Europese universiteiten moeten een leven lang leren mogelijk maken, bijdragen aan de verrijking van het intellectuele leven en een centrale rol spelen in de kennis van vandaag, in het digitale tijdperk.</p>
    </intervention>
    <intervention id="3-423" speaker_id="28323" name="Oldřich Vlasák" is_mep="True" mode="spoken">
      <p sl="cs">namens de ECR-Fractie . – Goede kennis en vaardigheden, dat is waar het ons allemaal om gaat. Maar welke kennis en vaardigheden dan? The Economist haalde in een artikel een onderzoek aan waaruit bleek dat 80 procent van de door directieleden van grote ondernemingen als cruciaal bestempelde kennis en vaardigheden helemaal niet aangeleerd worden aan de universiteit. Zie de schrikwekkende werkloosheidscijfers onder vers afgestudeerden.</p>
      <p sl="cs">Wat is er dan logischer dan het bedrijfsleven en de universiteiten nauwer met elkaar in contact te brengen? In allerhande beleidsstukken en verklaringen wordt daar keer op keer weer op gewezen, onder meer in het Handvest van Leipzig inzake duurzame Europese steden. Rijst uiteraard de vraag hoe dit te organiseren. Ik denk dat stages van meerdere maanden voor zowel studenten als professoren een onlosmakelijk onderdeel zouden moeten uitmaken van het proces van levenslang leren. Het is van groot belang dat niet alleen studenten, maar ook het onderwijzend personeel op reguliere basis contact onderhoudt met de werkelijke wereld. De medefinanciering van dergelijke stages zou een onlosmakelijk onderdeel moeten uitmaken van de universiteitsbegrotingen. Want laten we wel zijn, dit geheel vraagt grote inspanningen van het bedrijfsleven en ook niet onaanzienlijke investeringen.</p>
    </intervention>
    <intervention id="3-424" speaker_id="96858" name="Marie-Christine Vergiat" is_mep="True" mode="spoken">
      <p sl="fr">namens de GUE/NGL-Fractie . – Mevrouw de Voorzitter, geachte collega’s, het spijt me zeer maar ik moet de unanimiteit in deze zaal doorbreken.</p>
      <p sl="fr">De ontwerpresolutie die ons vandaag is voorgelegd, gaat over de verhoudingen tussen universiteiten en bedrijven in het kader van de uitvoering van het beroemde Bolognaproces. Er is zeer veel werk verricht door de twee commissies die de tekst hebben bestudeerd en veel verbeteringen hebben aangedragen op de oorspronkelijke tekst, om recht te doen aan de belangen van dit dossier. Wij proberen allen om de ambities van de jeugd te begrijpen. Wij maken ons allen druk over het bewapenen van de jeugd met de beste middelen om een baan te kunnen vinden. De jeugdwerkloosheid is werkelijk onverdraaglijk. Maar moeten wij dan daarmee de universiteiten beschouwen als een machine die vóór alles moet voldoen aan de behoeften van bedrijven en de zakenwereld, zoals de resolutie nog in een aantal paragrafen zegt? De GUE/NGL-Fractie deelt die mening niet.</p>
      <p sl="fr">Nee, de rijkdom van onze universiteiten is ook gelegen in de vorming van een groeiend aantal studenten in rijke en diverse intellectuele kennis, en niet alleen in het aanleren van professionele vaardigheden. Daar ligt de ware sleutel tot een leven lang mobiliteit.</p>
      <p sl="fr">In vele landen van Europa stijgt het onbegrip in de universitaire wereld. De GUE/NGL-Fractie is van mening dat wij naar hen moeten luisteren. Ons verzoek is slechts dat er een globale balans van het Bologna-proces wordt opgemaakt. Wij zullen niet stemmen voor deze resolutie, die de universiteiten uitnodigt uitsluitend het spel van bedrijfsbehoeften te spelen, en zich niet meer bezig te houden met andere belangrijke elementen in het economische en sociale leven, die zich niet slechts beperken tot bedrijven.</p>
    </intervention>
    <intervention id="3-425" speaker_id="28493" name="Derek Roland Clark" is_mep="True" mode="spoken">
      <p sl="en">namens de EFD-Fractie . – Mevrouw de Voorzitter, waarom wordt er in dit verslag gesteld dat er meer internationale samenwerking op universitair niveau moet komen? Universiteiten delen al eeuwenlang, voordat de EU bestond, informatie met elkaar. De renaissance, die zich uitstrekte van de 14e tot de 17e eeuw, was een vloedgolf van intellectuele ontwikkeling die zich van Florence tot over heel Europa via de universiteiten verspreidde. De kunsten, muziek, literatuur en de wetenschappen kwamen tot leven en brachten ontelbare werken voort die ons ook nu nog verrijken.</p>
      <p sl="en">Dus, hoezo modernisering? Gaat het om de technologische ontwikkelingen voor de toekomst? Zo ja, dan is de situatie op dit moment net zo veelbelovend. Universiteiten elders zouden ons kunnen inhalen, maar ze danken hun ontstaan aan Europese universiteiten. Dit getij in het hoger onderwijs keert vaak. De Britse universiteiten nemen afgestudeerde studenten uit de hele wereld op, die hun studie daar vervolgen en hun informatie delen, niet in het minst met de handel en industrie. We hoeven het hoger onderwijs echter niet tot een politiek agendapunt te maken met programma’s zoals het Bolognaproces en het Erasmusprogramma.</p>
      <p sl="en">We hebben geen programma’s nodig voor multiculturalisme of meertaligheid en dat soort zaken. Die gebeuren gewoon vanzelf als studenten uit de hele wereld elkaar op de universiteiten leren kennen. Als u de huidige en toekomstige wereld een dienst wilt bewijzen, zorg er dan voor dat universiteiten gepaste financiering krijgen, stimuleer de studenten die graag in het buitenland willen studeren, en laat ze dan gewoon allemaal met rust om aan de slag te gaan.</p>
    </intervention>
    <intervention id="3-426" speaker_id="39769" name="Martin Ehrenhauser" is_mep="True" mode="spoken">
      <p sl="de">Mevrouw de Voorzitter, de verbondenheid van het bedrijfsleven met het hoger onderwijs bestaat al jaren. Deze situatie heeft geleid tot het huidige ondoordachte aanpak waarbij gedeeltelijk geprivatiseerde universiteiten handelen als controlerende ondernemingen die onderwijsoutput voorspelbaar moeten maken. Dat een dergelijk partnerschap plotseling moet bijdragen aan modernisering toont alleen maar aan hoe sloom en hoe weinig creatief ons debat over het onderwijsbeleid wordt gevoerd.</p>
      <p sl="de">We leven in een tijd dat er een technische revolutie plaatsvindt. Wij veranderen door digitale systemen en ook ons handelen, denken, onze cognitieve vermogens en zelfs ons brein veranderen hierdoor. We hebben dus een revolutie in het onderzoek en het onderwijs nodig om te zorgen dat die aan deze situatie worden aangepast. Indien in deze fase van de omwenteling wordt gepleit voor de afhankelijkheid van het hoger onderwijs van dit onderdeel van onze samenleving, hoewel deze verbondenheid de laatste tien jaar niet tot een wezenlijke verbetering heeft geleid, wordt ook het belang van onderwijs en onderzoek voor de samenleving in haar geheel ontkend.</p>
      <p sl="de">Waar we in deze tijd van een ommekeer echt behoefte aan hebben, is wetenschappelijke nieuwsgierigheid en creativiteit. Die ontstaan echter indien de mogelijkheid bestaat om vrij te denken, indien men niet is onderworpen aan dwang, dus ook niet aan de eisen van het bedrijfsleven. Een jonge geest, een jong brein met potentieel moet zich vrij kunnen bewegen. Wat u hier in dit verslag voorlegt, is precies het tegenovergestelde.</p>
      <p sl="de">In het verslag wordt een verouderde en onjuiste denkwijze weergegeven. Het hele verslag is niet-creatief en nutteloos! Het is, bladzijden lang, een aaneenschakeling van logge frasen, opdat niet opvalt dat het aan inhoud ontbreekt. In het Oostenrijkse onderwijssysteem zou u voor dit verslag een vijf krijgen.</p>
    </intervention>
    <intervention id="3-427" speaker_id="1191" name="Doris Pack" is_mep="True" mode="spoken">
      <p sl="de">Mevrouw de Voorzitter, tegen collega Ehrenhäuser zou ik willen zeggen dat hij naar de hogescholen moet gaan en daar eens moet rondkijken. Dan kan hij zien hoeveel creativiteit daar is en dat er geen enkele student afhankelijk is omdat hij misschien een beurs van het bedrijfsleven ontvangt. Dat geldt ook voor de heer Repo en mevrouw Vergiat.</p>
      <p sl="de">We moeten ons erop richten dat bij de samenwerking tussen het onderwijs en het bedrijfsleven vooral ook het MKB wordt betrokken. We moeten ervoor zorgen dat het MKB, ook in het kader van de onderzoeksprogramma’s, beter, sneller en minder bureaucratisch kan worden behandeld. Dat is belangrijk en dat staat ook in dit verslag, mijnheer Ehrenhäuser. Dat had u moeten lezen en dan had u gezien dat het iets heel nieuws is.</p>
      <p sl="de">Er moet dus meer samenwerking komen tussen het hoger onderwijs en het MKB. Deze samenwerking moet op lokaal, nationaal en internationaal niveau plaatsvinden. Wanneer het bedrijfsleven en de universiteiten met elkaar samenwerken, kunnen we er niet van uitgaan dat de een van de ander zal leren, want die ene leidt diegenen op, die de ander op enig moment voor zijn bedrijf kan gebruiken. Daarom moeten we ervoor zorgen dat juist ook financiële middelen van het bedrijfsleven naar de universiteiten kunnen stromen, te meer daar de overheidsinstellingen steeds minder geld hebben om vooral ook op dit terrein extra middelen ter beschikking te stellen.</p>
      <p sl="de">Ik ben dankbaar met iedere ondernemer, met kleine, middelgrote en grote ondernemingen die geld voor opleidingen beschikbaar stellen, want daarmee wordt de volgende generatie geschoold die de economische groei verder stimuleert. We moeten het hoger onderwijs steunen. We moeten ervoor zorgen dat overheids- en particuliere instellingen nauwer met elkaar gaan samenwerken en dat er ook particuliere investeringsfondsen komen. Daarom heeft dit verslag precies de juiste teneur.</p>
      <p sl="de">We hebben natuurlijk ook behoefte aan mensen die zijn opgeleid door mensen die de ondernemersgeest begrijpen en die weten wat het betekent om manager te zijn. We moeten ervoor zorgen dat de leraren de studenten het juiste gereedschap meegeven. We zouden ervoor moeten zorgen dat het bedrijfsleven wordt aangemoedigd om actief mee te werken aan de ontwikkeling van lesmateriaal voor het ondernemerschap.</p>
      <p sl="de">De opmerkingen van de heer Repo en de heer Ehrenhäuser komen niet overeen met de feiten en ik spreek ook met klem tegen dat dit verslag dom en nietszeggend is. Integendeel, het is goed. Ik dank de heer Pál Schmitt die nu voorzitter van het parlement van Hongarije is.</p>
    </intervention>
    <intervention id="3-428" speaker_id="5846" name="Mary Honeyball" is_mep="True" mode="spoken">
      <p sl="en">Mevrouw de Voorzitter, de meesten van ons hier delen het standpunt dat we onze universiteiten en onze jongeren moeten steunen. Hoewel ik geloof – net als volgens mij de meesten van ons – dat universiteiten autonoom zijn en ook moeten zijn, staan ze wel in de maatschappij en moeten ze rekening houden met wat er in de maatschappij gebeurt, niet in het minst omdat hun studenten de universiteit uiteindelijk zullen verlaten en in de maatschappij een baan moeten vinden.</p>
      <p sl="en">Volgens mij is dat waar we het echt over hebben. We hebben het over de manieren waarop de universiteiten hun academische uitmuntendheid kunnen behouden en toch hun studenten op werk kunnen voorbereiden. Daarom is deze dialoog over het contact tussen universiteiten en het bedrijfsleven zo enorm belangrijk, daarom hebben we er zo veel tijd aan besteed en daarom heeft de heer Schmitt zo veel tijd besteed aan het schrijven van zijn verslag.</p>
      <p sl="en">Wat we nodig hebben, is een werkelijke dialoog met werkgevers, en dan denk ik aan werkgevers op alle niveaus. Ik ben het ermee eens dat kleine en middelgrote ondernemingen belangrijk zijn, maar volgens mij kijken we ook naar een dialoog met grote ondernemingen, evenals de openbare sector, de overheid als werkgever op nationaal, regionaal en lokaal niveau, de gezondheidssector en eigenlijk iedereen die mensen tewerkstelt, want op die manier zullen we ervoor zorgen dat we de hoogte van de werkloosheid onder afgestudeerden omlaag brengen en onze jongeren een kans geven.</p>
      <p sl="en">Binnen deze context is het zeer belangrijk dat we de staatssteun aan universiteiten op adequate niveaus houden. Ik weet dat dit in sommige lidstaten een steeds groter probleem aan het worden is. Tenzij we dat geld krijgen en tenzij universiteiten gepast en adequaat gefinancierd worden, zullen we geen evenwichtige opleidingen hebben, zullen we geen evenwichtige discipline hebben en zullen we onze studenten niet de kansen kunnen bieden die ze nodig hebben.</p>
      <p sl="en">Dus dring ik er bij iedereen op aan om dit belangrijke verslag te steunen en er voor te stemmen, zodat we vooruit kunnen gaan en een mooie toekomst voor universiteiten, studenten en werkgevers zullen hebben.</p>
    </intervention>
    <intervention id="3-429" speaker_id="96800" name="Marek Henryk Migalski" is_mep="True" mode="spoken">
      <p sl="pl">Om te beginnen wil ik u bedanken dat mijn amendement is aangenomen om voor het forum waarover de heer Oettinger gesproken heeft, ook landen van buiten de Europese Unie uit te nodigen. Daardoor kunnen wij profiteren van de ervaringen van de Amerikaanse universiteiten – volgens mij de beste universiteiten van de wereld; onze universiteiten zouden hier gebruik van moeten maken – en tegelijkertijd onze ervaringen delen met andere landen, bijvoorbeeld de landen van de voormalige Sovjet-Unie.</p>
      <p sl="pl">Het allerbelangrijkste is echter dat we in deze dialoog tussen het bedrijfsleven en de academische wereld niet vergeten dat een universiteit – een instelling voor hoger onderwijs – een zelfstandige, autonome eenheid is, met als belangrijkste taak het belangeloos zoeken naar de waarheid. Zo zijn de universiteiten in Italië, Duitsland, Frankrijk en Polen ontstaan en ik denk dat ook de moderne universiteiten dit doel moeten nastreven. Samenwerking met het bedrijfsleven mag dit nobele werk, het belangeloos zoeken naar de waarheid, niet in de weg staan.</p>
    </intervention>
    <intervention id="3-430" speaker_id="96821" name="Rui Tavares" is_mep="True" mode="spoken">
      <p sl="pt">Mevrouw de Voorzitter, universiteiten vormen de ruggengraat van Europa; ze zijn waarschijnlijk het beste wat we hebben voortgebracht. In de twaalfde eeuw, lang voordat er sprake was van een politiek Europa, was er al het Europa van de universiteiten van Bologna, Coimbra, Oxford en de Sorbonne. De wereld van het bedrijfsleven en de bedrijfsvoering die we vandaag de dag kennen is echter maar dertig of veertig jaar oud: deze dateert van na de Tweede Wereldoorlog. Dit is een van de weinige keren dat een links georiënteerd Parlementslid u een conservatieve vraag zal stellen, dus maak er het beste van.</p>
      <p sl="pt">Willen we ons werkelijk in dienst stellen van een eeuwenoude Europese schepping, of van een ideologie voor het bedrijfsleven die slechts enkele decennia oud is? Als we ons in dienst stellen van het bedrijfsleven, zoals we de afgelopen decennia hebben gedaan, stellen we ons automatisch in dienst van de korte termijn, en daar gaat het hier over. Nu leiden we kunststoftechnici op, zodat ze over drie jaar kunnen worden ontslagen, om daarna een type financieel manager op te leiden die na vier jaar werkloos zal zijn. Ik wil de Europese landen Portugal en Estland een vraag stellen.</p>
      <p sl="pt">Waar gaat jullie voorkeur naar uit? Willen jullie liever dat jullie kinderen een opleiding volgen die voldoet aan de marktwetten voor de korte termijn, of willen jullie dat ze de meest degelijke en brede opleiding krijgen die er bestaat en die op de Europese universiteiten altijd heeft bestaan? Wilt u dat ze door hun opleiding in staat zijn nu een plek op de arbeidsmarkt te krijgen, of dat ze gedurende de volgende decennia en de rest van hun leven verzekerd zijn van een baan? Met deze vraag sluit ik af.</p>
    </intervention>
    <intervention id="3-431" speaker_id="96654" name="Jaroslav Paška" is_mep="True" mode="spoken">
      <p sl="sk">Om te beginnen wil ik onze collega, de auteur van dit verslag, feliciteren met zijn verkiezing in de belangrijke positie van nieuwe voorzitter van het Hongaarse parlement. Staat u mij toe bij deze gelegenheid tevens de hoop uit te spreken dat de heer Pál Schmitt met zijn wijsheid en brede politieke overzicht en zijn rustige en weloverwogen optreden in deze functie zal bijdragen tot de duurzame verbetering van de co-existentie van Hongarije met zijn buurlanden.</p>
      <p sl="sk">En nu wat betreft het nieuwe partnerschap voor de modernisering van de universiteiten. De belangrijkste constatering uit de hele tekst is, naar mijn mening, uitgedrukt in de inleiding van punt twee van het ontwerpadvies van de Commissie voor industrie, onderzoek en energie, waarin staat “dat de in de mededeling genoemde uitdagingen niet nieuw zijn en dat zij tot dusverre niet met succes zijn aangepakt”.</p>
      <p sl="sk">Kort gezegd, de commissie heeft een visie uitgewerkt, roept er herhaaldelijk toe op om op uitdagingen in te gaan, misschien in de hoop daarmee iets te bereiken, maar helaas is er tot nu toe op dit gebied geen vooruitgang geboekt van enige betekenis. Commissaris, het zou daarom waarschijnlijk verstandiger zijn om zo snel mogelijk grondig te onderzoeken waarom eerdere oproepen niet het gewenste effect hebben gehad en pas daarna pragmatisch nieuwe en daadwerkelijk functionele maatregelen te treffen om werkelijk een goede samenwerking tussen de universiteiten en productiebedrijven tot stand te brengen.</p>
    </intervention>
    <intervention id="3-432" speaker_id="96668" name="Seán Kelly" is_mep="True" mode="spoken">
      <p sl="ga">Mevrouw de Voorzitter, Pádraig Ó Conaire heeft ooit een boek geschreven met de titel ‘M’Asal Beag Dubh’ [Mijn kleine zwarte ezel] waarin hij vertelde dat de ezel “met zijn rug naar de wind stond, het leven te negeren terwijl het leven hem negeerde”.</p>
      <p sl="en">Die beschrijving zou, met alle respect, ook kunnen gelden voor professoren aan universiteiten in het verleden, daar ze in hun ivoren torens verkeerden, ver van de wereld, en de wereld ver van hen, maar gelukkig is dat nu allemaal anders, en volkomen anders. Ik heb daar onlangs drie fantastische voorbeelden van gezien.</p>
      <p sl="en">Ten eerste in mijn eigen stad Tralee, waar het Technologisch Instituut de onderscheiding “Ondernemende Europese Regio van het Jaar” ontving voor zijn activiteiten in het bedrijfsleven en bij de vestiging van ondernemingen.</p>
      <p sl="en">Ten tweede heb ik tijdens mijn gesprekken en ontmoetingen met de nieuwe professor en voorzitter van het University College Cork ontdekt dat ze daar echt betrokken raken bij het bedrijfsleven en dat dit wederzijds is.</p>
      <p sl="en">Wat nog het meest bemoedigend is, is dat we toen we een paar weken geleden in Santiago waren, zagen dat de universiteit daar een ongelooflijk model had ontwikkeld voor betrokkenheid bij het bedrijfsleven en zelfs zijn eigen bank had opgezet om startende ondernemers te stimuleren, die vaak geen financiering kunnen verkrijgen om hun bedrijven van de grond te krijgen.</p>
      <p sl="en">Wij op het niveau van de Europese Unie kunnen veel doen om hen te stimuleren, om de mogelijkheden voor ontwikkeling te scheppen en ook om de coördinatie te regelen van onderzoek dat uiteindelijk zal leiden tot de kenniseconomie en de slimme banen waar we het over hebben.</p>
    </intervention>
    <intervention id="3-434" speaker_id="96603" name="Nessa Childers" is_mep="True" mode="spoken">
      <p sl="en">Mevrouw de Voorzitter, het ligt nu eenmaal in de aard van academici te discussiëren, dus als voormalig universitair docent en cursusleider heb ik het zeer openbare debat in Ierland tussen academici over de toekomstige richting van Ierse universiteiten met grote interesse gevolgd.</p>
      <p sl="en">Het punt waarop de meningen van deze academici overeenstemmen is dat universiteiten een van de instellingen blijven voor grootse innovaties binnen Europa en dat hun blijvend succes essentieel is voor het toekomstige sociale, politieke en economische succes van de Europese Unie.</p>
      <p sl="en">Economisch succes moet echter niet worden verward met sociale ontwikkeling, zowel in de maatschappij als op universiteiten; en dus moeten we met de grootste zorgvuldigheid onze richting bepalen op deze tweesprong waarop we in het tertiair onderwijs zijn beland – met het traditionele, op studenten gebaseerd onderwijs aan de ene kant, en de eisen van de moderne, door het bedrijfsleven gestuurde economieën aan de andere kant.</p>
      <p sl="en">Winstgroei en moderne ontwikkeling zijn vandaag de dag integrale elementen van de universiteiten, maar omdat veel faculteiten geen koppeling hebben met beroepen in het bedrijfsleven waar winstbejag geldt – en dan denk ik met name aan de kunsten en geesteswetenschappen – is het, om zowel economisch als intellectueel succes in evenwicht te houden, voor moderne universiteiten belangrijk tot op zekere hoogte de essentiële academische banden te behouden met hun verleden, waarin men minder te maken had met de financiële kant.</p>
    </intervention>
    <intervention id="3-435" speaker_id="96814" name="Elena Băsescu" is_mep="True" mode="spoken">
      <p sl="ro">Helaas leggen onderwijscurricula teveel nadruk op theorie, waardoor studenten moeilijkheden ondervinden bij het betreden van de arbeidsmarkt. Hun opleiding moet meer vanuit een praktisch perspectief worden verzorgd en op basis van reële problemen in de economie. Daarom ben ik van mening dat de band tussen de academische wereld en het zakenleven moet worden versterkt.</p>
      <p sl="ro">Daarnaast moeten universiteiten meer ontvankelijk zijn voor het zakenleven, zodat ze het onderwijsaanbod beter kunnen aanpassen aan de eisen van de arbeidsmarkt. Hierdoor kunnen studenten de kwalificaties en vaardigheden verkrijgen waar werkgevers om vragen. Een aantal lidstaten, zoals Frankrijk, Duitsland, Italië, het Verenigd Koninkrijk of Spanje heeft al een aantal jaar partnerschappen tussen universiteiten en zakenleven ontwikkeld.</p>
      <p sl="ro">In Roemenië is afgelopen jaar met Europese financiering een project gestart, waarbij twintig faculteiten nieuwe curricula hebben ontwikkeld die waren aangepast aan de huidige eisen van de arbeidsmarkt. Een van de grote voordelen van het project is dat het de werkloosheid verkleint, door de kwaliteit van het onderwijsaanbod te vergroten. Het aantal afgestudeerden met opleidingen die niet op de arbeidsmarkt aansluiten wordt kleiner.</p>
      <p sl="ro">Deze partnerschappen moeten niet beperkt blijven tot individuele lidstaten. In de huidige situatie steun ik het bevorderen en uitbreiden van de Erasmusprogramma's voor jonge ondernemers en voor leerlingen in het beroepsonderwijs.</p>
    </intervention>
    <intervention id="3-436" speaker_id="96857" name="Cătălin Sorin Ivan" is_mep="True" mode="spoken">
      <p sl="ro">Eerst wil ik Pál Schmitt feliciteren met zijn coherente en relevante verslag over de huidige situatie in het hoger onderwijs. We hebben een groot probleem: Op dit moment leveren we in elk van de 27 lidstaten werklozen af , in plaats van jonge mensen die volledig klaar zijn voor de arbeidsmarkt. Er is een grote kloof tussen wat jongeren op school leren en waar werkgevers om vragen. Dit probleem wordt nog versterkt door de huidige economische en financiële crisis, terwijl er ook een overduidelijke banencrisis is.</p>
      <p sl="ro">De Europese Unie is al vele jaren een speler op de wereldmarkt, met een economie die vooral op kennis en innovatie gebaseerd is. Als wij werkelijk een economie willen die op kennis en innovatie gebaseerd, moeten we verder gaan dan praten. We moeten steun verlenen aan meer investeringen en publiek-private partnerschappen, en partnerschappen tussen universiteiten en de zakenwereld aanmoedigen, zodat de ontdekkingen en resultaten van wetenschappelijk onderzoek in de universiteiten kunnen worden ingezet in de reële economie.</p>
      <p sl="ro">Met Seán Kelly heb ik ook de universiteit van Santiago de Compostela bezocht. Ik kan u vertellen dat we daar een zeer duidelijk model hebben gezien voor het financieren van startende en kleine bedrijven van studenten, waarbij de universiteit krediet verleent aan studenten die geen onderpand hebben. De producten die de studenten op de universiteit ontwikkelen hebben een onmiddellijke praktische toepassing in de lokale economie. Dit is een model dat we in de hele EU moeten bevorderen en kopiëren.</p>
    </intervention>
    <intervention id="3-437" speaker_id="96799" name="Piotr Borys" is_mep="True" mode="spoken">
      <p sl="pl">Dit rapport loopt in de pas met de belangrijke doelen van de EU 2020-strategie. Ik herinner eraan dat de komende tien jaar het aantal personen met een hogere opleiding moet stijgen met 10 procent (van 30 naar 40 procent) en de bijdragen van de lidstaten aan onderzoek en ontwikkeling met 3 procent. Het zullen hoofdzakelijk de universiteiten zijn die deze bijdragen ontvangen en de taken uitvoeren. We moeten de systemen beproeven die in de wereld het meest succesvol zijn gebleken. Ik heb het over de Amerikaanse oplossingen voor het partnerschap tussen bedrijfsleven en instellingen voor hoger onderwijs en methoden voor het aanpassen van alle wetenschappelijke onderzoeksresultaten aan de markt, zodat excellente wetenschappelijke prestaties niet op de plank blijven liggen, maar een toepassing vinden in de praktijk, dus in het bedrijfsleven.</p>
      <p sl="pl">Een volgende kwestie is de succesvolle invoering van wetenschappelijke beurzen en het betrekken van ondernemingen bij dat systeem. We moeten PhD-programma’s krachtig ondersteunen, gebruikmakend van het Europees Sociaal Fonds en al bestaande programma’s, zoals het Marie Curie-programma. Hoe kunnen heldere blauwdrukken voor publieke samenwerking worden gemaakt, vooral als onderdeel van technologieparken en bedrijfsincubators? Hoe kunnen we betrokken raken bij kleine en middelgrote ondernemingen en hoe betrekken we studenten hierbij? Dat zijn allemaal belangrijke zaken. Ik denk dat het belangrijk is om niet uitsluitend in te investeren technologie die van wezenlijk belang is. Ook de alfawetenschappen moeten samenwerken met publieke organen en het bedrijfsleven.</p>
      <p sl="pl">Een laatste opmerking: China heeft op de dag van vandaag net zoveel studenten als de hele Europese Unie bij elkaar. Het praten over gemeenschappelijke doelen is dus onze gezamenlijke opdracht. Ik denk dat deelname van het bedrijfsleven aan deze dialoog een doeltreffende manier is om de wereldwijde concurrentie te verslaan.</p>
    </intervention>
    <intervention id="3-438" speaker_id="28349" name="Teresa Riera Madurell" is_mep="True" mode="spoken">
      <p sl="es">rapporteur voor advies van de Commissie industrie, onderzoek en energie. – Mevrouw de Voorzitter, commissaris, als leden van de Commissie industrie, onderzoek en energie willen wij onze steun betuigen aan het werk van het EU-forum voor de dialoog tussen universiteiten en bedrijven.</p>
      <p sl="es">Wij zijn van mening dat dit een goed instrument is om de betrekkingen tussen de publieke en de particuliere sector te verbeteren, wat beslist noodzakelijk is.</p>
      <p sl="es">Wij zijn ervan overtuigd dat in tijden van economische crisis, wanneer het voor jongeren moeilijker is om een baan te vinden en bedrijven meer onder druk staan van de concurrentie, deze samenwerking een extra economische en sociale waarde heeft die haar nog meer tot een prioriteit maakt.</p>
      <p sl="es">Het zijn een dialoog en samenwerking die beide kanten op dienen te gaan, van vraag- en van aanbodzijde, en die zich dienen uit te strekken tot nationaal en regionaal niveau, teneinde de beste praktijken, de beste beleidsvormen en de beste instrumenten vast te stellen.</p>
      <p sl="es">Wij zijn het ermee eens dat het bevorderen van de mobiliteit van personeel tussen onderzoekscentra en bedrijven, het stimuleren van investeringen van de particuliere sector in onderzoek en ontwikkeling, en het waarborgen dat de universiteiten goed opgeleid personeel afleveren voor de arbeidsmarkt, allemaal essentiële acties zijn.</p>
      <p sl="es">De Europese Unie neemt al belangrijke stappen in deze richting, zoals steun aan technologische platforms, aan gezamenlijke technologische initiatieven en aan allerlei formules voor samenwerking tussen de publieke en de particuliere sector, net zoals aan het Europees Instituut voor innovatie en technologie, want dit zijn bijzonder interessante initiatieven die dat beogen en die we moeten blijven stimuleren.</p>
      <p sl="es">Om mijn betoog af te sluiten, mijnheer de Voorzitter, willen wij van de Commissie industrie, onderzoek en energie de rapporteur gelukwensen met zijn werk en met zijn benoeming.</p>
    </intervention>
    <intervention id="3-439" speaker_id="96770" name="Joanna Katarzyna Skrzydlewska" is_mep="True" mode="spoken">
      <p sl="pl">Het EU-forum voor dialoog tussen universiteiten en bedrijven dat de samenwerking tussen universiteiten en bedrijven versterkt, is door de Commissie geopend om universiteiten te helpen om partnerschappen aan te gaan die gebruik maken van wetenschappelijke en technologische kennis. Dit is een goed idee als we de Europese economie dynamisch en concurrerend willen maken. Ik wil echter wijzen op een aantal tekortkomingen in het voorstel van de Commissie.</p>
      <p sl="pl">Sommige van de aanbevelingen zijn te algemeen en laten teveel ruimte open voor interpretatie. Bijvoorbeeld het gebruik van het woord ‘universiteit’ waar alle instellingen voor hoger onderwijs bedoeld worden, onafhankelijk van hun status. Onderzoeksinstrumenten voor het vaststellen van de gebreken in de kwalificaties voor de arbeidsmarkt ontbreken. Er is ook geen sprake van een systeem van onderwijs en scholing dat helpt die gebreken te op te heffen. In het actieprogramma voor levenslang leren is geen rekening gehouden met de bijzondere situatie van mensen zonder universitaire opleiding.</p>
      <p sl="pl">Samengevat, de gekozen richting van versterking van de samenwerking tussen universiteiten en bedrijven lijkt een antwoord op de actuele behoeften van de markt. De belangrijkste taak rust echter op de schouders van de lidstaten. Zij moeten zorgen voor een effectieve omzetting van de voorstellen als we de voorgenomen plannen willen verwezenlijken.</p>
      <a text="(Applaus)"/>
    </intervention>
    <intervention id="3-440" speaker_id="96775" name="Lara Comi" is_mep="True" mode="spoken">
      <p sl="it">Mevrouw de Voorzitter, commissaris, dames en heren, na de eerste herziening van de Lissabonstrategie kijkt de Europese Unie alweer naar de komende tien jaar. Een in het oog springende prioriteit van Europa 2020 is slimme groei op basis van de kenniseconomie en innovatie.</p>
      <p sl="it">De sleutel voor het inslaan van deze weg is de integratie van het secundair en tertiair onderwijssysteem in de arbeidsmarkt. Bij de te volgen koers wordt hernieuwde aandacht besteed aan de arbeidsmarkt en het leren ter verkrijging van persoonlijke vaardigheden, ofwel de zogenaamde kennisdriehoek.</p>
      <p sl="it">Europa zal bijgevolg kunnen bewerkstelligen dat het meetelt op het internationale toneel indien het, op het gebied van wetenschap en innovatie, als een grotere eenheid te werk gaat en iedereen involveert die een bijdrage kan leveren aan groei en ontwikkeling. In deze context zijn systemen voor de beoordeling van universiteiten tot vaststelling en evaluatie van efficiëntie- en kwaliteitsnormen meer dan nuttig. Het is dus tijd dat wij stappen zetten in de richting van die nieuwe dimensie van Europese eenheid die bekendstaat als de vijfde vrijheid oftewel het vrije verkeer van kennis en talent.</p>
      <p sl="it">Hiertoe moet er een Europees voorstel komen dat het werk van jonge onderzoekers vergemakkelijkt door middel van dwarsverbanden met ondernemingen teneinde te voldoen aan hun ontwikkelingseisen. Om deze doelstellingen te verwezenlijken, moet er meer worden geïnvesteerd in programma's als Erasmus. Hierdoor worden studies over de nationale grenzen heen en met gegarandeerde academische erkenning voor de studenten aangemoedigd.</p>
    </intervention>
    <intervention id="3-441" speaker_id="33997" name="Corina Creţu" is_mep="True" mode="spoken">
      <p sl="ro">Nu wij nieuwe instrumenten nodig hebben die de economische groei de wind in de zeilen moeten geven is het naar mijn mening van belang om kleine en middelgrote ondernemingen gemakkelijker toegang te verschaffen tot onderzoek en ontwikkeling. Veel van deze ondernemingen hebben last van moeilijke toegang tot financiering, hetgeen betekent dat ze geen nieuwe producten kunnen ontwerpen en ontwikkelen, of bestaande producten herontwerpen, waardoor verlies van concurrentievermogen optreedt.</p>
      <p sl="ro">Het is wenselijk dat universiteiten, met name universiteiten die door de overheid worden betaald, ontvankelijker worden voor de noden van de KMO-sector. Het verminderen van de administratieve lastendruk in combinatie met meer overheidsfinanciering voor onderzoeks- en ontwikkelingsprogramma’s, die kunnen leiden tot technologieën of producten die overgedragen kunnen worden aan KMO’s, kan de toegang tot financiering via de structuurfondsen vergemakkelijken voor deze programma’s.</p>
      <p sl="ro">De universiteiten kunnen ook bijdragen aan het opleiden van personeel van KMO’s, als onderdeel van het proces van een leven lang leren. De lancering van één enkel Europees netwerk van centra voor ondernemingen en innovatie is bemoedigend.</p>
      <p sl="ro">Ik wil de rapporteur mijn gelukwensen overbrengen.</p>
    </intervention>
    <intervention id="3-442" speaker_id="96702" name="Elena Oana Antonescu" is_mep="True" mode="spoken">
      <p sl="ro">We moeten onszelf de vraag stellen welke richting we op willen met ons onderwijs- en onderzoeksstelsel. Er wordt veel gepraat over de kennismaatschappij, maar ik vraag me af of dit concept niet is verworden tot slechts een klinkende term voor de media. Ik denk dat er te weinig wordt gesproken over vaardigheden in deze context, en teveel over het verwerven van kennis.</p>
      <p sl="ro">Als er een enquête onder studenten werd gehouden zou blijken dat het schrijven van essays in de praktijk slechts een aantal platitudes vereist om de gevraagde hoeveelheid tekst mee op te vullen. Een aantal studenten zal terechtkomen in een zakelijke omgeving, waar de recepten voor succes niet meer altijd werken. Ik denk dat niet alleen het bedrijfsleven radicaal wordt veranderd door de economische en financiële crisis. Dat geldt ook voor de universiteiten, die zich zullen moeten transformeren om zich aan te passen aan een constant veranderende omgeving. Daarvoor is het verwerven van vaardigheden noodzakelijk, en niet slechts kennis.</p>
    </intervention>
    <intervention id="3-443" speaker_id="95017" name="Iosif Matula" is_mep="True" mode="spoken">
      <p sl="ro">Ik wil Pál Schmitt gelukwensen met twee zaken: met zijn nieuwe positie en met zijn goed gestructureerde en volledige verslag. Dit zal zeker een positieve invloed hebben op de effectiviteit van de relaties tussen het bedrijfsleven en de academische wereld in Europa.</p>
      <p sl="ro">Op een moment dat alle aangenomen strategieën de noodzaak van goed opgeleide burgers noemen, met vaardigheden die aansluiten op de eisen van de arbeidsmarkt, denk ik dat een specifieke maatregel voor het verbeteren van de aansluiting op deze gebieden welkom is.</p>
      <p sl="ro">Ik denk dat er EU-breed een andere houding nodig is, en een bedrijfsleven dat de universiteiten helpt om het curriculum aan te passen, net als in Noord-Amerika, door het opzetten en financieren van specifieke vakken. Hierdoor zullen studenten bekend kunnen raken met de rigoureuze eisen van ondernemerschap en dit zal ook Europees hoger onderwijs mondiaal gezien aantrekkelijker maken. De praktische uitwerking moet zijn om toegevoegde waarde te leveren aan de samenleving en kennis en resultaten te bieden vanuit de samenwerking tussen universiteiten en bedrijven. Daardoor ontstaat economische groei en daarmee een hogere levenskwaliteit voor onze burgers.</p>
    </intervention>
    <intervention id="3-444" speaker_id="39769" name="Martin Ehrenhauser" is_mep="True" mode="spoken">
      <p sl="de">Mevrouw de Voorzitter, dank u vriendelijk dat ik nog even het woord mag nemen. Mijn collega schijnt het onderscheid tussen scholing en vorming niet te kennen. In een tijd dat een groot deel van ons werk door de techniek wordt overgenomen, wordt het steeds belangrijker dat het hoger onderwijs de burgers tot mondige en kritische mensen vormt. Daar hebben we behoefte aan. We hebben dus mensen nodig die in staat zijn om kritische vragen te stellen bij maatschappelijke processen.</p>
      <p sl="de">Dit is niet het doel van het bedrijfsleven. Het bedrijfsleven wil mensen scholen, dat is zijn recht en dat is juist. Dat is echter slechts een eis van een deel van onze samenleving en het is niet wat wij in de samenleving als geheel nodig hebben.</p>
      <p sl="de">Ik wil er tot slot nog één keer op wijzen dat wij behoefte hebben aan wetenschappelijke creativiteit en wetenschappelijke nieuwsgierigheid. Ik denk echt niet dat het bedrijfsleven die nieuwsgierigheid en creativiteit die wij zo dringend nodig hebben met zijn financiële bijdragen kan kopen. Dat is onmogelijk!</p>
    </intervention>
    <intervention id="3-445" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Onderzoek, wetenschappelijke vooruitgang en onderwijs aan studenten zijn de hoofdtaken van instellingen voor hoger onderwijs. De prioriteiten van de Lissabonstrategie zijn, kort gezegd, kenniseconomie, innovatie en wetenschappelijk onderzoek. Zelfs als we de resultaten van de strategie niet bevredigend vinden, zijn haar doelstellingen nog steeds relevant.</p>
      <p sl="pl">Op welke manieren kunnen we de genoemde uitgangspunten en doelstellingen verwezenlijken? Ten eerste: door samenwerking tussen universiteiten, de economie en concrete bedrijven, financiering van wetenschappelijk onderzoek en stages door bedrijven. Ten tweede door uitwisseling van studenten en wetenschappelijk medewerkers tussen universiteiten van verschillende landen en meer middelen voor beurzen. Ten derde door financiering door bedrijven van studentenstages en onderzoeken in opdracht. Ten vierde door mobiliteit van de staf, die belangrijk is om de opgeleide mensen ten volle te benutten. Ten vijfde: door ontwikkeling van onderzoeks- en ontwikkelingscentra op het gebied van de economie.</p>
      <p sl="pl">Tot slot zou ik nog willen zeggen dat scholing van de jonge generatie de beste investering is, een investering in levenslang leren.</p>
    </intervention>
    <intervention id="3-446" speaker_id="96823" name="Petru Constantin Luhan" is_mep="True" mode="spoken">
      <p sl="ro">Ik ben het gedeeltelijk met de rapporteur eens. Om de doelstellingen van de EU 2020-strategie te behalen hebben we kennis en innovatie nodig. Het gaat dan niet om het kopen van kennis, maar om het investeren in een onderwijssysteem dat is aangepast aan de eisen van de markt.</p>
      <p sl="ro">Op dit moment bieden de universiteiten in de Europese Unie onderzoekers en studenten minder aantrekkelijke voorwaarden dan de universiteiten in de Verenigde Staten. Een van de belangrijkste redenen hiervoor is gebrek aan geld. Zoals de voorzitter van de Europese Commissie, José Manuel Barroso, ook heeft benadrukt, concurreren de Europeanen met elkaar om de beste voetballers binnen te halen. Ze verliezen hun onderzoekers echter aan de Amerikanen.</p>
      <p sl="ro">Daarom is het noodzakelijk om de Europese universiteiten te moderniseren, zodat ze een beslissende rol kunnen spelen in de samenleving, en in een op kennis en innovatie gebaseerde economie. Werkgevers geloven dat het universitaire onderwijs geen rekening houdt met de eisen van de arbeidsmarkt en studenten niet voorbereidt op het huidige arbeidsklimaat. Een oplossing om de onvrede van werkgevers te beteugelen is studenten de gelegenheid te geven om praktische stages te doen bij KMO’s.</p>
    </intervention>
    <intervention id="3-447" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie. – Mevrouw de Voorzitter, dames en heren, ik dank u voor uw levendige debat en uw vele voorstellen en ideeën. Ik denk dat in het Parlement breed wordt onderschreven dat de dialoog tussen het hoger onderwijs en de arbeidsmarkt en het bedrijfsleven goed kan zijn voor alle betrokkenen, voor het hoger onderwijs zelf, de onderzoekers, de docenten, de studenten, de ondernemingen en de samenleving in haar geheel.</p>
      <p sl="de">Het gaat er volgens mij niet om óf er een dialoog wordt gevoerd, maar het gaat om de vraag hoe de dialoog en de samenwerking worden vormgegeven. Het gaat om de kennisoverdracht, de dialoog en de uitwisseling van informatie tijdens de opleiding en het levenslang leren, het gaat om samenwerking in het fundamenteel onderzoek, het gaat om een grotere praktijkgerichtheid – naast de theorie in het onderwijs – door inzicht te verschaffen in de economische toegevoegde waarde en de productie. Het bedrijfsleven speelt hierbij geen dominante, maar een aanvullende rol en het is van essentieel belang dat onderzoek en onderwijs vrij blijven. Daar worden de besluiten genomen en de politiek mag het onderzoek en onderwijs niets opleggen.</p>
      <p sl="de">We hebben een win-winsituatie nodig, waarbij de wetenschaps- en onderwijsinstellingen enerzijds en het onderzoek en bedrijfsleven anderzijds ‘ja’ zeggen tegen dit partnerschap. Vrijheid van onderzoek en onderwijs betekent niet zweven in het luchtledige, maar betrokken zijn bij de maatschappij en de arbeidsmarkt.</p>
      <p sl="de">Daarom denk ik dat het verslag een goede inventarisatie biedt en dat het duidelijk aangeeft welke weg we moeten volgen als we ons hoger onderwijs en het concurrentievermogen van het bedrijfsleven en de techniek in Europa willen versterken. We willen met ons forum hieraan een kleine bijdrage leveren en een platform bieden. We zullen nu onderzoeken hoe de activiteiten van ons forum aangevuld kunnen worden. Het verslag vormt daarbij een goede basis en is een goed naslagwerk. Hartelijk dank daarvoor!</p>
    </intervention>
    <intervention id="3-448" speaker_id="96843" name="Marco Scurria" is_mep="True" mode="spoken" role="plaatsvervangend rapporteur">
      <p sl="it">Mevrouw de Voorzitter, dames en heren, ik wil de Commissie nogmaals bedanken voor haar mededeling, die wij grotendeels hebben aangenomen.</p>
      <p sl="it">Ik wil alleen even stilstaan bij een wellicht kritiek aspect dat in dit debat naar voren is gekomen omdat iemand heeft onderstreept dat de onafhankelijkheid van universiteiten, de vrijheid van onderzoek en overheidsfinanciering van essentieel belang zijn. Hierover zijn wij het allemaal eens en daarom begrijp ik deze kritische opmerkingen niet zo goed: het volstaat om het verslag te lezen, waarin wij al in de allereerste paragrafen bijzonder duidelijke taal spreken en benadrukken dat de geestelijke en financiële onafhankelijkheid van de instellingen voor hoger onderwijs ten opzichte van de bedrijven moet blijven bestaan en er geen relatie mag ontstaan waarin de instellingen voor hoger onderwijs afhankelijk zijn van de bedrijven.</p>
      <p sl="it">In dit verslag benadrukken wij bovendien dat universiteiten in alle gevallen de autonomie moeten blijven houden om beslissingen te nemen over hun curricula en bestuurlijke structuren. Hiermee wordt dus ieder probleem en elke twijfel op dit gebied weggenomen en daarom begrijp ik niet welke problemen er zouden kunnen zijn tenzij het een kwestie is van ouderwetse ideologische exploitatie.</p>
      <p sl="it">Laten we hier dus echt goed over nadenken aangezien dit verslag de voorwaarden stelt voor een effectieve verbetering van het lot van onze jongeren en studenten, want er is echt niemand die honderdduizenden jongeren voor wie weet welk zakelijk karretje wil laten spannen, maar het is wel de bedoeling dat honderdduizenden studenten de mogelijkheid hebben om te studeren, zich te ontwikkelen en daadwerkelijk te werken in de samenleving die hen wacht.</p>
    </intervention>
    <intervention id="3-450" speaker_id="4346" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen, donderdag 20 mei, om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-451" speaker_id="28114" name="Liam Aylward" is_mep="True" mode="written">
      <p sl="ga">Geachte Voorzitter, afgestudeerden in Europa dienen over de ervaring en de hoogkwalitatieve vaardigheden te beschikken die nodig zijn om goede carrièrekansen te kunnen grijpen, om concurrerend te zijn op de wereldmarkten en om het ondernemerschap in Europa te bevorderen. Als we een kenniseconomie op poten willen zetten, is het van groot belang te zorgen voor een goede dialoog tussen het bedrijfsleven, onderzoek en onderwijs en op die manier voor een goede verstandhouding tussen deze partijen.</p>
      <p sl="ga">Hoewel onderwijs onder de exclusieve bevoegdheid van de lidstaten valt, zijn er talrijke goede redenen om grensoverschrijdende contacten te leggen en te zorgen voor een betere samenwerking tussen het Europees bedrijfsleven en de universiteiten in Europa. Ik ben buitengewoon ingenomen met de inspanningen van de rapporteur om universiteiten en bedrijven tot afspraken te laten komen en ik ben het met hem eens dat deze dialoog niet alleen over wetenschappelijke en technologische kwesties dient te gaan, maar over alle aspecten van het onderwijs.</p>
      <p sl="ga">Europese afgestudeerden dienen over sterke vaardigheden te beschikken die hen klaar maken voor de arbeidsmarkt. Ook dienen zij eenvoudig toegang te hebben tot cruciale programma’s als “Erasmus voor jonge ondernemers” en “Erasmus voor leerlingen in het beroepsonderwijs”. Het curriculum van het onderwijs en de opleidingen dient dusdanig te worden geherstructureerd dat het aansluit op de behoeftes van de arbeidsmarkt en de kenniseconomie.</p>
    </intervention>
    <intervention id="3-452" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Er is in de afgelopen maanden in mijn land, Litouwen, onderzoek gedaan naar de manier waarop het universitair onderwijs beter zou kunnen aansluiten op de nieuwe behoeften van de arbeidsmarkt, alsook naar de mogelijkheden waarop afgestudeerden de kans kan worden geboden direct na afronding van hun universitaire studie aan de slag te gaan op de arbeidsmarkt. Het onderzoek gaf helaas aan dat veel universiteiten specialisten opleiden waar er al meer dan genoeg van zijn op de arbeidsmarkt. Met andere woorden, de universiteiten houden niet altijd rekening met de behoeften van de markt. Degenen die daar het ernstigst van te lijden hebben, zijn de jonge mensen die zojuist hun studie hebben afgerond. Ik ben dan ook warm voorstander van het initiatief tot een specifieke, breed gedragen en sterk gepushte strategie of structuur ter versterking van de banden tussen universiteiten en het bedrijfsleven op zowel lokaal, regionaal, nationaal als internationaal niveau. Ik zou graag uw aandacht willen vestigen op het feit dat het tekort aan werkgelegenheid en moeilijke werkomstandigheden een grote impact heeft op het leven van mensen in het algemeen, en al helemaal op dat van jonge mensen; zij zijn erg kwetsbaar als ze in een dergelijke positie verkeren. Tevens zou ik willen benadrukken dat de universiteiten zich dienen aan te passen aan alle veranderingen op de dynamische markt, de snelle veranderingen in de arbeidsomgeving en de steeds verdergaande ontwikkeling van nieuwe technologieën; zij dienen hun curricula te hervormen, om aldus te kunnen zorgen voor een hoog onderwijsniveau en om de problemen waar afgestudeerden veelal op de arbeidsmarkt tegenaan lopen, uit de weg te ruimen. Dat vraag om inspanningen van meer partijen dan de universiteiten alleen; ook het bedrijfsleven en de overheid dienen aan dit proces bij te dragen.</p>
    </intervention>
    <intervention id="3-453" speaker_id="28379" name="Adam Gierek" is_mep="True" mode="written">
      <p sl="pl">In de dialoog tussen universiteiten en bedrijven, die is bedoeld om de universiteiten in Europa te moderniseren, moeten we rekening houden met hun huidige staat die is aangepast aan het Bolognaproces en tevens met de economische uitdagingen op het gebied van innovatie.</p>
      <p sl="pl">Het Bolognaproces maakt een grote mate van flexibiliteit mogelijk bij de opleiding van specialisten. Al in de bachelorfase van hun studie bereiden zij zich praktisch voor op de beroepspraktijk. In de daarop volgende masteropleiding benaderen zij op flexibele wijze de interdisciplinaire kennis over de economie in een zich ontwikkelende wereld. In de fase van het doctoraat leveren zij innovatieve oplossingen. Universiteiten die nog op traditionele manier onderwijzen, leveren specialisten af die niet geschikt zijn voor een innovatieve economie. Daarom moeten studieprogramma’s continu worden aangepast en afgestemd op de behoeften van de verschillende branches van de economie. Colleges over het ondernemerschap en de problematiek van de intellectuele eigendom zijn een stimulans om het werk van de universiteit dichter bij de behoeften van de industrie te brengen. Het is ook gunstig als scripties en proefschriften thematisch aansluiten bij de eisen van de economie of direct voortkomen uit economische behoeften. Dat is het beste voorwendsel voor een dialoog tussen beide werelden – die van de wetenschap en het bedrijfsleven. De kans op innovatief succes zal nog groter zijn, als het praktische gedeelte van deze werkstukken uitgevoerd kan worden op de plaats waar de innovaties uiteindelijk hun toepassing vinden.</p>
      <p sl="pl">Een belangrijk element van de samenwerking tussen universiteiten en bedrijven zijn beroepsstages voor studenten die op dit moment vanwege de kosten met tegenzin georganiseerd worden. Op hun beurt moeten de universiteiten voor vertegenwoordigers uit het bedrijfsleven postdoctorale cursussen verzorgen die zijn gewijd aan de nieuwste ontwikkelingen op het gebied van wetenschap en techniek.</p>
    </intervention>
    <intervention id="3-962" speaker_id="96760" name="Tiziano Motti" is_mep="True" mode="written">
      <p sl="it">Wij zijn het beu jonge Europeanen te horen zeggen: “Ik zou zijn aangenomen als ik ervaring had gehad, maar niemand geeft me de kans om deze op te doen.” Zij zijn bijzonder zwaar getroffen door de huidige economische crisis en ook ervoor ondervonden zij al moeilijkheden bij de toetreding tot de arbeidsmarkt en de opbouw van een redelijke toekomst voor zichzelf. De werkloosheid onder jongeren tot 25 jaar is in de EU 21,4 procent: het dubbele vergeleken bij het gemiddelde van de bevolking. Dit zijn geen bemoedigende cijfers: de werkloosheidspercentages lijken gedoemd te stijgen en het baart ons zorgen dat hoogopgeleide jongeren van rond de dertig nog niet de economische zelfstandigheid hebben die nodig is om een gezin te kunnen stichten, onafhankelijk te kunnen zijn en te kunnen investeren in de eigen toekomst; dat wil zeggen om te laten zien wat ze waard zijn en te groeien als individuen. Wij willen een Europese Unie waarin het individu centraal staat. Onze jongeren moeten kunnen vertrouwen op een sterke en duurzame koppeling tussen de opleiding die ze krijgen op de universiteit en een arbeidsmarkt die hun beroepsmogelijkheden kan bieden die aansluiten op hetgeen zij tijdens hun studie hebben geleerd. Wij leggen de nadruk op coördinatie tussen universiteiten en ondernemingen, de herziening van de Europese programma’s voor jongeren en systemen van kortingen en prikkels voor de ondernemingen die deze in dienst nemen en meer aandacht voor de informatietechnologie, zodat het jongerenbeleid kan worden geïntegreerd in alle gebieden van politieke besluitvorming en discussie.</p>
    </intervention>
    <intervention id="3-454" speaker_id="26829" name="Siiri Oviir" is_mep="True" mode="written">
      <p sl="et">De Europese Unie stelde zich ten doel om in 2010 de meest concurrerende en dynamische op kennis gebaseerde economische macht ter wereld te worden. De snel veranderende werkgelegenheidssituatie, de op kennis gebaseerde economie en de steeds sneller gaande technologische ontwikkeling zijn zaken waar het Europese hoger onderwijs en de Europese wetenschap vandaag de dag mee om moeten kunnen gaan. Tegelijkertijd heeft de economische crisis in Europa, die het Europese mededingingsvermogen heeft aangetast en grote veranderingen op de financiële en economische markten teweeg heeft gebracht, onder meer het faillissement van hele industrietakken en het verlies van vele banen veroorzaakt. Dit allemaal maakt het moeilijker om de doelen die de Europese Unie heeft gesteld te bereiken. In deze situatie is het naar mijn mening belangrijk dat universiteiten en ondernemers meer met elkaar samenwerken, omdat verbeterde samenwerking de kans op wederzijds voordeel vergroot, wat later niet alleen economische groei stimuleert, maar ook in bredere maatschappelijke zin van nut is, doordat voortdurende verbetering van een op actie gebaseerde samenleving wordt bevorderd. Ik ben van mening dat de lidstaten zich ook aanzienlijk meer moeten richten op het stimuleren van mensen om zich voortdurend aan te passen aan de veranderende arbeidsmarkt - wat van primair belang is voor de Europese Unie, vooral in de huidige economische malaise - door middel van levenslang leren. Bij- en herscholing in alle fasen van het leven is van wezenlijk belang voor het vergroten van het Europese mededingingsvermogen, voor economische groei en het bevorderen van banen. Mede rekening houdend met de demografische veranderingen die zich in de Europese Unie voordoen, denk ik dat de lidstaten in de komende jaren meer in mensen moeten investeren en prioriteit moeten geven aan de belangrijkste hulpbron van de Europese Unie: haar mensen.</p>
    </intervention>
    <intervention id="3-455" speaker_id="96746" name="Marie-Thérèse Sanchez-Schmid" is_mep="True" mode="written">
      <p sl="fr">Zoals het uitstekende verslag van Pál Schmitt onderstreept, is het partnerschap tussen universiteiten en bedrijven een van de belangrijkste bestanddelen van het succes van ons onderwijsmodel. Hoewel er veel voortgang is gerealiseerd dankzij het Bolognaproces en programma’s zoals Leonardo voor stages bij bedrijven, is er nog veel werk te doen. Te veel universiteiten zijn nog steeds bang voor hun academische onafhankelijkheid, en richten zich op kennis ten nadele van vaardigheden. Te veel bedrijven beschouwen de universiteit als ongevoelig voor de behoeften van de arbeidsmarkt. En dat terwijl vaardigheden en kennis nauw verbonden en totaal van elkaar afhankelijk zijn. Het bedrijfsleven kan een grote steun zijn voor de universiteit in termen van financiering, professionalisering van het onderwijsaanbod en de aanpassing van programma’s. Tegelijkertijd behoudt de universiteit zijn autonomie en kwaliteitsstandaarden. De Europese Unie moet de juridische kaders helpen vereenvoudigen, waardoor partnerschappen mogelijk worden gemaakt en de mobiliteit van onderwijspersoneel en jonge ondernemers wordt aangemoedigd. Maar het zijn vooral de lidstaten die hun wetgeving moeten aanpassen, zoals Frankrijk in 2007 heeft gedaan met de wet op de autonomie van universiteiten. Er is hier geen sprake van marchanderen met kennis, zoals sommigen het afkeurend noemen, maar het gaat om het creëren van een echte dialoog waardoor ieders behoeften kunnen worden vastgesteld en ingevuld.</p>
    </intervention>
  </section>
  <section id="creitem24" title="12. Financiële bijstand van de Gemeenschap voor de ontmanteling van de eenheden 1 tot en met 4 van de kerncentrale van Kozloduy in Bulgarije (&quot;Het Kozloduy-programma&quot;) (debat)">
    <intervention id="3-457" speaker_id="4346" name="De Voorzitter" is_mep="True" mode="spoken">
      <p sl="nl">Aan de orde is het verslag (A7-0142/2010) van Rebecca Harms, namens de Commissie industrie, onderzoek en energie, over het voorstel voor een verordening van de Raad betreffende financiële bijstand van de Gemeenschap voor de ontmanteling van de eenheden 1 tot en met 4 van de kerncentrale van Kozloduy in Bulgarije - “Het Kozloduy-programma” [COM(2009)0581 - C7-0289/2009 - 2009/0172(NLE)].</p>
    </intervention>
    <intervention id="3-458" speaker_id="28233" name="Rebecca Harms" is_mep="True" mode="spoken" role="rapporteur">
      <p sl="de">Mijnheer de Voorzitter, ik wil allereerst de Commissie en mijn collega’s in de Commissie milieubeheer, volksgezondheid en voedselveiligheid en in de Commissie industrie, onderzoek en energie bedanken voor de spannende en interessante debatten over het beheer van kernafval! We waren het niet altijd met elkaar eens, maar we waren het er wel over eens dat we Bulgarije gemeenschappelijke Europese steun moeten bieden om de kosten van het stilleggen van de vier reactoreenheden in Kozloduj te dekken.</p>
      <p sl="de">Ik wil hier ook nogmaals benadrukken dat Bulgarije in 2006 340 miljoen euro, in de periode 2007-2008 253 miljoen en in 2009 89,5 miljoen euro heeft gekregen. Bij de stemming van morgen besluiten we over verdere solidaire bijdragen van de Europese Unie ter hoogte van 300 miljoen euro.</p>
      <p sl="de">Deze solidariteit komt voort uit het feit dat de Bulgaarse regering zich in het kader van de onderhandelingen over de toetreding tot de Europese Unie bereid heeft verklaard om deze reactoren stil te leggen vanwege een gebrek aan veiligheid van de centrales in Kozloduj. Ik heb nu met mijn verslag geprobeerd om voor de laatste tranche van deze betaling, waarover wij nu beslissen – ik ga ervan uit dat dit de laatste tranche is – een verandering in te voeren. Ik zou willen voorstellen dat het geld dat nu in Kozloduj niet meer direct wordt gebruikt voor de buitengebruikstelling, dus voor ontmanteling, afvalbeheer en afvalstrategieën voor tijdelijke opslag – dus ongeveer 120 miljoen euro – ten minste gedeeltelijk wordt geïnvesteerd in de planning en voorbereiding van de definitieve opslag van hoogradioactief afval in Bulgarije. Ik zou met andere woorden willen dat er een fonds wordt opgericht voor deze taak waaraan tot nu toe in Bulgarije nog helemaal geen aandacht is besteed.</p>
      <p sl="de">Ik ben er niet in geslaagd om voor dit idee in de commissies een meerderheid te vinden. Ik meen desondanks dat dit van groot belang is. Ik heb nu voor de stemming van morgen nogmaals amendementen ingediend op de compromissen waarover in de commissies is onderhandeld, om twee dingen te handhaven.</p>
      <p sl="de">Ten eerste wil ik in verband met de ontmanteling, het beheer van afval en de definitieve of tijdelijke opslag, dat de Commissie zeer nauwgezet in de gaten houdt hoeveel hetgeen er in Kozloduj gebeurt werkelijk kost, hoeveel geld we daadwerkelijk nodig hebben om ervoor te zorgen dat de ontmanteling, het beheer van het afval en de definitieve opslag van het afval zorgvuldig en met inachtneming van hoge veiligheidsnormen geschiedt.</p>
      <p sl="de">Ten tweede wil ik ervoor zorgen dat het geld dat we nu naar Bulgarije sturen niet voor investeringen in steenkool of bruinkool wordt gebruikt. Dat is nu in de versie van het verslag die in de commissie is aangenomen, niet uitgesloten.</p>
      <p sl="de">Verder ben ik blij dat het verslag als het ware de inleiding vormt voor een zeker levendig politiek debat met commissaris Oettinger over de definitieve opslag van kernafval in het algemeen, dat ons hopelijk verder zal brengen. De richtlijn is aangekondigd en ik zie die met interesse tegemoet!</p>
    </intervention>
    <intervention id="3-459" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie. – Mijnheer de Voorzitter, geachte afgevaardigden, ook op de derde avond van deze plenaire week staat weer een energiethema op de agenda. Vanavond is dat de verlenging van de financiële steun van de EU voor het stilleggen van de reactoreenheden van de kerncentrale Kozloduj in Bulgarije.</p>
      <p sl="de">Een gevoelig en belangrijk onderwerp. Daarom ben ik blij met de constructieve werksfeer en ik wil u daarvoor bedanken. Er is met de rapporteur, mevrouw Harms, de schaduwrapporteurs en de betrokken commissies een zeer inhoudelijke discussie over dit onderwerp gevoerd.</p>
      <p sl="de">Ook ben ik verheugd dat het verslag grotendeels de Commissie volgt en ons voorstel grotendeels ondersteunt. Ik wijs in de eerste plaats op uw steun voor de verdere financiering van 300 miljoen euro uit de Europese begroting, in overeenstemming met het EU-belang, en daarmee voor de handhaving van de veiligheid in de nucleaire sector.</p>
      <p sl="de">In de tweede plaats moet het grootste deel van de verdere hulp aan de ontmanteling worden gewijd en het daarvoor benodigde bedrag van 180 miljoen euro – de stand van vandaag – is beschikbaar. In de derde plaats kunnen de Europese middelen, op grond van de om historische redenen ontoereikende financiële voorzieningen in de Republiek Bulgarije, bijdragen aan een hoge mate van veiligheid voor mens en milieu bij de werkzaamheden in het kader van de ontmanteling.</p>
      <p sl="de">Wat de voorliggende amendementen betreft, wil ik benadrukken dat de Commissie een groot deel van de voorgestelde veranderingen kan aanvaarden. Door tijdgebrek kan ik helaas niet op alles ingaan. Ik wil hier duidelijk maken wat het standpunt van de Commissie is ten aanzien van twee voor ons zeer belangrijke onderwerpen die direct in het verslag aan de orde zijn gekomen, zowel in de amendementen als in de verklaring van mevrouw Harms.</p>
      <p sl="de">Ik spreek allereerst over de continuering van de financiële steun voor maatregelen in de energiesector. Naast de uitdrukkelijke wens van de Bulgaarse regering zijn er meer argumenten die de verdere financiële steun voor maatregelen in de energiesector rechtvaardigen. Enerzijds verdient het land een gelijke behandeling als Litouwen en Slowakije, waar tot 2013 door ons gesteunde overeenkomstige maatregelen zijn gepland, en anderzijds zijn er verdere maatregelen nodig voor het creëren van vervangende capaciteit, met inbegrip van verdere investeringen in energie-efficiëntiemaatregelen. In de bestaande kolencentrales in Bulgarije zijn enorme energiebesparingen mogelijk.</p>
      <p sl="de">Met de ontmanteling van de kernreactoren is het zwaartepunt van de stroomproductiecapaciteit in Bulgarije veranderd. Het Bulgaarse elektriciteitsnet staat hierdoor voor enorme uitdagingen die met verdere hulp kunnen worden aangepakt, om het elektriciteitsnet te stabiliseren en te beveiligen.</p>
      <p sl="de">De Commissie acht het daarom raadzaam de steun voor maatregelen in de energiesector te blijven garanderen, met inbegrip van maatregelen voor de infrastructuur van het net.</p>
      <p sl="de">Ik wil het nu ten tweede hebben over de steun voor de ontwikkeling van een geologische definitieve opslag voor bestraalde splijtstof. De Commissie is het eens met de rapporteur als het gaat om de noodzaak van de ontwikkeling van een oplossing voor de veilige definitieve opslag van bestraalde splijtstof. De ontwikkeling van een dergelijke noodzakelijke oplossing kan echter niet in aanmerking worden genomen in het kader van de financiële hulp van het Kozloduj-programma en wel om de volgende redenen.</p>
      <p sl="de">Er zou sprake zijn van concurrentievervalsing, aangezien de ontwikkeling van een dergelijke oplossing verplicht is voor alle lidstaten met een kernenergieprogramma. Hoewel de definitieve opslag van bestraalde splijtstof een onderdeel vormt van het beheer van nucleair afval, valt dit buiten het bereik van de stillegging en daarom is het niet relevant. Er moet een veilige tijdelijke opslag voor bestraalde splijtstof worden gecreëerd, die door de huidige financiële steun wordt gedekt. De ontwikkeling van een definitieve opslag, volgens ons een noodzakelijk gevolg hiervan, is echter geen gevolg van de sluiting en ontanteling van de vier eenheden in Kozloduj.</p>
      <p sl="de">Ik wil echter benadrukken dat de Commissie – zoals al is gezegd – zich zal toeleggen op het thema van de definitieve opslag en nog dit jaar een voorstel voor het beheer van radioactief afval zal voorleggen, waarin ook de ontwikkeling van veilige oplossingen voor de definitieve opslag van bestraalde splijtstof zal zijn opgenomen. Daarbij reken ik op uw constructieve bijdragen en ik zie het debat hierover met belangstelling tegemoet.</p>
      <p sl="de">Tot slot zou ik samenvattend het volgende willen zeggen: de Commissie is verheugd dat het Parlement het met de Commissie eens is dat Bulgarije de komende vier jaar met 300 miljoen euro wordt gesteund. We zijn verheugd dat het zwaartepunt op de steun voor de continuering van maatregelen voor een veilige ontmanteling moet liggen en we zijn blij dat daarnaast ook projecten in de energiesector onze steun verdienen. De toestemming voor de verdere financiering en de uitvoering daarvan beschouw ik als een teken van solidariteit van de Europese Unie met Bulgarije en als een belangrijke bijdrage aan de nucleaire veiligheid in Europa en daarbuiten. Ik dank u voor uw aandacht!</p>
    </intervention>
    <intervention id="3-460" speaker_id="34234" name="Antonyia Parvanova" is_mep="True" mode="spoken">
      <p sl="bg">rapporteur voor advies van de Commissie milieubeheer, volksgezondheid en voedselveiligheid. – Mijnheer de Voorzitter, commissaris, dames en heren, als rapporteur voor de Commissie milieubeheer, volksgezondheid en voedselveiligheid wil ik mijn steun uitspreken voor de houding van de Europese Commissie tegenover dit voorstel en verslag zoals dat resulteert uit de stemming in de commissie.</p>
      <p sl="bg">Het doet me uitermate veel genoegen dat de lijn die ik in mijn ontwerpverslag heb verdedigd in de definitieve tekst is overgenomen en dat het Europees Parlement nu duidelijk zijn goedkeuring kan hechten aan het geven van financiële bijstand van de Gemeenschap voor de ontmanteling van de eenheden 1 tot en met 4 van de kerncentrale van Kozloduy.</p>
      <p sl="bg">Bulgarije is consciëntieus omgegaan met de financiële middelen die het heeft ontvangen voor de ontmanteling van de centrale in 2009. De bijstand van de EU moet worden uitgebreid om de ontmantelingswerkzaamheden, die met inachtneming van de grootst mogelijke transparantie en bescherming van het milieu zijn uitgevoerd, veilig en op tijd te kunnen voltooien.</p>
      <p sl="bg">Het is vooral belangrijk om de financiële bijstand uit te breiden om maatregelen te financieren die gericht zijn op het beperken van de gevolgen van een snelle ontmanteling van de vier reactoren, rekening houdend met de impact op en de gevolgen voor het milieu, de energieprijzen voor de consumenten en de zekerheid van de energievoorziening in de regio.</p>
      <p sl="bg">Er zijn in dit dossier bepaalde pogingen gedaan om uit politieke en ideologische redenen druk uit te oefenen. We moeten echter in gedachten houden wat de uiteindelijke doelen van dit programma zijn, namelijk het garanderen van een veilige ontmanteling en een redelijke compensatie voor Bulgarije, steun voor de inspanningen die Bulgarije verricht om een meer duurzaam energiebeleid te ontwikkelen en het laten zien van meer transparantie bij het beheer van projecten en middelen.</p>
      <p sl="bg">Ik wil tegen mevrouw Harms zeggen dat de kwestie van de definitieve berging van radioactief afval een ernstig probleem is, waaraan speciale aandacht moet worden besteed. Maar dit is niet een probleem waar alleen Bulgarije mee geconfronteerd wordt. Het is een algemene uitdaging, reden waarom we een specifieke strategie en een specifiek programma voor heel Europa nodig hebben. Ook wil ik u verzekeren, mevrouw Harms, dat Bulgarije niet van plan is deze middelen te gebruiken voor de verdere ontwikkeling van bruinkoolcentrales.</p>
      <p sl="bg">U kunt ervan verzekerd zijn dat we van plan zijn om aan alle eisen te voldoen, dat we ons volledig zullen houden aan de Europese wetgeving en dat we de nieuwste technologieën zullen gebruiken die in Europa beschikbaar zijn. Bulgarije is een verantwoordelijke partner en zal er ook altijd naar streven om een goede en respectabele partner te zijn.</p>
    </intervention>
    <intervention id="3-461" speaker_id="4346" name="De Voorzitter" is_mep="True" mode="spoken">
      <p sl="nl">Ik wil even de gelegenheid te baat nemen om u allen te vragen niet zo snel te spreken, omdat ik constant noodsignalen van onze gewaardeerde tolken opvang dat ze het niet bij kunnen houden. Het probleem is dan dat alleen de leden die de brontaal beheersen luisteren naar wat er gezegd wordt. Ik verzoek u daarom wat langzamer te spreken om de tolken in staat te stellen hun werk te doen.</p>
    </intervention>
    <intervention id="3-462" speaker_id="38601" name="Vladimir Urutchev" is_mep="True" mode="spoken">
      <p sl="bg">namens de PPE-Fractie. – Mijnheer de Voorzitter, dames en heren, tijdens de onderhandelingen over de toetreding tot de Europese Unie heeft Bulgarije ermee ingestemd, onder druk van bepaalde politieke krachten, om vier eenheden van de kerncentrale van Kozloduy te sluiten, en Bulgarije heeft deze verplichting precies binnen de voorziene tijdslimiet vervuld. Van haar kant heeft de Europese Unie als onderdeel van het toetredingsverdrag financiële bijstand verleend, voor alleen de periode 2007-2009, voor de ontmanteling en het beperken van de gevolgen van het vroegtijdig sluiten van de eenheden.</p>
      <p sl="bg">De Europese Unie heeft ook politieke garanties gegeven voor de voortzetting van de communautaire steun in de periode 2010-2013. Dit betekent dat ons land op dezelfde wijze wordt behandeld, althans tijdens de periode waarin financiële steun wordt gegeven, als Litouwen en Slowakije, die zich er ook toe hebben verplicht om hun nucleaire capaciteit voortijdig te ontmantelen.</p>
      <p sl="bg">Dat is de reden waarom de Europese Unie, nadat mijn land daar speciaal op had aangedrongen en in overeenstemming met beginselen van solidariteit en gelijkheid van de lidstaten, het onderhavige voorstel heeft opgesteld. Het bedrag van de aanvullende financiering kan op geen enkele manier de verliezen compenseren die het land heeft geleden. Deze verliezen, die het gevolg zijn van de vroegtijdige ontmanteling van de eenheden, lopen in de miljarden euro. Tegelijkertijd is deze bijstand absoluut noodzakelijk om de ontmanteling, waarvoor het grootste deel van de bijstand is bedoeld, verder uit te voeren.</p>
      <p sl="bg">Niet minder belangrijk voor het land is de financiering van maatregelen voor de modernisering van de energiesector, de vermindering van schadelijke emissies en het vergroten van de energie-efficiëntie en de energiebesparingen.</p>
      <p sl="bg">Dit verslag, dat in de Commissie industrie, onderzoek en energie met een zeer grote meerderheid is aangenomen, neemt deze behoeften volledig in aanmerking. Daarom vinden we het onaanvaardbaar dat er nieuwe pogingen worden gedaan om teksten door te drukken door tijdens de plenaire vergadering nieuwe amendementen in te dienen waarin het Parlement zich tegen kolencentrales uitspreekt of waarin de directe berging van de gebruikte nucleaire brandstoffen als een uitgemaakte zaak wordt gepresenteerd.</p>
      <p sl="bg">Dit onderwerp zal vanaf nu op de agenda van de Europese Unie komen te staan. Op basis hiervan stel ik voor om het voorstel van de Commissie industrie, onderzoek en energie te steunen en de vijf nieuwe amendementen van de Fractie De Groenen/Vrije Europese Alliantie te verwerpen.</p>
    </intervention>
    <intervention id="3-463" speaker_id="96807" name="Ivaylo Kalfin" is_mep="True" mode="spoken">
      <p sl="bg">namens de S&amp;D-Fractie. – Mijnheer de Voorzitter, commissarissen, dames en heren, om te beginnen wil ik de Commissie en commissaris Oettinger persoonlijk bedanken voor het buitengewoon knappe werk dat ze hebben geleverd met de productie van het document dat de commissaris aan ons heeft voorgelegd. Ook wil ik de rapporteur, mevrouw Harms, bedanken voor de energie die ze heeft geïnvesteerd in de discussies over dit document om ervoor te zorgen dat het onderwerpen bevat die van groot belang zijn voor de Europese burgers.</p>
      <p sl="bg">Het fundamentele doel van het document is het geven van steun aan de inspanningen van Bulgarije om vier van de zes eenheden van de kerncentrale van Kozloduy te ontmantelen. Ik zal niet ingaan op de vraag hoe gerechtvaardigd dit besluit was, maar wanneer het in het toetredingsverdrag is opgenomen, moeten de Bulgaarse autoriteiten deze verplichtingen nakomen. En de Bulgaarse autoriteiten nemen in dit verband ook alle benodigde maatregelen. Tegelijkertijd brengt de voortijdige sluiting van zo’n enorme installatie volgens de economische berekeningen enorme directe en indirecte kosten met zich mee. Een deel van deze kosten wordt gecompenseerd door de Europese Unie.</p>
      <p sl="bg">Door het vandaag gepresenteerde besluit zal de Europese Unie Bulgarije op voet van gelijkheid kunnen behandelen met twee andere landen, ook nieuwe lidstaten van de Europese Unie, die dezelfde verplichtingen op zich hebben genomen en ook nakomen. Het is heel belangrijk dat de Europese Unie landen gelijk behandelt, omdat het onze taak is om de samenhang van het EU-beleid te handhaven.</p>
      <p sl="bg">60 procent van de toegewezen middelen zal rechtstreeks voor de ontmanteling van de faciliteiten van de kerncentrale van Kozloduy worden gebruikt, terwijl de overige 40 procent zal worden gebruikt voor het verbeteren van de energie-efficiëntie en het terugdringen van de CO2 -emissies in Bulgarije.</p>
      <p sl="bg">Ik wil speciale aandacht vragen voor enkele goede punten die tijdens het debat in de commissie naar voren zijn gebracht door de rapporteur, mevrouw Harms, en waarover zeer uitgebreid is gediscussieerd. Het eerste punt betreft het lot van het afval van de gebruikte nucleaire brandstoffen en de bestraalde splijtstofelementen. Dit punt is vandaag ook door commissaris Oettinger genoemd. Dit is een buitengewoon belangrijke zaak en we verwachten van de Europese Commissie dat ze in het najaar met een individuele richtlijn komt. Het Europees Parlement zal vervolgens de mogelijkheid hebben om dit onderwerp, waarvan ik zeker weet dat veel Europese burgers het belangrijk vinden, diepgaand te bespreken.</p>
      <p sl="bg">Daarom denk ik niet dat het besluit van het Europees Parlement over de kwestie waarover we vandaag debatteren, het compenseren van Bulgarije voor de gedeeltelijke ontmanteling van Kozloduy, al een oordeel hoeft in te houden voor ons debat in het najaar. Bovendien ben ik het volledig eens met het argument van de commissaris dat de financiering van een dergelijk programma een precedent zal scheppen dat een bedreiging voor de hele begroting van de Europese Unie zal vormen. Natuurlijk doet dit op geen enkele wijze iets af, geheel of gedeeltelijk, aan de verantwoordelijkheid van de regeringen van de landen die dit soort installaties hebben om een definitieve oplossing te vinden voor het probleem van de gebruikte nucleaire brandstoffen.</p>
      <p sl="bg">Het tweede punt heeft betrekking op het gebruik van de financiële middelen. Het lijdt geen twijfel dat de van de Europese Unie ontvangen middelen niet mogen worden gebruikt om projecten te financieren die tot meer CO2 -emissies leiden. Op basis van de ervaringen tot dusver in zowel Bulgarije als de twee andere landen die voor dit doel geld ontvangen, is er overigens geen enkele aanwijzing dat dit geld wordt misbruikt. Ik ben echter van mening dat we in deze tekst een samenhangend Europees beleid en eenzelfde aanpak voor alle landen moeten zien.</p>
      <p sl="bg">Het is van het allergrootste belang voor de Europese burgers dat deze middelen op een transparante en doelmatige wijze worden gebruikt voor het doel waarvoor ze gegeven zijn. De middelen die door de Europese Unie aan Bulgarije zijn toegekend gaan naar een speciaal fonds waarin ook bedragen van andere donoren terechtkomen. Op basis van van vooraf goedgekeurde programma’s en onder toezicht van de Europese Bank voor wederopbouw en ontwikkeling worden de middelen uit dit fonds, samen met bijbehorende nationale financiering, aan de relevante projecten toegewezen.</p>
      <p sl="bg">De Europese Rekenkamer zal op zeer korte termijn een audit van deze middelen uitvoeren, met inbegrip van de middelen die voor Bulgarije zijn bestemd. En ik denk dat ook het Europees Parlement de wijze waarop deze middelen worden gebruikt in de toekomst nauwlettend zal volgen.</p>
    </intervention>
    <intervention id="3-464" speaker_id="37324" name="Adina-Ioana Vălean" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, als rapporteur betreffende investeringen in de energie-infrastructuur en als schaduwrapporteur betreffende de zekerheid van de gasvoorziening ben ik zeer aandachtig bij kwesties over energiezekerheid. Ik denk dat Europa een bepalende rol op dit gebied te vervullen heeft.</p>
      <p sl="en">Als Roemeens lid van het Europees Parlement ben ik nog meer betrokken bij deze specifieke kwestie over de kerncentrale van Kozloduy. Door de situering aan de grens van mijn land is dit uiteraard vanwege milieukwesties al geruime tijd een zaak die Roemenië bijzonder bezighoudt. De kerncentrale van Kozloduy bevindt zich 4 kilometer vanaf de rivier de Donau en 150 kilometer vanaf Boekarest. Volgens internationale deskundigen heeft de centrale geen enkele beschermende voorziening en bestaan er grote risico’s op het lekken van radioactieve stoffen naar de bodem en het grondwater.</p>
      <p sl="en">Ik ben van mening dat Europa de verantwoordelijkheid heeft om aan de ontmanteling bij te dragen en deze te faciliteren, en we moeten zorgen dat er voldoende financiering beschikbaar wordt gesteld voor dit project, want dat is cruciaal om de veiligheid op een hoog niveau te houden. We moeten ook voor de benodigde expertise zorgen en de beste internationale praktijken inzetten. De ontmanteling dient volgens zeer strenge regels en normen te geschieden, want anders kan de veiligheid van de gehele regio in gevaar worden gebracht.</p>
      <p sl="en">Daarom steun ik dit voorstel en onze belofte een extra bedrag van 300 miljoen euro aan dit project toe te wijzen volledig. Ik wil u er ook aan herinneren dat het Europees Parlement een paar maanden geleden een krachtig standpunt over deze zaak heeft ingenomen en de eerste 75 miljoen euro in de begroting van 2010 heeft opgenomen.</p>
      <p sl="en">Desalniettemin denk ik dat we geen enkel compromis moeten sluiten met betrekking tot de transparantie van het gebruik van Europese financiering. Tot nu toe is de Commissie nogal ontevreden over de van Bulgarije ontvangen informatie over de ontmanteling. Het gebruik van de financiering moet streng gecontroleerd worden. Daarom ben ik van mening dat de Europese Commissie eerst een specifieke beoordeling zou moeten uitvoeren om de sterke en zwakke kanten van eerdere projecten vast te stellen teneinde de programmering van de fondsen voor de komende financieringsperiode 2010-2013 samen met de EBWO te verbeteren.</p>
      <p sl="en">Wij hebben diverse amendementen ingediend die van de Bulgaarse autoriteiten vereisen dat ze, als eerste voorwaarde om de envelop met 120 miljoen euro te ontvangen, een gepaste nationale strategie presenteren waarin de doelstellingen op de lange termijn voor de sectoren energie-efficiëntie en hernieuwbare energie zijn samengevat.</p>
      <a text="(De spreker verklaart zich bereid een “blauwe kaart”-vraag te beantwoorden krachtens artikel 149, lid 8 van het Reglement.)"/>
    </intervention>
    <intervention id="3-465" speaker_id="34254" name="Dimitar Stoyanov" is_mep="True" mode="spoken">
      <p sl="bg">Mijnheer de Voorzitter, ik heb een heel korte, specifieke vraag. Nu mevrouw Vălean vraagtekens bij de veiligheid heeft gezet, zou ik graag willen dat ze mij antwoord geeft op de volgende vraag: is zij zich ervan bewust dat de vier kleine eenheden van de kerncentrale van Kozloduy die nu moeten worden ontmanteld door de Europese Gemeenschap voor Atoomenergie eerder als de veiligste reactoren in de Europese Unie zijn aangemerkt?</p>
    </intervention>
    <intervention id="3-466" speaker_id="37324" name="Adina-Ioana Vălean" is_mep="True" mode="spoken">
      <p sl="en">namens de ALDE-Fractie . – Mijnheer de Voorzitter, wat kan ik zeggen? Zijn we helemaal gek? Of kan iemand anders hier enige redelijkheid in zien? Volgens mij hebben veel mensen besloten deze weg te bewandelen, en we moeten ons daarbij aansluiten. We steunen allemaal het standpunt dat het zo moet gebeuren. Geen verder commentaar.</p>
    </intervention>
    <intervention id="3-467" speaker_id="96909" name="Michail Tremopoulos" is_mep="True" mode="spoken">
      <p sl="el">namens de Verts/ALE-Fractie. – Mijnheer de Voorzitter, wij mogen in dit debat niet uit het oog verliezen dat de Europese Unie Bulgarije gedurende de afgelopen tien jaar 550 miljoen euro heeft gegeven voor de sluiting van de vier reactoren van de Kozloduy-kerncentrale. Nu geeft de Unie nog eens 300 miljoen, waarmee het totaal op 850 miljoen komt, en daarin zijn de grote bedragen die zijn uitgegeven voor reparaties en veiligheidsverbetering niet eens meegerekend. Met andere woorden, wij hebben deze kerncentrale tegen goud moeten opwegen; voor sommigen was het een kip met gouden eieren. Toch gaat de Commissie door met de indirecte financiering van de kernlobby.</p>
      <p sl="el">Wij willen dat een einde wordt gemaakt aan de koehandel met de Bulgaarse regering. Wij willen dat het Parlement samen met de Commissie zorgt voor een veilig en effectief beheer van het kernafval en dat dit beheer wordt beschouwd als een onderdeel van het stopzettingsprogramma. De Groenen vragen dat de Bulgaarse regering de resterende 40 procent van de 300 miljoen euro van het programma voor stopzetting van kernreactoren gebruikt voor het beheer van het radioactief afval en niet voor de ontwikkeling van op uranium of steenkool lopende elektricteitscentrales die het milieu kapot maken.</p>
      <p sl="el">Ik hoop natuurlijk dat degenen die overwegen de kernlobby te versterken met nieuwbouw een lesje hebben geleerd van de recente overeenkomst tussen Turkije en Rusland, waarbij het ging om de bouw van een kerncentrale in Akkuyu, in een aardbevingsgevoelig gebied waar de antikernenergiebeweging een stokje heeft gestoken voor de bouw van …</p>
      <a text="(Spreker wordt door de Voorzitter onderbroken)"/>
    </intervention>
    <intervention id="3-468" speaker_id="4346" name="De Voorzitter" is_mep="True" mode="spoken">
      <p sl="nl">Mijnheer Tremopoulos, uw tijd is om. Mevrouw Parvanova heeft echter een blauwe kaart opgestoken om u een vraag te stellen. Vindt u het goed dat uw collega-afgevaardigde u een vraag stelt?</p>
      <p sl="nl">Mevrouw Parvanova, wilt u het zo kort mogelijk houden alstublieft?</p>
    </intervention>
    <intervention id="3-469" speaker_id="34234" name="Antonyia Parvanova" is_mep="True" mode="spoken">
      <p sl="bg">Mijnheer de Voorzitter, het woord “chantage” is hier gevallen, en zojuist heeft mijn collega mevrouw Vălean gezegd dat Bulgarije het geld van de eerdere tranche heeft misbruikt en niet zorgvuldig heeft besteed, terwijl dat geld voor het geëigende doel is gebruikt, als compensatie. Ik heb één vraag, en ik zou willen dat de vertegenwoordiger van de Commissie en de Commissie hierover uitsluitsel geven: zijn hierover waarschuwingen ontvangen of niet?</p>
    </intervention>
    <intervention id="3-470" speaker_id="4346" name="De Voorzitter" is_mep="True" mode="spoken">
      <p sl="nl">Nee, het spijt me, mevrouw Parvanova. Dit is in strijd met het Reglement. De procedure is dat u een vraag stelt aan de persoon die het woord voert. Uw vraag is daarom niet-ontvankelijk en er kan dus ook niet op geantwoord worden.</p>
    </intervention>
    <intervention id="3-471" speaker_id="4513" name="Geoffrey Van Orden" is_mep="True" mode="spoken">
      <p sl="en">namens de ECR-Fractie . – Mijnheer de Voorzitter, ik heb er hard voor gevochten de voortijdige sluiting van de eenheden 3 en 4 van Kozloduy te voorkomen. Het was niet nodig ze enkele jaren te vroeg te sluiten; dat is zeker niet gebeurd om veiligheidsredenen. Zoals voorspeld, heeft de sluiting geleid tot een toename van het gebruik van milieuonvriendelijke bruinkoolcentrales, een stijging van de elektriciteitsprijzen en een daling van de Bulgaarse elektriciteitsexport: met andere woorden, zowel economische schade als milieuschade.</p>
      <p sl="en">We betalen nu de prijs voor de verkeerde beoordelingen in de instellingen van de Europese Unie. Het is zou daarom alleen maar terecht zijn als Bulgarije door de Europese Unie minstens even goed behandeld wordt als andere landen die hun verouderde kerncentrales voortijdig hebben moeten sluiten, en ik ben blij dat de Commissie dit erkent.</p>
      <p sl="en">Met dit ontmantelingsproces is natuurlijk veel geld gemoeid. Het is van essentieel belang dat deze fondsen gepast en efficiënt besteed en verantwoord worden. Ik hoop dat de Commissie ons dat kan verzekeren.</p>
      <p sl="en">Het is ook belangrijk de compensatie en vervanging van het verlies aan energiecapaciteit aan te pakken. Bulgarije zal hulp nodig hebben bij het scheppen van duurzame nieuwe capaciteit die de zekerheid van de energievoorziening en -spreiding waarborgt, zodat Bulgarije niet afhankelijk is van de goodwill van één vreemde mogendheid.</p>
    </intervention>
    <intervention id="3-472" speaker_id="23706" name="Miloslav Ransdorf" is_mep="True" mode="spoken">
      <p sl="cs">namens de GUE/NGL-Fractie . – Ik zou hier willen pleiten voor een ruimere opvatting van het “Kozloduy-programma”, met andere woorden: ruimer dan financiering van het vervoer van radioactieve materialen, vergroting van de energie-efficiëntie van Bulgarije en financiering van alternatieve energiebronnen alleen.</p>
      <p sl="cs">Dit programma dient, zoals ik het zie, te worden vormgegeven als een bijdrage aan de economische en sociale stabiliteit van de hele Balkan. De Balkanlanden, waaronder Bulgarije, behoren – zoals de huidige economische crisis afdoende heeft aangetoond – tot de meest kwetsbare delen van de Europese Unie. Na inwinning van juridische advies van mensen van de Europese Commissie is mij nu duidelijk dat artikel 30 van het toetredingsverdrag het onaantastbare kader vormt van dit alles. Niettegenstaande het feit dat dit toetredingsverdrag – en dus ook deze regeling – in 2009 verstreken is, dient de nieuwe regeling aan te sluiten op en te worden vormgegeven in de geest van genoemd artikel 30.</p>
    </intervention>
    <intervention id="3-473" speaker_id="34254" name="Dimitar Stoyanov" is_mep="True" mode="spoken">
      <p sl="bg">Mijnheer de Voorzitter, we debatteren vanavond over de compensatie die Bulgarije moet ontvangen voor het sluiten van de kerncentrale van Kozloduy. Deze compensatie is terecht en eerlijk en wordt op een goed moment toegekend, omdat deskundigen hebben uitgerekend dat de verliezen die Bulgarije heeft geleden als gevolg van de sluiting van de eenheden 1 tot en met 4, veel hoger zijn dan alle compensatie die tot nu toe aan Bulgarije is betaald.</p>
      <p sl="bg">De volgende vragen blijven hier echter onbeantwoord: waarom hebben we het überhaupt tot dit punt laten komen en waarom moeten deze eenheden worden gesloten die de veiligste in Europa zijn – en zoals ik zojuist zei is dat niet de mening van de eerste de beste, maar van het meest prestigieuze agentschap op dit gebied, het Internationaal Atoomenergieagentschap – Ook ben ik verbijsterd over de idiote wijze waarop dit verslag over compensatie is gekaapt door de Fractie De Groenen/Vrije Europese Alliantie, waarvan de afgevaardigden hun toespraken zijn begonnen en hebben afgesloten met de opmerking dat Kozloduy moet worden vernietigd, zoals Cato de oudere dat over Carthago placht te zeggen.</p>
      <p sl="bg">Op dit punt wil ik me richten tot de heer Tremopoulos, die, als ik zo vrij mag zijn, nauwelijks in een positie is om een dergelijke toon te hanteren, omdat het juist zijn land is dat recentelijk een veel groter bedrag heeft ontvangen dan Bulgarije op dit moment claimt, en wel door middel van chantage. Hij zou daarom beter een toontje lager kunnen zingen over wat Bulgarije wel of niet zou mogen ontvangen.</p>
      <p sl="bg">We zien dat de Fractie De Groenen/Vrije Europese Alliantie enkele amendementen heeft ingediend, met maar één doel. Daarom heeft deze fractie op dit moment een probleem. Het probleem is dat de Groenen met de sluiting van de kerncentrale van Kozloduy hebben bijgedragen aan het verhogen van de CO2 -emissies. Met deze voorgestelde veranderingen, waarmee ze nog schaamtelozer geld van Bulgarije willen afpakken om dat aan een ander gebied toe te wijzen, willen ze eigenlijk hun eigen schuld verhullen. Daarom kunnen ze niet aan hun kiezers uitleggen waarom deze, als burgers van de Europese Unie, meer moeten betalen om meer CO2 -emissies in de EU te krijgen. In dit geval nemen de groenen standpunten in die diametraal tegenovergesteld zijn aan hun visie.</p>
      <p sl="bg">Er is ook een amendement ingediend waarin wordt verklaard dat Kozloduy als voorbeeld moet dienen. Het enige waarvan Kozloduy een voorbeeld is, is hoe oude reactoren veilig kunnen zijn en perfect kunnen werken. De enige manier waarop Kozloduy als voorbeeld kan dienen, is als waarschuwing: een waarschuwing voor hoe, dankzij politieke idiotie, een prachtige, efficiënte en succesvolle industriële sector in een land kan worden vernietigd.</p>
    </intervention>
    <intervention id="3-474" speaker_id="4346" name="De Voorzitter" is_mep="True" mode="spoken">
      <p sl="nl">De waarheid is, mijnheer Stoyanov, dat u met uw taalgebruik in dit Parlement aanschuurt tegen de grens van het betamelijke, van wat acceptabel is. Ik heb het door de vingers gezien omdat ik wil aantonen dat wij de kwaadsten niet zijn, en dat geldt zeker ook voor onze collega’s van de Fractie De Groenen/Vrije Europese Alliantie, die u, naar ik gemerkt heb, in uw betoog zo hebt geattaqueerd. Ik wilde daarmee bewijzen dat wij in staat zijn om te luisteren. Ik moet u echter zeggen dat uw toespraak me volledig ongepast leek. Als dit nog een keer gebeurt, kap ik u af, want dit is een weg die we niet willen gaan.</p>
    </intervention>
    <intervention id="3-475" speaker_id="39721" name="Theodor Dumitru Stolojan" is_mep="True" mode="spoken">
      <p sl="ro">Ik wil mijn dank uitspreken aan de Commissie omdat zij zich tijdens de crisis ook nog bezig houdt met de andere problemen van dit moment. Ik denk dat Bulgarije volledig recht heeft op het beloofde geld voor het ontmantelen van deze kerncentrale.</p>
      <p sl="ro">Ik ben voorstander van elektriciteitsopwekking met kerncentrales en ik geloof niet dat Europa in staat zal zijn om de gestelde doelen voor schone energie te halen zonder kerncentrales te bouwen. Ik geloof stellig dat ieder land het recht heeft om kerncentrales te bouwen, maar ik denk dat wij in de Europese Unie een collectieve verantwoordelijkheid hebben en een gevoel van solidariteitwat betreft de gekozen technologie bij het bouwen van deze kerncentrales. Ik denk dat de Europese Commissie in dit geval een zeer strikte benadering moet hanteren bij het beoordelen van deze projecten voor nieuwe kerncentrales.</p>
    </intervention>
    <intervention id="3-476" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Ik zou de rapporteur, mevrouw Rebecca Harms, van harte willen complimenteren met haar uitstekende werk. Ik ben het eens met onderhavig document alsook met het voorstel om 300 miljoen euro steun uit te trekken voor Bulgarije ten behoeve van de geleidelijke, over drie jaar uitgesmeerde ontmanteling van eenheid 1, 2, 3 en 4 van de kerncentrale te Kozloduy, uiteraard onder versterking van het toezicht op de uitgaven uit deze middelen. Deze steun mag worden beschouwd als een blijk van gelijke solidariteit; ook andere nieuwe lidstaten – Litouwen en Slowakije – bevinden zich in een soortgelijke situatie en hebben eerder al dergelijke financiële hulp ontvangen.</p>
      <p sl="lt">De eenheden 1 tot en met 4 zijn reeds enige tijd buiten gebruik en het is dan ook niet meer dan vanzelfsprekend dat ze worden ontmanteld. Want op deze manier kan het milieurisico worden beperkt en kan beter gebruik worden gemaakt van de kennis en de beroepservaring van de werknemers ter plaatse. Als een deel van een kerncentrale wordt ontmanteld, krijgt het personeel altijd te maken met nieuwe uitdagingen. Uit ervaringen in Litouwen weet ik dat er altijd weer onverwachts problemen opduiken die zich uiterst moeilijk vangen laten in tijdsschema’s.</p>
      <p sl="lt">Het grootste deel van het geld dient inderdaad zoals gezegd te worden uitgetrokken voor de ontmanteling van de eenheden, en ook is er de onvermijdelijke kwestie van de opslag. Het is echter evenzo belangrijk om rekening te houden met de mensen. Ik hoop dat de Bulgaarse regering de steun eveneens zal inzetten voor hulp aan de betrokken werknemers en de gehele gemeenschap rond de kerncentrale om zich aan de veranderde omstandigheden aan te passen. Zo is het uitermate belangrijk dat deze mensen herscholing krijgen en hun kennis verder in andere vakgebieden inzetten kunnen. Ik hoop dus dat het geld wordt ingezet ten behoeve van nieuwe, duurzame banen en de overgang naar de nieuwe energiezuinige samenleving.</p>
    </intervention>
    <intervention id="3-477" speaker_id="28358" name="Konrad Szymański" is_mep="True" mode="spoken">
      <p sl="pl">De ontmanteling van vier eenheden van de kerncentrale van Kozloduy in Bulgarije heeft zonder twijfel een groot tekort in de energievoorziening van Bulgarije veroorzaakt. Dit beïnvloedt in hoge mate de voorzieningszekerheid van de regio en leidt tot verhoging van de CO2 -uitstoot. Dat zou belangrijk gevonden moeten worden, in ieder geval door een aantal afgevaardigden in deze zaal. Desondanks dat wordt ons gesuggereerd, vooral in de amendementen, dat wij de energieproblemen van een van de lidstaten de rug toekeren. Dat druist in tegen het solidariteitsbeginsel, dat het energiebeleid in principe regeert. Het wekt ook de indruk dat het Parlement kernenergie discrimineert, in strijd met het principe dat lidstaten vrij zijn in hun keuze voor energiebronnen.</p>
    </intervention>
    <intervention id="3-478" speaker_id="33997" name="Corina Creţu" is_mep="True" mode="spoken">
      <p sl="ro">De wijze waarop de kwestie van de sluiting en de buitenbedrijfstelling van de kerncentrale te Kozloduy wordt opgelost is niet relevant, behalve met betrekking tot de manier waarop Bulgarije zelf deze kwestie oplost. Echter, zoals in dit Parlement al is gezegd, het proces van ontmanteling is ook van invloed op de buurlanden en kan een precedent vormen voor andere landen met soortgelijke installaties die het einde van hun verwachte levensduur naderen.</p>
      <p sl="ro">Ik zal ook niet verhullen dat, zoals reeds is gezegd, de kerncentrale van Kozloduy een permanente bron van zorg is geweest voor de Roemeense bevolking, vooral na het ongeluk in Tsjernobyl. Daarom is het belangrijk dat het ontmantelingsproces vergezeld gaat van een informatiecampagne gericht op alle belanghebbenden, die het recht hebben om te weten welke stadia dit proces omvat, wat het tijdschema is, de potentiële risico’s van ieder stadium, de wijze waarop het splijtstof en gevaarlijk afval afgeschermd worden, en hoe het Kozloduy-gebied milieutechnisch gezien zal worden hersteld.</p>
      <p sl="ro">Ik wil benadrukken dat we een groot belang moeten hechten aan het verwerken van radioactief afval. Daarom moeten de middelen die Bulgarije voor dit doel ontvangt in regelmatige termijnen worden verstrekt, zonder onderbrekingen. Ik noem dit punt omdat, hoewel de kosten hoog genoeg lijken, het slechts schattingen zijn. Er is nog niet eerder een kerncentrale in Bulgarije ontmanteld. Ik wil afsluiten met het uitspreken van de hoop dat, met voldoende financiering, een nauwkeurig tijdsschema en conformiteit met alle ter zake bevoegde instellingen, het ontmantelingsproces een voorbeeld zal zijn van een goed gebruik van Europese middelen.</p>
    </intervention>
    <intervention id="3-479" speaker_id="96680" name="Zigmantas Balčytis" is_mep="True" mode="spoken">
      <p sl="lt">Bij hun toetreding heeft een aantal Midden- en Oost-Europese landen zich er middels hun toetredingsverdrag toe verbonden – en dat waren politiek en economisch gezien moeilijke beloftes – om een aantal kerncentrales te ontmantelen en te zorgen voor de veilige werking van kernafval. Deze landen zijn afhankelijk van kernenergie en ze hebben kerncentrales geërfd die niet voldoen aan de huidige EU-veiligheidsnormen en vereisten. Het zou uiteraard onredelijk te zijn deze lidstaten te vragen de kosten in verband met de ontmanteling geheel zelf te dragen. Er bestaan in de Europese Unie strenge vereisten ten aanzien van uitgebruiknames en het uitvoeren van veiligheidsingrepen. De lidstaten waar dienovereenkomstig kerncentrales moeten worden ontmanteld, hebben nu als gevolg van de financiële en economische crisis grote problemen om hier op tijd aan te voldoen. De zorgen van de Gemeenschap met betrekking tot de opwerking van gebruikte splijtstof buiten de Europese Unie vind ik niet meer dan begrijpelijk. Ik ben om die reden dan ook ingenomen met het besluit van de Commissie om extra middelen uit de EU-begroting uit te trekken. Het is wel duidelijk dat Bulgarije net zoals Litouwen niet in staat zou zijn om de ontmantelingsmaatregelen overeenkomstig de vereisten uit te voeren, waarmee het veiligheidsbeleid van de Gemeenschap in het gedrang zou zijn gekomen en de veiligheid van de Europese burgers en de bescherming van het milieu op de tocht zouden zijn komen te staan.</p>
    </intervention>
    <intervention id="3-480" speaker_id="photo_generic" name="Günther Oettinger" is_mep="True" mode="spoken">
      <p sl="de">lid van de Commissie. – Mijnheer de Voorzitter, afgevaardigden, ik dank u voor het open debat over dit gevoelige onderwerp.</p>
      <p sl="de">Ik wil tot besluit benadrukken dat de Commissie zeer tevreden is met de algehele positieve benadering van het verslag, en vooral met het feit dat het Parlement het eens is met de Commissie dat Bulgarije tot 2013 verder ondersteund moet worden met een bedrag van 300 miljoen euro. Ook is zij verheugd dat het Parlement meent dat we ons moeten blijven richten op maatregelen voor een veilige ontmanteling en dat ook projecten in de energiesector steun verdienen.</p>
      <p sl="de">Wij zeggen toe, net als we dat tot nu toe hebben gedaan, dat de middelen doelgericht gebruikt zullen worden en wij zullen dit ook consequent controleren. We nemen kennis van uw voorstellen en amendementen. Ik weet zeker dat de Raad rekening zal houden met de positie van het Parlement indien deze bijdraagt aan het verduidelijken van de doelen van de verordening.</p>
      <p sl="de">Uw toestemming voor het blijven financieren van de ontmanteling is een teken van de solidariteit van de Europese Unie met Bulgarije. De veiligheid bij de ontmanteling van kerncentrales heeft daarbij de hoogste prioriteit en dat wordt in deze verklaring benadrukt.</p>
      <p sl="de">Ik dank u nogmaals voor uw werkzaamheden en ook collega Harms dank ik voor dit verslag!</p>
    </intervention>
    <intervention id="3-481" speaker_id="28233" name="Rebecca Harms" is_mep="True" mode="spoken" role="rapporteur">
      <p sl="de">Mijnheer de Voorzitter, ter afsluiting van dit debat wil ik nog eens opmerken dat de stillegging van de kerncentrales in Litouwen, Slowakije en Bulgarije is gebaseerd op internationale expertise. De Internationale Organisatie voor Atoomenergie heeft deze reactoren, die op dezelfde manier zijn gebouwd als Tsjernobyl, gecontroleerd en achtte het niet mogelijk om ze zodanig aan te passen dat ze konden voldoen aan de veiligheidsnormen die algemeen in de oude Europese Unie golden. Dat was een verstandig besluit en dit rechtvaardigt dat we solidair zijn en dat we – en met het besluit van morgen ook per onmiddellijk – in Litouwen, Slowakije en Bulgarije delen in de kosten van stillegging.</p>
      <p sl="de">Ten tweede wil ik er nog eens op wijzen dat tot nu toe geen van deze landen, net zo min als enig West-Europees land of enig land ter wereld erin is geslaagd een verantwoorde oplossing voor de definitieve opslag van hoogradioactief afval te vinden. Dat is een taak die we nog moeten vervullen, hoewel daarin intussen in veel landen miljarden geïnvesteerd zijn en er sinds dertig jaar naar een verantwoorde manier wordt gezocht. Dat is een debat dat vooral moet worden gevoerd door degenen die voor kernenergie zijn, de technologie die veel risico’s met zich meebrengt. De opslag van kernafval vormt in de huidige situatie – volgens mij en volgens de meerderheid van de burgers in Europa – een zo groot onopgelost risico dat dit alleen al een goede reden is om te stoppen met het gebruik van kernenergie. Wij zullen hierover verder debatteren met de heer Oettinger. Ik dank u voor uw aandacht.</p>
    </intervention>
    <intervention id="3-482" speaker_id="4346" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt morgen, donderdag 20 mei, om 12.00 uur plaats.</p>
      <p sl="nl">Schriftelijke verklaringen (artikel 149)</p>
    </intervention>
    <intervention id="3-961" speaker_id="4260" name="Eija-Riitta Korhola" is_mep="True" mode="written">
      <p sl="fi">Mijnheer de Voorzitter, in 1999 verplichtte de Europese Commissie, namens de Europese Unie, Bulgarije om vier van zijn zes reactoreenheden te sluiten als voorwaarde voor de toetredingsonderhandelingen. De Commissie had al lange tijd beweerd dat de betreffende eenheden niet meer tegen redelijke kosten verbeterd konden worden. Krachtens de overeenkomst werden twee eenheden in 2002 gesloten en de andere twee in 2006. Na aanzienlijke investeringen en onafhankelijke onderzoeken bleek echter dat de betreffende eenheden aan alle veiligheidscriteria voldeden en volgens de Groep atoom- en onderzoekvraagstukken van de Raad was er geen extra toezicht nodig. Bulgarije was een netto exporteur van elektriciteit naar al zijn buurlanden geworden en dekte soms 100 procent van het elektriciteitstekort in de regio. Toch werden de betreffende eenheden krachtens de overeenkomst gesloten, waarna de regio met stroomstoringen te maken kreeg en de vervangende centrales voor grotere broeikasgasemissies zorgden. Ik stelde zelf een vraag aan de Commissie en de Raad, gebaseerd op het verslag van de heer Van Orden betreffende het verzoek van de Republiek Bulgarije om toetreding tot de Europese Unie en paragraaf 33 hiervan. Daarin vroeg het Europees Parlement de Raad flexibeler om te gaan met de sluitingsdata, totdat een nieuwe opwekkingscapaciteit kon worden gebouwd die de emissies niet zou vergroten, wat niet voor 2011 zou gebeuren. Het antwoord was echter negatief en in plaats daarvan toonde de Europese Unie haar solidariteit met Bulgarije in de vorm van aanzienlijke financiële steun. Het is daarom terecht om de financiering langer dan gepland voort te zetten, want het verlies aan capaciteit voor elektriciteitsopwekking, om nog maar te zwijgen van de overige druk op de regio, is voor Bulgarije in economisch en sociaal opzicht een grote last. Wij moeten ons in alle eerlijkheid afvragen of deze enorme financiële investeringen voorkomen hadden kunnen worden als de Commissie en de Raad hun inflexibele en aanvechtbare voorwaarden hadden heroverwogen.</p>
    </intervention>
    <intervention id="3-960" speaker_id="96981" name="Franz Obermayr" is_mep="True" mode="written">
      <p sl="de">Tijdens de toetredingsonderhandelingen in 2005 heeft Bulgarije toegezegd de eenheden 1-4 van de kerncentrale Kosloduj uit te zullen schakelen en vervolgens stil te zullen leggen. Aanvankelijk zou de EU de ontmanteling tot 2009 financieel ondersteunen. Nu wordt de financiële hulp tot eind 2013 uitgebreid en dit betekent dat 300 miljoen euro beschikbaar moet worden gesteld. Bulgarije moet natuurlijk worden gesteund bij de stillegging van Kosloduj en de daarmee gepaard gaande milieuproblemen en economische problemen, zoals het veilige beheer van radioactief afval, de bevordering van hernieuwbare energiebronnen of de omscholing van medewerkers. Aan de financiële hulp moet echter een gedetailleerde specificatie van de verschillende plannen, een strikte financiële controle en een regelmatig toezicht op het gebruik van de middelen vastzitten. In geen geval mag via een achterdeur financiële steun aan de tweede Bulgaarse kerncentrale in Belene worden verstrekt! Bovendien is Bulgarije momenteel op zoek naar Europese investeerders voor Belene en een dergelijk gebruik van de gelden voor ontmanteling zou juist nu goed van pas komen. Dat moeten we voorkomen! Een nauwkeurige berichtgeving en strikte door de Commissie, het Europees Parlement en de Europese Rekenkamer uitgevoerde controles ter plaatse zijn daarom van essentieel belang!</p>
    </intervention>
    <intervention id="3-959" speaker_id="36281" name="Silvia-Adriana Ţicău" is_mep="True" mode="written">
      <p sl="ro">De EU is voor 53 procent van de energiebehoefte afhankelijk van import. Om de energieafhankelijkheid te verminderen heeft een aantal lidstaten ambitieuze strategieën uitgewerkt voor kernenergie en energie uit hernieuwbare bronnen. Kernenergie is goed voor 28 procent van de totale geconsumeerde energie in de EU, en het is de grootste energiebron in België, Litouwen, Slowakije en Zweden. De productie van kernenergie genereert geen CO2 en de maandelijkse energierekening is lager in lidstaten waar kernenergie wordt gebruikt. De EU stelt echter zeer strenge eisen aan het veilig beheer van kerncentrales en de behandeling van kernafval. Strikte maatregelen en hoge veiligheidsstandaarden voor kerncentrales, en nauwe samenwerking tussen lokale, regionale, nationale en Europese autoriteiten bieden de juiste omstandigheden voor een veilig gebruik van kernenergie in de EU. De door de Commissie voorgestelde verordening geeft Bulgarije een eerlijke behandeling door middel van financiële steun tot 2013, voor het buiten bedrijf stellen van zijn kerncentrales, hetgeen bepaald is in de toetredingsverdragen. Het buiten bedrijf stellen van kerncentrales vergt financiële planning op de lange termijn, hetgeen moet doorgaan tot het moment waarop de locatie compleet is vrijgemaakt en al het radioactieve afval en de gebruikte brandstof veilig zijn verwerkt.</p>
    </intervention>
  </section>
  <section id="creitem25" title="13. Uitvoeringsmaatregelen (artikel 88 van het Reglement)"/>
  <section id="creitem26" title="14. Agenda van de volgende vergadering: zie notulen"/>
  <section id="creitem27" title="15. Sluiting van de vergadering"/>
</text>
