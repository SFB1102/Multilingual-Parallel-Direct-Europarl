<?xml version='1.0' encoding='utf-8'?>
<text id="20010313.NL" lang="nl" date="2001-03-13" place="Straatsburg" edition="Uitgave PB">
  <section id="creitem1" title="Opening van de zitting">
    <intervention id="2-004" speaker_id="2046" name="De Voorzitter" is_mep="True" mode="spoken">
      <p sl="nl">Ik verklaar de zitting 2001-2002 van het Europees Parlement te zijn geopend.</p>
    </intervention>
  </section>
  <section id="creitem2" title="Goedkeuring van de notulen van de vorige vergadering">
    <intervention id="2-006" speaker_id="2046" name="De Voorzitter" is_mep="True" mode="spoken">
      <p sl="nl">De notulen van de vergadering van gisteren zijn rondgedeeld.</p>
      <p sl="nl">Geen bezwaren?</p>
      <a text="(De notulen worden goedgekeurd)"/>
    </intervention>
    <intervention id="2-007" speaker_id="4516" name="Helmer" is_mep="True" mode="spoken">
      <p sl="en">Mijnheer de Voorzitter, ik zou graag willen weten of u mijn bezorgdheid deelt over het recente arrest van het Europees Hof van Justitie in de zaak Bernard Connolly. Bent u het met me eens dat dit arrest een grove schending van de vrijheid van meningsuiting is en lijnrecht ingaat tegen het zogenoemde Handvest van de grondrechten? Zou u in dat geval onze bezorgdheid hierover aan het Europees Hof van Justitie kunnen overbrengen?</p>
    </intervention>
    <intervention id="2-008" speaker_id="2046" name="De Voorzitter" is_mep="True" mode="spoken">
      <p sl="nl">We nemen nota van deze opmerking, mijnheer Helmer.</p>
    </intervention>
    <intervention id="2-009" speaker_id="1966" name="Plooij-van Gorsel" is_mep="True" mode="spoken">
      <p sl="nl">Voorzitter, in januari heb ik geïnterrumpeerd omdat de vluchten in Amsterdam steeds gecanceld worden. Ik heb toen gezegd dat één op de twee vluchten wordt afgelast. Gisteren was dat wederom het geval: weer werd de vlucht uit Amsterdam gecanceld. Ik zou de Voorzitter willen vragen om dit met Air France beter te regelen.</p>
    </intervention>
    <intervention id="2-010" speaker_id="2046" name="De Voorzitter" is_mep="True" mode="spoken">
      <p sl="nl">We zullen het regelen, mevrouw Plooij-van Gorsel.</p>
    </intervention>
  </section>
  <section id="creitem3" title="Urgentverklaring">
    <intervention id="2-013" speaker_id="1040" name="Graefe zu Baringdorf" is_mep="True" mode="spoken">
      <p sl="de">voorzitter van de Commissie landbouw en plattelandsontwikkeling . -) Mijnheer de Voorzitter, de Commissie landbouw en plattelandsontwikkeling verwerpt dit verzoek om urgentverklaring van de Raad. Wij zijn van mening dat wij de tijd hebben om een goed verslag te schrijven. Wij zullen dit verslag niet uitstellen. De fracties hebben namelijk onderling afgesproken dat wij het verslag in april zullen afronden om het in mei in de plenaire vergadering te behandelen, zodat we tijd genoeg hebben om over deze kwestie te stemmen. Een andere reden waarom wij dit verzoek verwerpen is dat wij – zoals u allen weet – ook in Nice niet hebben bereikt dat het Europees Parlement medebeslissing op het terrein van de landbouw krijgt. Als wij nu aan dit verzoek tegemoetkomen, zouden wij afstand doen van onze medewerking, want dan hebben wij niets meer te zeggen. Wij zijn echter van mening dat de Raad zeer verdeeld is over deze kwestie en dat de uiteindelijke voorstellen en compromisformules door het Europees Parlement moeten worden gevonden. Daarom vraag ik u dit verzoek om urgentverklaring te verwerpen.</p>
    </intervention>
  </section>
  <section id="creitem4" title="Agenda">
    <intervention id="2-016" speaker_id="2046" name="De Voorzitter" is_mep="True" mode="spoken">
      <p sl="nl">Ik wil u eraan herinneren dat het Parlement gisteren een beginselbesluit heeft genomen tot inschrijving op de agenda van de verklaring van de Raad en de Commissie over mond- en klauwzeer. De agenda is zo zwaar belast dat we dit punt alleen in kunnen schrijven zonder een ander punt te schrappen als we het vragenuur inkorten. In overleg met de andere instellingen stel ik daarom de volgende wijziging van de agenda voor de vergadering van morgen voor:</p>
      <p sl="nl">17.30 - 18.15 uur: verklaringen van de Raad en de Commissie over mond- en klauwzeer, gevolgd door een debat van 30 minuten. Ik stel bovendien voor deze verklaringen niet te laten volgen door de indiening van ontwerpresoluties.</p>
      <p sl="nl">18.15 – 19.00 uur: vragenuur aan de Raad.</p>
      <p sl="nl">Ik geef nu het woord aan een voorstander en aan een tegenstander.</p>
    </intervention>
    <intervention id="2-017" speaker_id="2295" name="Swoboda" is_mep="True" mode="spoken">
      <p sl="de">Mijnheer de Voorzitter, ik denk dat dit een goed voorstel is. Wij hebben dit gisteren besproken en waren vrijwel unaniem van mening dat we het oorspronkelijke besluit van de Conferentie van voorzitters wegens actuele kwesties moeten veranderen. In dat geval moet daar natuurlijk altijd iets anders onder lijden, dat is duidelijk. Wij zien niet graag af van het vragenuur, maar als dat de enige mogelijkheid is, wil ik dit voorstel, ook namens mijn fractie, van harte steunen.</p>
    </intervention>
    <intervention id="2-018" speaker_id="2229" name="Posselt" is_mep="True" mode="spoken">
      <p sl="de">Mijnheer de Voorzitter, hoewel ik op dit moment ook geen andere oplossing zie, wil ik toch protesteren tegen het feit dat het vragenuur meer en meer verwordt tot zogenaamde vogelvrijverklaarde van de planning. Telkens als er knelpunten ontstaan, wordt het vragenuur ingekort. Ik vind dit niet juist, omdat het vragenuur in de Verdragen is vastgelegd. Het is een elementair parlementair recht. Ik vind het van de gekke dat telkens aan dit punt wordt geknaagd. De afgevaardigden dienen hun vragen binnen de gestelde termijn in en hebben er recht op dat deze worden beantwoord.</p>
      <a text="(Applaus)"/>
    </intervention>
  </section>
  <section id="creitem5" title="Geldboetes die aan vervoerders worden opgelegd voor het vervoeren naar de lidstaten van onderdanen van derde landen die niet over de vereiste documenten beschikken">
    <intervention id="2-021" speaker_id="2046" name="De Voorzitter" is_mep="True" mode="spoken">
      <p sl="nl">Aan de orde is het verslag (A5-0069/2001) van de heer Kirkhope, namens de Commissie vrijheden en rechten van de burger, justitie en binnenlandse zaken, over het initiatief van de Franse Republiek tot aanneming van een richtlijn van de Raad betreffende de harmonisatie van de geldboetes die aan vervoerders worden opgelegd voor het vervoeren naar de lidstaten van onderdanen van derde landen die niet over de vereiste documenten beschikken om daarin te worden toegelaten (10701/2000 - C5-0470/2000 + 14074/2000 - C5-0005/2001 - 2000/0822(CNS)).</p>
    </intervention>
    <intervention id="2-022" speaker_id="4542" name="Kirkhope" is_mep="True" mode="spoken" role="rapporteur">
      <p sl="en">Mijnheer de Voorzitter, dit debat over mijn verslag vindt precies op het juiste moment plaats, slechts twee dagen voor de eerste formele Raad Justitie en Binnenlandse Zaken onder het Zweedse voorzitterschap. Op de agenda van die zitting staat de stand van zaken in verband met de richtlijn en het kaderbesluit voor gemeenschappelijke boetes hulp bij illegale binnenkomst en illegaal verblijf in de EU.</p>
      <p sl="en">Toen ik als minister in het VK verantwoordelijk was voor vervoerdersaansprakelijkheid en andere immigratiezaken, had ik altijd de indruk dat het VK weliswaar strenge regels had voor vervoerdersaansprakelijkheid, maar dat het systeem zelf nogal onevenwichtig en niet helemaal eerlijk was, en dus vatbaar voor kritiek. Sommige vervoerders bleven buiten schot en in de EU als geheel zaten er door de verschillen tussen de landen mazen en zwakke punten in de wetgeving, terwijl we op dit terrein juist zouden moeten samenwerken en ons beleid coördineren.</p>
      <p sl="en">De lasten waren duidelijk ongelijk verdeeld, dus hier ligt een kans voor verbetering. Het Franse voorzitterschap heeft het initiatief genomen om dit ongetwijfeld zeer moeilijke probleem aan te pakken en ik hoop dat mijn verslag dat initiatief op een eerlijke en redelijke manier heeft verbeterd.</p>
      <p sl="en">Mijn verslag zorgt ervoor dat de vervoerdersaansprakelijkheid van toepassing wordt op al het vervoer van onderdanen van derde landen zonder de vereiste documenten naar de EU. Dat is eerlijk en hoewel de vervoerdersondernemingen waarschijnlijk tegen elke vorm van aansprakelijkheid zullen zijn, zullen alle vervoerders er profijt van hebben als de verantwoordelijkheid over hen allemaal wordt verdeeld.</p>
      <p sl="en">Ik vind echter ook dat de verantwoordelijkheid van de vervoerders beperkt moet zijn. Sommigen hebben voorgesteld dat vervoerders verplicht zouden moeten worden personen die zij hebben vervoerd terug te brengen of de situatie te herstellen. Dat zou draconisch en buitensporig zijn. Vervoerders zouden zo’n geval natuurlijk bij de politie of bij andere bevoegde autoriteiten moeten melden, die dan de nodige stappen nemen.</p>
      <p sl="en">Het is niet meer dan redelijk dat de boete aan de vervoerder wordt terugbetaald als aan de vervoerde persoon vervolgens asiel wordt toegekend. Dat was tot nu toe niet het geval, maar een dergelijke clausule is opgenomen in mijn verslag.</p>
      <p sl="en">Mijn laatste punt is dat geldboetes in heel Europa geharmoniseerd moeten worden. Op dit moment leggen sommige landen helemaal geen boetes op, sommige een erg lage boete en in sommige landen zijn de boetes misschien juist te hoog. Geharmoniseerde boetes kunnen helpen deze activiteiten te stoppen en mensen aanmoedigen samen te werken.</p>
      <p sl="en">Het is belangrijk dat we hieraan aandacht besteden. We mogen de vervoerders niet in de steek laten, en ook de autoriteiten moeten hun verantwoordelijkheden nemen. We willen humanitair zijn, maar dit probleem kan en moet door de EU als geheel worden opgelost. Daarom hoop ik dat het Huis mijn verslag zal aannemen.</p>
    </intervention>
    <intervention id="2-023" speaker_id="2271" name="Hernández Mollar" is_mep="True" mode="spoken">
      <p sl="es">Mijnheer de Voorzitter, de illegale mensenhandel is een hoogst verwerpelijk misdrijf dat vanuit de legaliteit en in internationaal verband moet worden vervolgd en teruggedrongen.</p>
      <p sl="es">In de Akkoorden van Tampere hebben de Europese regeringen zich hiertoe verplicht. Daarvoor is bovendien de medewerking van de landen van herkomst vereist, in het bijzonder van degenen die bij het vervoer van reizigers zijn betrokken.</p>
      <p sl="es">Het probleem is het harmoniseren van de wetgevingen van de lidstaten en het vinden van de juiste formules om deze beter op elkaar af te stemmen. Het lijdt geen twijfel dat de vervoerders de verplichting op zich moeten nemen om te controleren of de vervoerde buitenlanders aan de toelatingsvereisten voldoen. De in het onderhavige initiatief voorgestelde formule om als sanctie een minimumbedrag vast te stellen van zeker 5.000 euro per vervoerde persoon is geen slecht idee. Er zou echter bovendien tot inbeslagneming van de door de vervoerders gebruikte voertuigen en middelen moeten worden overgegaan. Dit moet dan geen eventuele, maar een daadwerkelijk toe te passen straf zijn.</p>
      <p sl="es">Ook lijkt het noodzakelijk de sancties niet van toepassing te laten zijn op het vervoer van mensen die op grond van het Verdrag van Genève tot de asielprocedure worden toegelaten.</p>
      <p sl="es">Kortom, mijnheer de Voorzitter, collega's, het gaat erom dat de Europese regeringen er alles aan doen om ervoor te zorgen dat de vervoerders, de grenspolitie en de douanepolitie op gecoördineerde wijze aan hun verplichtingen voldoen. Voorkomen moet worden dat criminele netwerken met mensen kunnen handelen.</p>
      <p sl="es">Dit is niet de enige manier waarop de illegale mensenhandel kan worden bestreden. Het gaat erom dat wij de verantwoordelijkheid delen voor een ernstig probleem dat de Europese maatschappij in haar geheel onder ogen moet zien.</p>
      <p sl="es">Waarde collega's, wij hebben lang genoeg over dit initiatief gepraat. Het is van het grootste belang dat het nu zo spoedig mogelijk in praktijk wordt gebracht.</p>
    </intervention>
    <intervention id="2-024" speaker_id="4329" name="Cerdeira Morterero" is_mep="True" mode="spoken">
      <p sl="es">Mijnheer de Voorzitter, mijn eerste woorden zijn bedoeld als erkenning van het werk en de inspanning van collega Kirkhope. Die erkenning betreft eveneens de ons bekende moeilijkheden bij de totstandbrenging van dit initiatief. Ik ben van mening dat het gebrek aan inzicht, de problemen die collega Kirkhope heeft ondervonden, grotendeels te wijten waren aan het gebrek aan duidelijkheid en aan de wijzigingen die de Raad keer op keer in de tekst heeft aangebracht. Dit was het bewijs dat er op dit punt geen unanimiteit is, hetgeen het werk extra heeft bemoeilijkt, niet alleen voor collega Kirkhope, maar voor het hele Parlement en natuurlijk ook voor de leden van de Commissie vrijheden en rechten van de burger, justitie en binnenlandse zaken, die een poging heeft gedaan de tekst te verbeteren.</p>
      <p sl="es">Wij moeten niet vergeten dat - zoals wij allemaal weten - de Europese Raad van Tampere in oktober 1999 heeft besloten dat wij voor de verschillende, maar nauw met elkaar samenhangende vraagstukken van asiel en immigratie een gemeenschappelijk Europees beleid moeten ontwikkelen. Daarbij werden de uitgangspunten voor samenwerking met de landen van herkomst vastgelegd: een gemeenschappelijk Europees asielstelsel, rechtvaardige behandeling van onderdanen van derde landen, alsook het beheer van de migratiestromen.</p>
      <p sl="es">Tevens werd benadrukt dat voor het beheer of de beheersing van de migratiestromen, met inbegrip van politieke aspecten, aspecten betreffende mensenrechten en ontwikkeling, alsook uiteraard de bestrijding van illegale immigratie en mensenhandel, een ruime benadering vereist is. Daarbij zal nauw met de landen van herkomst en doorreis moeten worden samengewerkt.</p>
      <p sl="es">Gezien al het voorgaande is het naar mijn oordeel absoluut noodzakelijk dat de Europese Unie niet alleen bij het onderhavige initiatief, maar ook bij de initiatieven die later vandaag nog aan de orde komen en waarover ook de komende jaren ongetwijfeld nog het nodige gezegd zal worden, duidelijke en redelijke standpunten inneemt. Een en ander dient vanzelfsprekend in overeenstemming met het Verdrag van Genève van de Verenigde Naties van 1951 te zijn.</p>
      <p sl="es">Het antwoord van de Europese Unie op de clandestiene immigratie dient niet uitsluitend tot een strikte controle beperkt te blijven. Wij mogen onze verantwoordelijkheden met betrekking tot de verdediging en bevordering van de mensenrechten niet uit de weg gaan. Die rechten moeten in dit initiatief zichtbaar zijn. Wij moeten de migratiestroom beheersen met alle mechanismen die tot onze beschikking staan. Wij moeten echter ook erkennen dat er jaarlijks juist zoveel mensen mogen worden toegelaten dat clandestiniteit wordt voorkomen en criminele organisaties uit de buurt blijven.</p>
      <p sl="es">Ik breng het Parlement artikel 31 van het Verdrag van Genève in herinnering. Daarin staat dat er van een reële en gegronde vrees voor vervolging sprake moet zijn om de illegale grensoverschrijding op het grondgebied van een asielland te rechtvaardigen.</p>
      <p sl="es">In dit soort gevallen zal iemand misschien gebruik maken van valse documenten als enig middel om aan een bedreiging van zijn leven of vrijheid te ontsnappen. Teneinde een ruimte van vrijheid, veiligheid en rechtvaardigheid te kunnen creëren, dient dan ook gewaarborgd te zijn dat vervoerders in het geval van asielzoekers van sancties worden vrijgesteld.</p>
      <p sl="es">Het is onze bedoeling om het beheer van de migratiebewegingen te verbeteren in het kader van een nauwe samenwerking met de landen van herkomst en doorreis. De strijd tegen de illegale immigratie moet worden opgevoerd en de betrokken criminele sectoren moeten worden bestreden, terwijl tegelijkertijd de rechten van de slachtoffers moeten worden gewaarborgd.</p>
      <p sl="es">Het is te betreuren dat deze tekst van het Zweedse voorzitterschap geen enkele belangrijke vooruitgang betekent ten opzichte van de eerste tekst van het Franse initiatief. De realiteit van de immigratie laat zien dat er globale, coherente en gecoördineerde initiatieven nodig zijn en geen incidentele maatregelen zoals deze. Het gaat immers om een restrictieve precisering van artikel 26 van het Akkoord van Schengen. De instelling van het asiel moet beschermd worden. Vervoerders van buitenlandse onderdanen moeten van sancties worden vrijgesteld indien deze na aankomst asiel aanvragen, ook al wordt de aanvraag vervolgens verworpen. Wij kunnen vervoerders er niet toe verplichten de motieven van de asielzoekers na te gaan. Dat is een taak die aan de lidstaten is voorbehouden en niet door de vervoerders kan worden vervuld.</p>
      <p sl="es">Om al deze redenen hebben wij gemeend om intrekking van de onderhavige tekst te moeten verzoeken, teneinde een beter initiatief te krijgen dat aan de opbouw van een echt communautair immigratiebeleid kan bijdragen.</p>
    </intervention>
    <intervention id="2-025" speaker_id="1964" name="Wiebenga" is_mep="True" mode="spoken">
      <p sl="nl">Mijnheer de Voorzitter, bij dit voorstel spelen twee elementen een rol. Het ene element is de bestrijding van de mensensmokkel als onderdeel van de grote misdaad. Vrijwel iedereen is het erover eens dat wij alles moeten doen om de illegale immigratie tegen te gaan die stelselmatig wordt georganiseerd. We lezen en zien te vaak op welke mensonterende wijze met de levens van mensen wordt omgegaan. Het voorbeeld van de Dover-Chinezen is maar al te wrang.</p>
      <p sl="nl">Het andere element is het recht op asiel. Mensen die armoede, ellende of oorlog ontvluchten, valt niets te verwijten. Wat zouden wij doen in zulke omstandigheden? Europa heeft van oudsher een humanitaire traditie en dat moet zo blijven. Er moet dus een evenwicht worden gevonden tussen het hooghouden van het Vluchtelingenverdrag enerzijds en het bestrijden van de misdaad anderzijds. Daarbij speelt met betrekking tot dit voorstel nog een ander element. Het gaat in dit geval niet om het al dan niet invoeren van geldboetes voor vervoerders. Alle Schengen-landen hebben al vele jaren zo'n regeling en passen die ook toe. Maar ook niet-Schengen-landen, zoals Groot-Brittannië, zoals de rapporteur al vermeldde, en bijvoorbeeld Canada hebben dit soort boetemechanismen. Het voorstel van vandaag gaat alleen om het harmoniseren van die geldboetes.</p>
      <p sl="nl">Al met al, mijnheer de Voorzitter, is de ELDR-Fractie van mening dat een beter evenwicht gezocht moet worden tussen deze twee elementen. Daarom hebben wij amendement nr. 11 ingediend van de collega's Watson en barones Ludford, op grond waarvan dit boetestelsel niet van toepassing is wanneer een persoon asiel zoekt. Wij hopen dat dit amendement wordt aanvaard en vinden dan ook de harmonisatie als geheel aanvaardbaar.</p>
    </intervention>
    <intervention id="2-026" speaker_id="4244" name="Sörensen" is_mep="True" mode="spoken">
      <p sl="nl">Voorzitter, collega's, met betrekking tot het verslag-Kirkhope wil ik opmerken dat het probleem inderdaad moet worden aangepakt, maar dat mijn fractie en ik toch enkele bedenkingen hebben: vermeden moet worden dat onschuldigen worden getroffen, namelijk vervoerders en vrachtvervoerders in het algemeen. Zij staan dikwijls onder zware sociale druk, zij moeten zich aan bepaalde tijden houden en bovendien weten zij soms niet dat zij mensen vervoeren.</p>
      <p sl="nl">Vervoerders kunnen tussenpersonen zijn die meewerken in het criminele netwerk, en dan moeten zij bestraft worden wegens mensenhandel en mensensmokkel. Maar zij kunnen ook meewerken aan de bestrijding van het criminele netwerk door aangifte te doen van het feit dat er in hun vrachtwagens illegaal personen worden vervoerd. De vervoerder kan echter ook een taxichauffeur zijn die bijvoorbeeld in Sangatte of in het centrum van Calais mensen meeneemt en over de grens brengt. Moet hij dan soms ook hun papieren controleren?</p>
      <p sl="nl">Verder kunnen zich problemen voordoen voor mensen die soms wel met papieren reizen, maar met papieren die moeilijk gecontroleerd kunnen worden. En dan is er nog het geval van mensen die meereizen en verklaren dat zij asiel gaan aanvragen, maar dat niet onmiddellijk doen en in de clandestiniteit verdwijnen. Ik zou graag duidelijkheid hebben over de vraag wie in de toekomst al die documenten gaat onderzoeken. Ik denk dat er onvoldoende mensen voorhanden zijn om alle documenten te controleren.</p>
    </intervention>
    <intervention id="2-027" speaker_id="4437" name="Frahm" is_mep="True" mode="spoken">
      <p sl="da">Mijnheer de Voorzitter, dit voorstel is een poging om de symptomen van een ongewoon ernstige ziekte te behandelen. Helaas wordt door dit voorstel de ziekte niet alleen verwaarloosd, de symptomen en de ziekte zelf worden er ook erger door. Het zou afschrikwekkend moeten werken, maar ik zou wel eens willen weten wie men denkt af te schrikken. Wie denkt u dat er bang wordt van het onderhavige voorstel? De humanitaire organisaties. Mensen van de kerk. Mensen die het hart op de juiste plek hebben, en die moeten verantwoorden waar hun geld vandaan komt en hoe ze het gebruiken. En wie gaat eraan verdienen, denkt u? De maffia. De brutalen.</p>
      <p sl="da">Neem een land als Afghanistan, dat nu bijna omgeven is door gesloten grenzen. Pakistan neemt geen vluchtelingen meer op. In de directe omgeving is geen plaats voor nog meer kampen, zoals sommigen van ons het noemen. Daar kunnen geen mensen meer bij, maar er zijn nog steeds mensen die moeten vluchten, en die moeten betalen om eruit te komen. En aan wie moeten ze volgens ons betalen? Aan de maffia, of aan de kerk en humanitaire organisaties? Als we de straf verhogen, krijgen we een hogere prijs. Mensen die moeten vluchten, zullen duur moeten betalen voor het voorstel dat we nu behandelen. Een hogere straf betekent ook dat er minder aanbieders op deze markt komen. Minder mensen bieden hulp aan mensen die moeten vluchten. Degenen die overblijven, horen bij de maffia. Zij kunnen elke prijs vragen, en uiteindelijk krijgen ze een monopolie op dit gebied. Ik heb begrepen dat er landen onder de lidstaten zijn die zich grote zorgen over dit voorstel maken. Ik heb begrepen dat het Zweedse voorzitterschap niet gerust is op het voorstel. Ik wil ze dringend verzoeken het vetorecht in de Raad te gebruiken om er een halt aan toe te roepen.</p>
      <p sl="da">Bovendien wil ik aanraden om bij de behandeling van het voorstel tenminste twee dingen te doen. Ten eerste moet er onderscheid worden gemaakt tussen organisaties die dit voor het geld doen, die het voor het gewin doen, en organisaties die uit humanitaire, menslievende overwegingen handelen. Dat onderscheid is bepalend voor de situatie waarin we mensen op de vlucht jagen. Ten tweede vind ik dat we onze verantwoordelijkheid niet moeten afschuiven op toevallige vervoersbedrijven. Het kan niet de bedoeling zijn dat een toevallige werknemer van Sabena, Air France of SAS de verantwoordelijkheid krijgt om te beoordelen wat er in een asielzaak moet gebeuren. Dat is onze verantwoordelijkheid.</p>
      <a text="(Applaus)"/>
    </intervention>
    <intervention id="2-028" speaker_id="1441" name="Andrews" is_mep="True" mode="spoken">
      <p sl="en">Mijnheer de Voorzitter, de wereld is vol van conflicten en dictators, ellende en armoede en de onschuldige slachtoffers betalen de prijs daarvoor. De georganiseerde misdaad beschikt over enorme middelen en kan ongestraft zijn gang gaan. Er is meer internationale samenwerking nodig tussen instanties die belast zijn met de wetshandhaving.</p>
      <p sl="en">Het is geen geheim dat politici en de politie in sommige landen profiteren van de mensenhandel en mensensmokkelaars tippen wanneer er acties tegen hen op stapel staan.</p>
      <p sl="en">Veel van de problemen die we vanmorgen behandelen, zoals immigratie, tijdelijke bescherming voor ontheemden en het niveau van geharmoniseerde boetes voor vervoerders die personen zonder de nodige papieren vervoeren, zijn met deze duistere wereld van conflicten en crimineel opportunisme verweven.</p>
      <p sl="en">In de afgelopen tien jaar is het aantal gedwongen en vrijwillige migranten in de hele wereld enorm gestegen. De conflicten in het voormalige Joegoslavië, Kosovo en elders hebben geleid tot plotselinge verplaatsingen van grote groepen mensen, die tijdelijke bescherming nodig hadden. Tegelijkertijd worden de asielproblemen steeds groter. Vorig jaar hebben 390.000 personen asiel aangevraagd in de Europese Unie. Volgens ramingen van de Verenigde Naties wordt in de moderne slavenhandel 5 miljard pond omgezet en bereikt 10% van de illegale immigranten Europa via de Balkanroute.</p>
      <p sl="en">Volgens de UNHCR was mijn eigen land, Ierland, vorig jaar derde in Europa na Slovenië en België wat betreft het aantal asielzoekers per hoofd van de bevolking. Asielzoekers in Europa waren hoofdzakelijk afkomstig uit de Federatieve Republiek Joegoslavië, Irak en Afghanistan. Het aantal asielzoekers uit Iran is meer dan verdubbeld. Deze mensen worden niet zo warm onthaald in Ierland als verwacht zou mogen worden, vooral in het licht van onze eigen emigratiegeschiedenis.</p>
      <p sl="en">Ik moet zeggen, al is het ongaarne, dat de Ieren de nieuwe bevolkingsgroepen in hun land niet bepaald een warm welkom hebben bereid. Immigratie is voor ons een nieuw verschijnsel, maar ik vind het triest dat mensen die ik voor fatsoenlijk en sociaal voelend hield, zich racistisch en vijandig opstellen tegenover vreemdelingen. Dat geldt ook voor veel mensen in mijn eigen kiesdistrict. Dat spijt me bijzonder.</p>
    </intervention>
    <intervention id="2-029" speaker_id="4745" name="Turco" is_mep="True" mode="spoken">
      <p sl="it">Mijnheer de Voorzitter, ik spreek namens de afgevaardigden van de Lijst-Bonino. Wij zullen tegen het verslag-Kirkhope en het voorstel van het Franse voorzitterschap stemmen, met andere woorden tegen het zoveelste repressieve voorstel over immigratie.</p>
      <p sl="it">Het lijdt geen twijfel dat de overwegingen van de collega’s Cerdeira, Sörensen en Frahm en die van het voorafgaande betoog gefundeerd zijn, maar voordat we in kunnen gaan op de inhoudelijke aspecten van dit verslag en dit voorstel, moeten we een principekwestie aan de orde stellen: de versnippering van het immigratiebeleid. Anders zouden wij, of liever gezegd zou vooral de Raad moeten verklaren dat hij niet in staat is geweest dit verschijnsel te reguleren, ofwel dat hij niet heeft kunnen voorzien wat er zou kunnen gebeuren, dat hij het niet heeft kunnen voorkomen en nu nog steeds niet in staat is met beleidsvoorstellen te komen.</p>
      <p sl="it">We worden gebombardeerd met voorstellen van de Raad en van de afzonderlijke lidstaten, die aan de ene kant beweren een gemeenschappelijk en globaal immigratiebeleid te willen ontwikkelen en aan de andere kant stukjes repressief recht willen opnemen en harmoniseren, en dat zonder op wat voor manier dan ook de inhoud en de criteria vast te stellen die aan het toekomstige Europese immigratiebeleid ten grondslag zullen liggen – of liever gezegd, zouden moeten liggen.</p>
      <p sl="it">Wij denken dat dit verslag en dit voorstel op geen enkele manier bijdragen tot een immigratiebeleid; integendeel, het zijn juist deze voorstellen die mede de oorzaak zijn van voorvallen als in Dover, waar dodelijke slachtoffers zijn gevallen. Op deze manier dragen we bij aan de verrijking van de georganiseerde misdaad.</p>
    </intervention>
    <intervention id="2-030" speaker_id="4278" name="Klamt" is_mep="True" mode="spoken">
      <p sl="de">Mijnheer de Voorzitter, ik wil er nogmaals aan herinneren dat dit Franse initiatief de bestrijding van de illegale immigratie behandelt, en ik wil de heer Kirkhope hartelijk danken voor zijn goede verslag. Het idee is illegale immigratie al bij de bron – doorgaans in het land van herkomst – te verhinderen. Momenteel bevorderen vervoerders indirect de illegale immigratie, doordat reisdocumenten niet worden gecontroleerd. Pas bij aankomst in een lidstaat van de EU kan door de grenspolitie worden vastgesteld dat iemand probeert illegaal het land binnen te komen.</p>
      <p sl="de">De Commissie stelt een eenvoudige en efficiënte oplossing voor. De vervoerders moeten al bij het vertrek controleren of hun passagiers over de vereiste reisdocumenten respectievelijk visa beschikken en zo nodig het vervoer weigeren. Om ervoor te zorgen dat deze controles ook daadwerkelijk worden uitgevoerd en tegelijkertijd de hulp bij illegale immigratie tegen te gaan, moeten er in de EU uniforme geldboetes worden ingevoerd. Dit is de enige garantie voor een gemeenschappelijke en consequente houding ten opzichte van de illegale immigratie. Het voorstel om de geldboetes bij aanvraag van asiel te laten vervallen werkt daarentegen contraproductief, aangezien doorgaans bijna altijd asiel wordt aangevraagd. Daarom mogen de vervoerders de geldboete alleen terugkrijgen als een asielaanvraag wordt ingewilligd.</p>
      <p sl="de">Vervoerders zijn zeer wel in staat samen met het vervoersbewijs ook de reisdocumenten te controleren die nodig zijn om in het land van bestemming te worden toegelaten. Dit moet voor alle transportmiddelen gelden, ook voor vervoer per spoor. Van de vervoerders kan echter niet worden gevraagd de mensen ook weer mee terug te nemen. Dat is een taak voor de nationale politie of een vergelijkbare instantie. Alleen dan is het zeker dat de uitwijzing ook daadwerkelijk en volgens de voorschriften wordt uitgevoerd. Maar ook voor dit verslag geldt dat zinvolle aspecten van een gemeenschappelijk immigratie- en asielbeleid in het kader van een totaalconcept moeten worden opgesteld en niet voortijdig als losse maatregelen in de wetgevingsprocedure moeten worden binnengeloodst.</p>
      <a text="(Applaus)"/>
    </intervention>
    <intervention id="2-031" speaker_id="1893" name="Terrón i Cusí" is_mep="True" mode="spoken">
      <p sl="es">Mijnheer de Voorzitter, ten eerste sluit ik mij aan bij de verontrusting van onze fractie over het feit dat er een wildgroei is ontstaan van allerlei verbrokkelde maatregelen die soms moeilijk verenigbaar zijn met de Verdragen. Vanuit de communautaire logica weten wij vaak niet goed of zij van de lidstaten of van de Raad afkomstig zijn. Enkele van de zojuist gehoorde betogen tonen aan dat het om volgens mij gevaarlijke oplossingen gaat. Het zijn immers valse, schijnbaar eenvoudige oplossingen voor problemen die reëel en complex zijn.</p>
      <p sl="es">Ik denk dat dit soort voorstellen - en wij zullen er vanochtend nog een paar behandelen - echt onuitvoerbaar zijn zonder een globaal kader waarin de besluiten van de Europese Raad van Tampere ten uitvoer worden gelegd. Zoals ook door de Commissie wordt beoogd, moeten alle besluiten bij de kop worden genomen.</p>
      <p sl="es">Mijnheer de Voorzitter, de neiging van de Raad om repressieve aspecten te ontwikkelen zonder dat de referentiekaders van een absoluut noodzakelijk gemeenschappelijk immigratiebeleid zijn vastgelegd, is een probleem.</p>
      <p sl="es">De Commissie heeft ons een document voorgelegd dat het probleem van de mensenhandel beoogt aan te pakken. Ik zou van de Commissie ook graag een document ontvangen waarin het delict mensenhandel wordt omschreven en enkele algemene sancties worden vastgelegd, een en ander geplaatst in het kader van een gemeenschappelijk immigratiebeleid.</p>
      <p sl="es">Mijnheer de Voorzitter, wij gaan sancties opleggen aan vervoerders van personen die niet voldoende papieren bij zich hebben. Uitstekend. Alle vervoerders van personen weten dat ze een misdrijf begaan. Dat weten ze echt allemaal. Ik denk dat wij hun met dit soort maatregelen geen halt toeroepen.</p>
      <p sl="es">Ik betreur het standpunt van de rapporteur over dit onderwerp. Over het algemeen is er binnen onze commissie namelijk een zekere unanimiteit als het om het niet goedkeuren van dit soort voorstellen gaat. Wat betreft het thans voorliggende voorstel maak ik mij bovendien persoonlijk zorgen over enkele punten die hier reeds zijn genoemd: een grotere controleverantwoordelijkheid voor particulieren en het ernstige, reële probleem van de vluchtelingen. Ik ben van oordeel dat vervoerders geen beschermengelen zijn die het risico van een sanctie voor lief nemen als zij mensen helpen die werkelijk in gevaar zijn. Ik vind dat wij hiermee rekening moeten houden.</p>
      <p sl="es">Mijnheer de Voorzitter, gezien dit alles is mijn fractie in meerderheid vastbesloten om verwerping van dit voorstel te vragen. Wij stellen voor dat door het Franse en Zweedse voorzitterschap een verzoek aan de Commissie wordt gedaan om een globaal voorstel over een toekomstig gemeenschappelijk immigratiebeleid voor de Unie in te dienen.</p>
    </intervention>
    <intervention id="2-032" speaker_id="4531" name="Lambert" is_mep="True" mode="spoken">
      <p sl="en">Mijnheer de Voorzitter, om te beginnen ben ik niet tegen samenwerking bij de bestrijding van de georganiseerde misdaad en illegale immigratie op zich, maar ik ben een principieel en fervent tegenstander van vervoerdersaansprakelijkheid. Dat komt neer op de privatisering van immigratieprocedures via de achterdeur. Zoals al door anderen is gezegd, wordt zo de verantwoordelijkheid voor het controleren van papieren bij het personeel van de vervoersondernemingen of de chauffeurs gelegd in plaats van bij de medewerkers van de officiële immigratiedienst, die getraind zouden moeten zijn zich niet-racistisch en menselijk op te stellen. Het is jammer dat deze dienst niet opgenomen is in artikel 13 van de anti-discriminatierichtlijn van de Raad.</p>
      <p sl="en">Ik heb ernstige bezwaren tegen het voorstel de boete terug te betalen aan degenen die een winnaar in de asielzoekerswedloop hebben vervoerd. Net als anderen geloof ik dat dit initiatief ook in pragmatische termen verkeerd is. Het is een voorbeeld van de verbrokkelde, onsystematische aanpak van het gemeenschappelijk immigratiebeleid en daarvan hebben we er in dit Huis al te veel gezien. We moeten eerst het kader vaststellen en dan bekijken hoe dat het best ingevoerd kan worden en of een dergelijke harmonisatie gewenst is. Deze versnipperde aanpak is noch begrijpelijk noch verstandig.</p>
      <p sl="en">Ik wil de amendementen die door drie fracties worden gesteund nog eens onder de aandacht brengen: de amendementen 10, 11 en 13. Er zijn nog meer amendementen op dit verslag die het overwegen waard zijn. Ik steun bijvoorbeeld amendement 12.</p>
    </intervention>
    <intervention id="2-033" speaker_id="1849" name="Kaufmann" is_mep="True" mode="spoken">
      <p sl="de">Mijnheer de Voorzitter, het verslag-Kirkhope levert geen bijdrage aan een vooruitstrevend gemeenschappelijk asiel- en vluchtelingenbeleid. Het gaat om het uitbreiden en aanscherpen van de repatriëringsplicht uit het Akkoord van Schengen. Deze is in de praktijk volledig mislukt en wordt terecht door kerken en mensenrechtenorganisaties aan de kaak gesteld. Nu al krijgen medewerkers van luchtvaartmaatschappijen daardoor de rol van hulpagent opgedrongen. De lidstaten scheppen zelf de voorwaarden waar de zogenaamde mensensmokkelaars profijt van hebben.</p>
      <p sl="de">Als vervoerders die hun zogenaamde verplichtingen niet nakomen, voortaan tot 5.000 euro boete moeten betalen, kunnen wij ons nu al voorstellen waartoe dat zal leiden. De EU zal haar karakter als hermetisch afgesloten gemeenschap nog versterken. Dit kan toch niet de manier zijn waarop wij voortaan met vluchtelingen en immigranten willen omgaan. Het afgelopen jaar kwamen naar schatting van de antiracistische mensenrechtenorganisatie UNITED meer dan tweeduizend mensen om het leven aan de buitengrenzen van de Unie. Dat is een onhoudbare situatie.</p>
      <p sl="de">Als wij in Europa een algemene asielwetgeving willen hebben, moeten wij er ook voor zorgen dat asielzoekers naar ons toe kunnen komen. Anders is elke richtlijn onbruikbaar en feitelijk in strijd met de geest van het Verdrag van Genève betreffende de status van vluchtelingen, ook al heeft hij er formeel betrekking op.</p>
      <p sl="de">Staat u mij tot slot toe een opmerking te maken over mijn eigen land. Helaas is de Duitse minister van Binnenlandse Zaken tegenwoordig een van de belangrijkste voorstanders van een Europees afschermingsbeleid.</p>
      <a text="(Applaus)"/>
      <p sl="de">Duitsland blokkeert op bijna alle terreinen een humanisering van het vluchtelingen- en immigratiebeleid. Elk voorstel van de Commissie dat in deze richting gaat, wordt door de Duitse minister van Binnenlandse Zaken afgewezen. Een voorstel als dat van vandaag zou de heer Schily onmiddellijk goedkeuren, want het ademt een geest van afweer uit en betekent een toename van de controle.</p>
      <p sl="de">Ik verzoek alle aanwezigen niet toe te staan dat deze geest van een hermetische afsluiting van Europa en de buitensluiting van hulpzoekende mensen zich doorzet. Stemt u tegen het verslag-Kirkhope!</p>
    </intervention>
    <intervention id="2-034" speaker_id="2337" name="Ceyhun" is_mep="True" mode="spoken">
      <p sl="de">Mijnheer de Voorzitter, beste collega‘s, het staat buiten kijf dat wij allemaal geïnteresseerd zijn in een weloverwogen sturing en controle van immigratie, ook door de beveiliging van de buitengrenzen van de Unie. Ik denk dat wij het hierover eens zijn en dat wij hierover niet hoeven te discussiëren. Aan de andere kant zijn wij het er denk ik ook over eens – en juist de heer Kirkhope zal dit als voormalig minister van Binnenlandse Zaken van Groot-Brittannië onderschrijven – dat wij met al deze losse maatregelen uiteindelijk niet veel zullen bereiken. Wij houden ons bezig met een terrein waarvan wij niet de fundamentele problemen willen oplossen, maar wel met kleine stappen iets willen bereiken.</p>
      <p sl="de">Als dit het geval is, moge duidelijk zijn dat wij zoveel mogelijk vrij van ideologie moeten discussiëren. Als wij hiermee instemmen en in ons achterhoofd houden dat illegale immigratie eigenlijk nooit volledig voorkomen kan worden – dus wat de uitkomst van dit debat ook moge zijn, illegale immigratie zal altijd blijven bestaan -, moeten wij natuurlijk ook toegeven dat wij met alle strafmaatregelen voor vervoerders uiteindelijk heel weinig kunnen bereiken. Als we deze mening delen, moeten we ook toegeven, mijnheer Kirkhope, dat we nu juist met de vervoerders moeten gaan praten om iets aan deze situatie te kunnen doen.</p>
      <p sl="de">Ik voer momenteel gesprekken met vertegenwoordigers van de internationale transportvakbonden en ik denk dat er nog speelruimte is voor een gezamenlijke oplossing. Wanneer je echter met deze ondernemingen praat, kun je vaststellen dat uw voorstellen, mijnheer Kirkhope, helemaal geen hulp zijn en dat u het Franse initiatief, dat op zich al door de vervoerders wordt verworpen, van nog meer beperkingen voorziet. Ik vraag mij dan af waarom wij over een verslag debatteren dat door niemand wordt gesteund.</p>
    </intervention>
    <intervention id="2-035" speaker_id="4296" name="Schröder, Ilka" is_mep="True" mode="spoken">
      <p sl="de">Mijnheer de Voorzitter, geachte collega‘s, niet alles wat legaal is, is ook legitiem. Niet alles wat illegaal is, is illegitiem. Wij hebben hier vandaag al veel over misdaden gesproken. Het is echter naar mijn mening geen misdaad om hulpbehoevende mensen die naar de EU willen immigreren, hierbij te helpen, alleen omdat het illegaal is. Als er iets misdadig is, is het wel het afschermingsbeleid van de EU. Dat vindt zelfs de UNHCR, die in een studie over mensensmokkelaars heeft vastgesteld dat het probleem wordt gevormd door het vestingbeleid van de EU. Daaraan kan volgens deze organisatie alleen iets kan worden veranderd, als wij de grenzen verder openen, niet met maatregelen tegen de zogenaamde mensensmokkelaars.</p>
      <p sl="de">Een tweede probleem dat ik wil aansnijden met betrekking tot dit verslag – dat de vervoerders in toenemende mate verantwoordelijk wil stellen – is dat het in Duitsland heeft geleid tot racistisch gedrag. De overheid heeft taxichauffeurs namelijk tot racistisch gedrag aangezet. Er is gezegd, dat herkent u toch of iemand illegaal is of niet als hij aan de Duits-Poolse grens staat en door u vervoerd wil worden. De taxichauffeurs hebben wettelijk niet de mogelijkheid om de papieren van deze mensen te controleren. Men heeft hun dus gezegd dat je deze mensen kan herkennen! Laat ik vooropstellen dat niemand illegaal is en dat je al helemaal niet kan herkennen of iemand ergens illegaal verblijft of niet.</p>
      <p sl="de">Een laatste punt waardoor ik zeer sceptisch ben geworden, is dat ten tijde van de DDR en de BRD, dus ten tijde van de twee Duitslanden, in de jaren zeventig het hoogste Duitse gerechtshof eens heeft besloten dat mensensmokkel legitiem is, dus hetzelfde als ik u zojuist heb gezegd, en dat het zelfs legitiem is om geld daarvoor te vragen. Oftewel, de commerciële vluchthulp die u hier probeert te criminaliseren, is toentertijd hemelhoog geprezen. Ik vrees dus dat het hele onderwerp slechts als middel wordt aangewend, dat men niet tegen de vluchtelingen en de mensen met een illegale status durft te ageren en dus nieuwe slachtoffers nodig heeft. Daarom worden de vluchthelpers aangepakt, ongeacht of ze ervoor worden betaald of niet. Juist zij hebben onze steun nodig, zodat meer mensen goedkoop over de grenzen kunnen komen.</p>
    </intervention>
    <intervention id="2-036" speaker_id="photo_generic" name="Vitorino" is_mep="True" mode="spoken" role="Commissie">
      <p sl="en">Mijnheer de Voorzitter, om te beginnen een opmerking over de procedure. Deze debatten in de plenaire over initiatieven van de lidstaten zijn onbevredigend, want er ontbreekt iets. De initiatiefnemer spreekt niet en reageert niet op de argumenten van het Parlement.</p>
      <a text="(Applaus)"/>
      <p sl="en">Ik zeg u eerlijk dat dit voor de Commissie een ongemakkelijke situatie is, want we zijn niet de initiatiefnemers van deze voorstellen. We hebben zelfs niet het recht amendementen in te dienen, we nemen alleen deel aan het debat. Het is daarom moeilijk voor de Commissie om het woord te nemen en het voorstel te verdedigen, of aan te vallen, want we staan in zekere zin buitenspel. Ik deel natuurlijk uw bezwaar dat een versnipperde aanpak niet adequaat is om het zeer gevoelig liggende problemen van de illegale immigratie op te lossen.</p>
      <p sl="en">We hebben geprobeerd een gecoördineerde en geïntegreerde benadering van illegale immigratie en immigratie in het algemeen te stimuleren, maar we zijn verplicht te reageren op de initiatieven van lidstaten, zoals dit. Daarom zal de Commissie zich beperken tot drie algemene opmerkingen. De eerste opmerking, wellicht een echte gemeenplaats, is dat vervoerdersaansprakelijkheid een complexe en gevoelige kwestie is. Net als sommige van de voorafgaande sprekers is de Commissie van mening dat vervoerdersaansprakelijkheid een doeltreffend middel kan zijn in de strijd tegen de illegale immigratie, maar de effectiviteit ervan hangt voor een groot deel af van een evenwichtige benadering. Zo’n evenwichtige benadering is moeilijk te bereiken, want de rechtmatige belangen van alle partijen moeten in aanmerking worden genomen, niet alleen die van de lidstaten maar ook die van mensen die humanitaire bescherming nodig hebben en van vervoersondernemingen. Uw discussie van vanmorgen en de discussie in de Raad laten zien dat het buitengewoon moeilijk is een compromis te vinden dat voor iedereen aanvaardbaar is.</p>
      <p sl="en">Ik geloof niet dat we de strijd tegen illegale immigratie aan het privatiseren zijn. Ik zie dat heel anders. Ik denk dat de organisatorische kant van immigratie onder de verantwoordelijkheid van de lidstaten, van de overheid valt, maar we moeten een beroep doen op het maatschappelijk middenveld om te helpen bij het management van de immigratie. Onder dit ruime concept valt niet alleen vervoerdersaansprakelijkheid maar ook de inzet van NGO’s. We hebben dus een strikt criterium voor de analyse van het Franse voorstel. Het initiatief zou positief ontvangen moeten worden als het een toegevoegde waarde heeft ten opzichte van de bestaande bepalingen van artikel 26 van de Overeenkomst ter uitvoering van het Schengen-Akkoord.</p>
      <p sl="en">De ontwerprichtlijn van vandaag is pas een eerste stap. Op termijn moeten we verder gaan en alle vervoersmiddelen, met inbegrip van het vrachtvervoer, op een coherente manier tegen het licht houden. Daarom zal de Commissie van haar kant haar verantwoordelijkheid nemen en proberen in nauwe samenwerking met alle belanghebbenden een geharmoniseerde Europese aanpak voor te bereiden. We denken dat we een voorstel kunnen opstellen waarin alle vervoersmiddelen zijn opgenomen en dat in nauwe samenwerking met humanitaire organisaties, met de vervoerders zelf en natuurlijk met de instanties voor wetshandhaving is opgesteld.</p>
    </intervention>
    <intervention id="2-037" speaker_id="2046" name="De Voorzitter" is_mep="True" mode="spoken">
      <p sl="nl">Dank u wel, mijnheer de commissaris.</p>
      <p sl="nl">Het debat is gesloten</p>
      <p sl="nl">De stemming vindt om 12.00 uur plaats.</p>
    </intervention>
  </section>
  <section id="creitem6" title="Tijdelijke bescherming voor ontheemden">
    <intervention id="2-039" speaker_id="2046" name="De Voorzitter" is_mep="True" mode="spoken">
      <p sl="nl">Aan de orde is het verslag (A5-0077/2001) van de heer Wiebenga, namens de Commissie vrijheden en rechten van de burger, justitie en binnenlandse zaken, over het voorstel voor een richtlijn van de Raad betreffende minimumnormen voor het verlenen van tijdelijke bescherming in geval van massale toestroom van ontheemden en maatregelen ter bevordering van een evenwicht tussen de inspanningen van de lidstaten voor de opvang en het dragen van de consequenties van de opvang van deze personen (COM(2000) 303 - C5-0387/2000 - 2000/0127(CNS)).</p>
    </intervention>
    <intervention id="2-040" speaker_id="1964" name="Wiebenga" is_mep="True" mode="spoken" role="rapporteur">
      <p sl="nl">Mijnheer de Voorzitter, ik wil aansluiten bij wat commissaris Vitorino zojuist heeft gezegd, en dat is in wezen dat de lidstaten van de Europese Unie in gebreke blijven bij het opzetten van een Europees asielbeleid. In 1999 in Tampere waren de regeringsleiders misschien wel van goede wil, maar verder dan het opstellen van een wensenlijstje is Tampere niet gekomen. Duidelijker is het scorebord van de Europese Commissie uit 2000, waarin de te nemen maatregelen in schema worden gezet. Maar nu al lijkt het erop dat de Raad van ministers van Justitie zal achterblijven bij de gestelde doelen. Dat geldt ook voor het totstandkomen van een opvangregeling voor ontheemden. De voorliggende ontwerprichtlijn is het derde voorstel dat aan het Europees Parlement wordt voorgelegd, al weer vier jaar na het eerste uit 1997. Met de eerste twee voorstellen heeft het Europees Parlement ingestemd, maar de Raad van ministers kan daarover maar niet tot besluitvorming komen. Nooit is precies duidelijk geworden welke lidstaten dwarsliggen, want alles wordt achter gesloten deuren behandeld. De Raad van ministers doet er het zwijgen toe, en dat is weer eens Europees asielbeleid op zijn slechtst.</p>
      <p sl="nl">Dit alles is laakbaar, want waar gaat het hier om? Het gaat bij dit voorstel om situaties zoals enige jaren geleden in Bosnië en later in Kosovo, om situaties waarin de massale uitstroom van ontheemden moet worden opgevangen in de Europese Unie, situaties waarin mensen van huis en haard worden verdreven, waarin dorpen worden gebrandschat en waarin mensen geen kant meer op kunnen. Het gaat om honderdduizenden personen tegelijk. Natuurlijk moeten die menswaardig worden opgevangen. Natuurlijk moeten de Europese lidstaten de verantwoordelijkheid eerlijk delen door goede afspraken te maken. Dat is in eerdere gevallen niet bevredigend gebeurd. En het is alweer te voorspellen: als een zelfde tragedie straks plaatsvindt in Macedonië of misschien wel in Algerije, dan is de Europese Unie weer niet klaar.</p>
      <p sl="nl">Voorzitter, de Europese Commissie heeft goed werk gedaan. Het voorliggende voorstel is beter dan de eerdere twee voorstellen. De verdeling van de verantwoordelijkheid tussen de lidstaten is nu opgenomen in de regeling en kan daarvan niet meer worden losgekoppeld. Dat aspect treedt dus tegelijk met de rest van de regeling in werking. En er zijn nog diverse andere zaken die bepaald beter zijn dan in de vorige voorstellen maar waarop ik hier nu niet nader zal ingaan. Dat is het goede nieuws.</p>
      <p sl="nl">Nu nog een paar zaken die verbeterd moeten worden. Dan denk ik ten eerste aan het verband met het Vluchtelingenverdrag, met name het belangrijkste beginsel daarvan, te weten het non refoulement -beginsel, het beginsel dat vluchtelingen niet zonder meer teruggedreven mogen worden. Dat moet in het voorstel beter tot uitdrukking komen. De Raad van Ministers moet aan termijnen worden gebonden bij de besluitvorming als het gaat over de inwerkingstelling van tijdelijke bescherming van ontheemden, en het Europees Parlement - ook dit is een oude klacht, Voorzitter - moet beter bij de besluitvorming worden betrokken.</p>
      <p sl="nl">Op één punt schiet het voorstel tekort: dat is het punt van de verantwoordelijkheidsdeling - vroeger spraken we van lastendeling, nu van verantwoordelijkheidsdeling - tussen de lidstaten. Daarbij gaat het erom welke lidstaat welke inspanning verricht bij de opvang van de grote aantallen ontheemden. In het geval van Bosnië en Kosovo vingen landen als Duitsland, Nederland en Oostenrijk veel ontheemden op, terwijl andere lidstaten te weinig deden. De Commissie stelt nu primair voor te komen tot een financiële lastendeling gebaseerd op het Vluchtelingenfonds. Voorzitter, het is mijn overtuiging als uw rapporteur dat dit onderdeel echt versterkt moet worden. Het gaat er ten eerste om, uitvoering te geven aan het EG-Verdrag waarin expliciet vermeld staat dat de Raad een evenwicht moet bevorderen tussen de inspanningen van de lidstaten op dit terrein. Dat woord evenwicht betekent meer dan het woord solidariteit dat nu in het voorstel staat. Het is in de allereerste plaats zaak te komen tot een verdeling van de ontheemden over de lidstaten volgens een verdeelsleutel: daartoe dienen de amendementen 4 en 11. Ik hoop uiteraard dat die door dit Huis zullen worden aanvaard. Verder moet de bepaling geschrapt worden dat lidstaten zich geheel kunnen onttrekken aan de opvang van ontheemden. Integendeel, iedere lidstaat moet zijn opvangaanbod goed motiveren, en dat staat in de amendementen 31 en 32.</p>
      <p sl="nl">Voorzitter, al met al ligt er een redelijk voorstel op tafel waarvan ik hoop dat dit Huis het kan aanvaarden.</p>
    </intervention>
    <intervention id="2-041" speaker_id="1920" name="Nassauer" is_mep="True" mode="spoken">
      <p sl="de">Mijnheer de Voorzitter, dames en heren, achter de ongelooflijk ingewikkelde titel van deze ontwerprichtlijn gaat een relatief eenvoudig probleem schuil. Het gaat hier om de kwestie van de lastenverdeling bij de opvang van vluchtelingen van burgeroorlogen. Het is alsof de omslachtigheid van deze titel al aangeeft hoe onaangenaam de Europeanen deze kwestie vinden. Hoe wij tot dusverre met de lastenverdeling zijn omgesprongen, is namelijk één groot drama.</p>
      <p sl="de">Het probleem is al vele jaren bekend. We hebben met leedwezen moeten ondervinden wat er gebeurt als bijvoorbeeld in het voormalige Joegoslavië burgeroorlogen uitbreken waarvoor tien- tot honderdduizenden mensen op de vlucht slaan. Natuurlijk gaan ze in eerste instantie naar een land waar ze veilig zijn voor vervolging en oorlog. Dat waren in het verleden met name Oostenrijk, maar ook Italië, Nederland en Duitsland.</p>
      <p sl="de">Mijn land heeft bijvoorbeeld tijdens de oorlog in Bosnië meer dan twee keer zo veel vluchtelingen opgenomen als alle andere samen. Daarom dringen de betrokkenen er al jaren op aan dat deze kwestie eindelijk wordt opgelost. Tot dusverre is de Raad niet verder gekomen dan verklaringen over de solidariteit bij de opvang van vluchtelingen. Ik herinner me de zeer ongelukkige pogingen van de voorgangster van commissaris Vitorino, mevrouw Gradin. Belangstellenden kunnen die dossiers nog eens inzien.</p>
      <p sl="de">Daarom ben ik u dankbaar, mijnheer Vitorino, dat u deze problemen na Tampere nu energiek aanpakt. Ik voeg hieraan toe dat het in tegenstelling tot de voorgaande agendapunten hier niet gaat om het initiatief van een lidstaat, maar om het initiatief van de Commissie en de verantwoordelijke commissaris. In zoverre bent ook u hiervoor verantwoordelijk. Ik ben het in principe eens met uw aanpak, maar heb bezwaar tegen een aantal afzonderlijke punten.</p>
      <p sl="de">De kwestie van de lastenverdeling kunnen we reduceren tot één probleem. Wordt geregeld dat alle lidstaten vluchtelingen moeten opvangen of wordt dat niet geregeld? Als u, mijnheer Vitorino, vasthoudt aan het principe van de zogenaamde dubbele vrijwilligheid – wat inhoudt dat de vluchtelingen zelf moeten beslissen naar welke lidstaat ze gaan en de lidstaten alleen vrijwillig vluchtelingen hoeven op te nemen –, blijft alles bij het oude en verandert er helemaal niets. De last van de opvang valt namelijk niet met geld te compenseren.</p>
      <p sl="de">Het eerste dat zou moeten gebeuren is dat lidstaten zich niet kunnen beperken tot een financiële bijdrage, maar dat iedereen verplicht wordt daadwerkelijk vluchtelingen op te vangen. Dit moet gebeuren volgens een bepaalde sleutel die uiteraard rekening houdt met de opvangcapaciteiten van elk land en met alle andere mogelijke gezichtspunten. Deze sleutel zorgt er natuurlijk ook voor dat gezinnen niet uit elkaar worden gescheurd en houdt in het kader van de quotaregeling uiteraard ook rekening met de wensen van de vluchtelingen zelf. Het moet echter schriftelijk worden vastgelegd dat elke lidstaat verplicht is om ook daadwerkelijk vluchtelingen op te vangen. Dit is het eerste zwakke punt in uw ontwerprichtlijn. De Commissie vrijheden en rechten van de burger, justitie en binnenlandse zaken heeft dit gelukkig gecorrigeerd en ik hoop dat de plenaire vergadering zich bij de commissie aansluit.</p>
      <p sl="de">Het tweede punt, mijnheer Vitorino, is gezinshereniging. Wat u allemaal onder gezin verstaat, kan niet aan alle lidstaten worden opgedrongen. Wie buiten het kerngezin alle ten laste komende familieleden wil opvangen, moet dit doen. Hiertoe kunnen de lidstaten echter niet worden gedwongen, dat moet facultatief worden ingebouwd. Dat is ons tweede bezwaar.</p>
      <a text="(Applaus)"/>
    </intervention>
    <intervention id="2-042" speaker_id="2099" name="Evans, Robert J.E." is_mep="True" mode="spoken">
      <p sl="en">Mijnheer de Voorzitter, ik wil om te beginnen graag de rapporteur, de heer Wiebenga, gelukwensen met zijn verslag. Het raakt de kern van het probleem waar we op dit moment mee geconfronteerd worden: tijdelijke bescherming voor mensen in de moeilijkste omstandigheden.</p>
      <p sl="en">Ik betreur het dat de heer Nassauer de uitspraken van de rapporteur over taalgebruik heeft genegeerd en sprak van “lastenverdeling”. In werkelijkheid gaat het er immers om hoe verschillende lidstaten hun verantwoordelijkheden nemen en mensen in dramatische omstandigheden rechtvaardig proberen te behandelen.</p>
      <p sl="en">De rapporteur verwees terecht naar de Kosovocrisis, waarin de lidstaten in gebreke zijn gebleven en armere landen, zoals Albanië, grote aantallen vluchtelingen moesten opvangen. Met het nieuwe mechanisme zou dat voorkomen moeten worden. Bij een massale toestroom van vluchtelingen naar de Gemeenschap moeten de lidstaten tevoren zijn overeengekomen de verantwoordelijkheid te delen.</p>
      <p sl="en">Deze tijdelijke bescherming moet niet alleen bestemd zijn voor gevallen van spontane, massale toestroom naar het grondgebied van de Gemeenschap, maar ook voor niet-spontane toestroom, wanneer mensen per luchtbrug uit probleemgebieden worden gehaald, door de lidstaten of misschien door andere partijen, en mogelijk worden geholpen bij hun emigratie naar de EU. We moeten zorgen dat daarvoor passende voorzieningen aanwezig zijn.</p>
      <p sl="en">Een ander belangrijk punt waarover mijn fractie een amendement heeft ingediend – amendement 44 – betreft de afwikkelingssnelheid en het functioneren van de richtlijn. Wanneer er zich een vluchtelingencrisis voordoet, is het van het grootste belang dat de lidstaten zo snel mogelijk in actie komen. Ik juich het toe dat de rapporteur een termijn voor de besluitvorming van de Raad wil invoeren. Mijn fractie heeft echter een amendement ingediend om die termijn te verkorten. We vinden drie maanden niet aanvaardbaar. We willen dat terugbrengen tot een maand. Ik ben me volledig bewust van de logistieke en organisatorische moeilijkheden die dat met zich brengt, maar in voorkomende gevallen moet onmiddellijk gehandeld worden en een spoedzitting van de Raad is een klein offer voor de garantie dat mensen in nood bescherming krijgen.</p>
      <p sl="en">De amendementen 45 en 46 betreffen de rechten van individuele personen. Wanneer zij zich in een lidstaat bevinden, hebben ze het recht op asiel en bescherming. We moeten garanderen dat deze personen niet gedwongen worden terug te keren naar hun land als dat onoverkomelijke problemen voor hen veroorzaakt.</p>
      <p sl="en">De lidstaten moeten meer doen om te proberen vluchtelingen in de samenleving op te nemen. Jongeren moeten naar school worden gestuurd en volwassenen moeten de gelegenheid krijgen zo snel mogelijk een baan te zoeken, zodat ze gezien worden als actieve en nuttige deelnemers aan de samenleving.</p>
      <p sl="en">We hopen dat crises als in Kosovo niet meer zullen voorkomen, maar als dat wel gebeurt, moeten we erop voorbereid zijn. Mijn fractie steunt dat met de amendementen die ik zojuist heb genoemd.</p>
    </intervention>
    <intervention id="2-043" speaker_id="4529" name="Ludford" is_mep="True" mode="spoken">
      <p sl="en">Mijnheer de Voorzitter, ik ben ingenomen met het verslag van de heer Wiebenga, niet alleen om de nadruk die hij legt op praktische afspraken voor het delen van de verantwoordelijkheid in Kosovo-achtige situaties – onze burgers zullen dat zeker zien als een blijk van Europese solidariteit – maar ook omdat de heer Wiebenga erop staat dat een regime van tijdelijke bescherming het Verdrag van Genève en de rechten van de begunstigden om asiel aan te vragen niet mag ondermijnen of vervangen. De heer Wiebenga heeft enkele nuttige amendementen toegevoegd die de betreffende clausule van het Commissievoorstel versterken. Hij hamert er bijvoorbeeld op dat het beginsel van non-refoulement in acht moet worden genomen, dat de Overeenkomst van Dublin niet van toepassing moet zijn, dat de lidstaat van opvang de asielaanvraag in behandeling moet nemen en dat de adviezen van de UNHCR moeten worden opgevolgd. Dat alles juichen we toe.</p>
      <p sl="en">Ik betreur het dat de PPE-DE-Fractie erop stond amendementen in te dienen op het artikel over gezinshereniging. Naar mijn mening is de clausule over ongehuwde partners nogal pervers. Daarin wordt gesteld dat lidstaten een niet-gehuwde partner kunnen toelaten als de wetgeving van de betrokken lidstaat de situatie van niet-gehuwde paren met die van gehuwde paren gelijkstelt. Het lijkt mij nogal vreemd om ze verschillend te behandelen als de wetgeving van de lidstaat geen verschil maakt.</p>
      <p sl="en">Het andere punt dat ik aan de orde wil stellen is het verschil tussen het verslag van de heer Wiebenga en het vorige verslag-Kirkhope. Het verslag van de heer Wiebenga is gebaseerd op een Commissievoorstel dat in overeenstemming is met de conclusies van Tampere en het scorebord. Het is in onze Commissie vrijheden en rechten van de burger, justitie en binnenlandse zaken op een constructieve manier behandeld, zonder grote meningsverschillen, en het resultaat is een verslag dat een aanzienlijke verbetering is op de Commissievoorstellen. Een heel verschil met de reeks voorstellen van de lidstaten. De heer Vitorino heeft op een beleefde manier uitgedrukt wat veel van de leden op directere wijze hebben gezegd: het is tijd dat de Raad en de lidstaten orde op zaken stellen en beleid voor asiel en immigratie ontwikkelen. Het verslag van de heer Wiebenga is een voorbeeld van hoe de Commissie en het Parlement constructief kunnen samenwerken. Het wachten is nu op een even constructieve opstelling van de Raad.</p>
    </intervention>
    <intervention id="2-044" speaker_id="4244" name="Sörensen" is_mep="True" mode="spoken">
      <p sl="nl">Voorzitter, collega's, eerst en vooral wil ik rapporteur Wiebenga feliciteren met zijn werk. Met de grote migratiestromen van mensen die de conflicten en de daarmee verbonden gevaren in het voormalige Joegoslavië ontvluchtten, werd Europa voor het eerst sinds de Tweede Wereldoorlog geconfronteerd met een gedwongen migratie op een schaal die kwalitatief noch kwantitatief vergelijkbaar was met wat wij tot nu toe kenden.</p>
      <p sl="nl">Het concept van een wettelijk kader voor tijdelijke bescherming in geval van massale toestroom is in de afgelopen decennia ontwikkeld en varieert naar gelang van de lidstaten, die verschillende regelingen kennen inzake sociale rechten die mensen genieten bij tijdelijke bescherming. Sommige lidstaten erkennen het recht op arbeid en gezinshereniging, andere doen dat niet.</p>
      <p sl="nl">Het nieuwe voorstel van de Commissie omvat alle gevolgen van de inwerkingtreding van het Verdrag van Amsterdam en weerspiegelt de discussies in de Raad en het antwoord van de lidstaten op de vluchtelingencrisis in en rond Kosovo. Het voorstel maakt deel uit van de recente initiatieven van de Commissie met betrekking tot het asielbeleid uit hoofde van het nieuwe Verdrag.</p>
      <p sl="nl">De NGO's zijn echter bezorgd dat een regeling inzake tijdelijke bescherming het internationale beleid voor de bescherming van vluchtelingen kan ondermijnen als niet verzekerd wordt dat er voldoende preventie tegen misbruik is. De Commissie onderkent dit risico wanneer zij zegt dat tijdelijke bescherming een verantwoordelijkheid van cruciaal belang is voor de Europese Unie, maar zij dient duidelijk te maken dat het niet haar bedoeling is de bescherming van vluchtelingen te ondermijnen.</p>
      <p sl="nl">Wij delen dan ook de mening van de rapporteur dat het voorstel voor een richtlijn een aanzienlijk aantal verbeteringen bevat ten opzichte van de twee vorige voorstellen. Het delen van lasten tussen de lidstaten is niet langer losgekoppeld van de regelingen. Maar ik zou toch een acuut voorbeeld willen stellen: laten wij de vluchtelingen in Sangatte en Calais niet vergeten, die tijdelijke bescherming voor ontheemden hard nodig hebben.</p>
    </intervention>
    <intervention id="2-045" speaker_id="4437" name="Frahm" is_mep="True" mode="spoken">
      <p sl="da">Mijnheer de Voorzitter, ik wil de rapporteur ook bedanken voor zijn verslag, en de Commissie omdat dit verslag nu eindelijk op tafel ligt en hopelijk snel verwezenlijkt wordt. En ik was zeer verheugd toen ik de heer Nassauer het woord solidariteit hoorde gebruiken. Dat vond ik een goed woord, tot het tot me doordrong wat hij ermee bedoelde: solidariteit met onszelf. Het is interessant dat de heer Nassauer – met de PPE-Fractie, neem ik aan – meent dat dit verslag in de eerste plaats over de verdeling van de lasten moet gaan. Ik dacht dat het in de eerste plaats over het redden van mensenlevens moest gaan. Mensen die het slachtoffer van oorlogen of burgeroorlogen zijn, of van vergelijkbare situaties waardoor mensen massaal op de vlucht moeten slaan en hulp nodig hebben. Eigenlijk is het absurd: de armste landen ter wereld in Azië en Afrika hebben geen bijzondere regels voor massale vlucht nodig, maar wij in de rijke en goed georganiseerde EU wel. Maar zo is het nu eenmaal. De overheden van onze landen hebben binnen de geldende voorschriften niet genoeg flexibiliteit aan den dag kunnen leggen, en daarom is dit verslag een duidelijke noodzaak.</p>
      <p sl="da">Naar mijn mening kent het verslag nog enkele problemen, maar het komt erop neer dat mijn fractie het verslag en daarmee dit voorstel steunt, want het is hoogst noodzakelijk dat we het snel doorvoeren. En ik wil in ieder geval alles doen wat ik kan om tegen te gaan dat de kwestie van de verdeling uitgroeit tot iets waardoor slachtoffers van rampen tot gijzelaars worden gemaakt, gijzelaars van onze eigen interne schermutselingen en onze solidariteit met onszelf. Er is in deze wereld behoefte aan solidariteit, niet met onszelf, maar naar buiten toe.</p>
    </intervention>
    <intervention id="2-046" speaker_id="2290" name="Hager" is_mep="True" mode="spoken">
      <p sl="de">Mijnheer de Voorzitter, om te beginnen wil ik de rapporteur feliciteren met zijn probleemgerichte verslag en hem ervoor bedanken. Oostenrijk heeft altijd al een belangrijke rol gespeeld bij de opvang van vluchtelingen en ontheemden en ook een onevenredig grote bijdrage geleverd aan het oplossen van hieruit resulterende problemen. Ik wil de heer Nassauer nadrukkelijk bedanken dat hij de rapporteur op dit punt heeft aangevuld. De kwestie moet echter eindelijk in geheel Europa naar tevredenheid worden opgelost en we mogen ons niet heel algemeen beperken tot de solidariteit tussen de lidstaten.</p>
      <p sl="de">In het voorstel van de Commissie wordt in verband met de opvang van personen door de lidstaten alleen gesproken over de gemeenschappelijke solidariteit. Dit begrip dient echter geconcretiseerd te worden als bedoeld in artikel 63, punt 2, sub b) van het Verdrag. Ook moet in de definitieve bepaling van artikel 1 worden opgenomen dat de ontheemden over de lidstaten worden verdeeld met inachtneming van hun opnamecapaciteit. Het solidariteitsmechanisme tussen de lidstaten moet in elk geval beide aspecten omvatten, te weten de financiële en de persoonlijke solidariteit.</p>
    </intervention>
    <intervention id="2-047" speaker_id="4288" name="von Boetticher" is_mep="True" mode="spoken">
      <p sl="de">Mijnheer de Voorzitter, beste collega‘s, ook ik wil graag nog eens spreken over de twee punten waarop onze kritiek op het voorstel van de Commissie zich concentreert. Dat is ten eerste de kwestie van de dubbele vrijwilligheid bij het verdelen van de vluchtelingen van burgeroorlogen, oftewel de mogelijkheid voor een vluchteling om een land te kiezen en de mogelijkheid voor een land om elke vluchteling af te wijzen.</p>
      <p sl="de">Het Europese huis werd door onze grondleggers vooral als huis van de solidariteit opgericht. We kunnen deze solidariteit nog steeds terugvinden, onder andere in de ondersteuning van minder ontwikkelde regio‘s uit Europese middelen. De roep om meer gerechtigheid bij de lastenverdeling voor de opvang van vluchtelingen is daarom niet alleen rechtvaardig, maar tevens een uitdrukking van deze solidariteit tussen de volken in Europa. In het verleden – daarop is hier meermaals gewezen – hebben maar een paar landen de lasten van de burgeroorlogen in het voormalige Joegoslavië op zich genomen. Mevrouw Frahm heeft hierover zojuist een grote rede gehouden, wat gemakkelijk voor haar is of eigenlijk ook weer niet, want zij komt nu juist uit een land dat tot dusverre niet echt in solidariteit heeft uitgeblonken.</p>
      <p sl="de">Anders dan de regeringen op de Top van Nice moeten wij als Europa‘s direct gekozen parlementariërs nationale ressentimenten overwinnen en kiezen voor een Europese oplossing van een quotaverdeling van vluchtelingen naar nationale opvangmogelijkheden. De dubbele vrijwilligheid maakt het verder goede voorstel van de Commissie overbodig.</p>
      <p sl="de">Het tweede belangrijke punt is de gezinshereniging. Ook hierbij gaat het om het basisprincipe van onze Gemeenschap, namelijk het subsidiariteitsbeginsel. Vandaag wordt beslist over de vraag of de EU de definitie van het gezin centralistisch naar zich toe trekt en regelt of dat het in alle lidstaten gemeenschappelijke begrip van kerngezin als basis wordt genomen. Regelingen die daarbuiten vallen, zullen dan aan de lidstaten zelf worden overgelaten. Deze laatste optie staat in het compromisvoorstel van rapporteur Wiebenga. Het hoort tot de traditie van dit Parlement om zich te weren tegen pogingen van de Brusselse bureaucratie de bevoegdheden van de lidstaten naar zich toe te trekken. Vandaag hebt u de gelegenheid te laten zien wat dit subsidiariteitsbeginsel voor u betekent. Ik roep u op te stemmen voor de goede traditie van ons Parlement en de basisprincipes van onze waarden- en normenmaatschappij. Ik roep u op geen nationale belangen en partijpolitieke berekeningen op de voorgrond te stellen. Stemt u dus bij deze belangrijke punten voor de compromisamendementen van rapporteur Wiebenga.</p>
      <a text="(Applaus)"/>
    </intervention>
    <intervention id="2-048" speaker_id="1893" name="Terrón i Cusí" is_mep="True" mode="spoken">
      <p sl="es">Mijnheer de Voorzitter, ten eerste feliciteer ik de rapporteur met zijn poging deze tekst te verbeteren.</p>
      <p sl="es">Europa is de laatste jaren geconfronteerd geweest met situaties waarvan wij dachten dat die al lang verleden tijd waren. In het licht van deze gebeurtenissen ben ik van oordeel dat wij onze morele en politieke verplichtingen niet langer uit de weg mogen gaan en dat wij mechanismen in het leven moeten roepen om, als alle andere mechanismen falen, het hoofd te kunnen bieden aan een menselijke ramp.</p>
      <p sl="es">De Europese Unie moet daarin solidair zijn. Namens mijn fractie zeg ik dat wij voor een verdeling van verantwoordelijkheden tussen de lidstaten zijn. Mijnheer de Voorzitter, ik zal hier niet het woord last gebruiken, want na de gezichten van mannen en vrouwen - mensen zoals u en ik - in vluchtelingenkampen in Macedonië te hebben gezien, vind ik het ronduit weerzinwekkend om deze mensen een last te noemen. Ik denk dat een en ander vanuit een duidelijk kader moet plaatsvinden. Zoals de rapporteur ook stelt, moet er bovendien een minimale mate van flexibiliteit zijn om naar de wil van de vluchtelingen te luisteren. Voorkomen moet worden dat zij als gevolg van hun tijdelijke zwakheid inderdaad een last worden die zich gedwee laat vervoeren naar een plek die wij hebben uitgekozen zonder enige vorm van overleg met de vluchtelingen zelf.</p>
      <p sl="es">Ik feliciteer de rapporteur eveneens met zijn poging de termijnen te verhelderen en met zijn uiteenzetting dat het zeker in dit geval nodig is dat de termijnen voor de besluitvorming in acht worden genomen. Ik steun het amendement van onze fractie om de termijnen niet langer te specificeren en deze te verkorten.</p>
      <p sl="es">Met betrekking tot de gezinshereniging deel ik de heer Nassauer mede dat ik de obsessie van zijn fractie in dit opzicht niet begrijp. Rechts heeft ons, met inbegrip van degenen van links die daar het minst van moesten hebben, ervan overtuigd dat het gezin een noodzakelijk goed is en dat het een belangrijke pijler van onze maatschappij is. Geldt dit uitsluitend voor Europeanen? Mijnheer Nassauer, laat u uw hulpbehoevende moeder, broer of zuster achter indien zich in uw land een situatie van geweld voordoet? Kunnen wij voor de tijdelijke bescherming geen rekening houden met deze bijzonder pijnlijke situaties en die mensen samen met hun familieleden naar de Europese Unie laten komen? Ik denk echt dat wij oog voor deze situatie moeten hebben. Wat betreft de definitie van gezin vind ik het standpunt van de Commissie dat iedere lidstaat zijn eigen definitie daarvoor kan hanteren meer dan redelijk. Dat standpunt zullen wij steunen.</p>
      <p sl="es">Ik hoop dat de Raad ons niet nog eens vier jaar laat wachten op een besluit over deze kwestie. Ik denk dat de heer Wiebenga niet wist dat hij zulk een ruime verantwoordelijkheid op zich nam toen hij zijn eerste verslag maakte. Het moet voor hem ook erg prettig zijn niet levenslang rapporteur voor dit onderwerp te hoeven zijn.</p>
    </intervention>
    <intervention id="2-049" speaker_id="4504" name="Buitenweg" is_mep="True" mode="spoken">
      <p sl="nl">Voorzitter, ook ik wil de heer Wiebenga bedanken voor zijn uitstekende werk. Ik kan u vertellen dat het in Nederland zeer uitzonderlijk is als onze fracties het met elkaar eens zijn op het gebied van vluchtelingenbeleid.</p>
      <p sl="nl">Hoewel wij het verslag in hoofdlijnen van harte steunen, plaatst mijn fractie ook nu enige kanttekeningen, waarvan ik er twee zal noemen.</p>
      <p sl="nl">Het eerste betreft artikel 13, lid 1, waarover al veel gesproken is. De Commissie stelt voor dat lidstaten die in hun nationale recht ongehuwde paren gelijkstellen met echtparen, dat ook moeten doen bij gezinshereniging. Het gaat dus niet om het normerend opleggen van familierecht, maar om gelijke behandeling in een lidstaat. Het is in mijn ogen een bescheiden voorstel, maar het betreft een belangrijk principe. Ik ben dan ook teleurgesteld dat dit in het verslag wordt afgezwakt, namelijk in amendement 22, dat van dit bescheiden voorstel een lege huls maakt. Er staat nu dat lidstaten ongehuwde paren mogen herenigen. Daar zijn geen Europese afspraken voor nodig, want dat mag namelijk nu ook al. Het voorstel van de Commissie gaat uit van solidariteit tussen lidstaten en het ruimhartig ter beschikking stellen van opnamecapaciteit, maar er is geen stok achter de deur. De rapporteur probeert het opvangstelsel minder vrijblijvend te maken en daar steun ik hem in, maar de solidariteit krijgt geen financiële handen en voeten. Net als de rapporteur en enige anderen hier ben ik ervan overtuigd dat een deling van de financiële verantwoordelijkheid op Europees niveau noodzakelijk is om te voorkomen dat lidstaten de verantwoordelijkheid op elkaar afschuiven. Verder ben ik van mening dat het onverstandig is om onnodig met mensen zelf te gaan schuiven. Volgens artikel 24 moet het Vluchtelingenfonds voorzien in financiële solidariteit. Maar dit fonds heeft jaarlijks voor ontheemden maximaal 10 miljoen euro ter beschikking. Dat is net genoeg voor twee tenten en een warmwaterzak. Zolang dit fonds niet substantieel groter wordt, vrees ik voor de gastvrijheid in Europa.</p>
    </intervention>
    <intervention id="2-050" speaker_id="2217" name="Berthu" is_mep="True" mode="spoken">
      <p sl="fr">Mijnheer de Voorzitter, het voorstel voor een richtlijn betreffende een Europees stelsel voor het verlenen van tijdelijke bescherming in geval van massale toestroom van ontheemden uit derde landen dient ter vervanging van de door ons besproken voorstellen uit 1997 voor een gemeenschappelijk optreden inzake tijdelijke bescherming van ontheemden. Deze voorstellen zijn indertijd niet ten uitvoer gelegd, aangezien een aantal lidstaten daar destijds terecht bezwaar tegen aantekende.</p>
      <p sl="fr">Het voorstel van vandaag is op een aantal gebieden weliswaar versoepeld, maar geeft helaas op een aantal punten nog altijd aanleiding tot ernstige kritiek. Allereerst wordt met het instellen van tijdelijke beschermingsmaatregelen een nieuwe, tweede status gecreëerd naast de in 1951 door het Verdrag van Genève erkende status van vluchteling, die betrekking heeft op personen die in aanmerking komen voor politiek asiel. De tweede status is veel breder dan deze vluchtelingenstatus. Om voor de nieuwe status in aanmerking te komen hoeven de ontheemden immers niet per definitie te voldoen aan de zeer nauw omschreven criteria voor politiek asiel. Ook veel andere categorieën inwoners uit derde landen die hun land van herkomst om verschillende redenen hebben moeten verlaten, kunnen aanspraak maken op deze status.</p>
      <p sl="fr">Artikel 63, punt 2, van het Verdrag van Amsterdam voorziet in een dergelijke regeling, maar dan wel in de vorm van een tijdelijke bescherming. In het voorstel van de Commissie wordt de geboden bescherming in theorie weliswaar beperkt tot maximaal twee jaar, maar het is niet ondenkbaar dat de ontheemden hier zullen blijven omdat niemand ze dwingt de Unie te verlaten. Het voorstel van de Commissie schiet in dit opzicht volgens ons dan ook ernstig tekort.</p>
      <p sl="fr">Ik heb nog een ander belangrijk punt van kritiek. Hoewel de lidstaten moeten instemmen met de voorgestelde verdeling van de mensen die voor bescherming in aanmerking komen over de lidstaten - op dit punt is de huidige tekst beter dan de vorige - lijkt het er toch op dat de lidstaten hun verantwoordelijkheid wordt ontnomen. Om dit te voorkomen zou de Raad met eenparigheid van stemmen moeten beslissen over het stelsel inzake het verlenen van tijdelijke bescherming. In het voorstel van de Commissie wordt evenwel uitgegaan van een beslissing op basis van een gekwalificeerde meerderheid. Wij vinden dat vanuit juridisch oogpunt niet wenselijk en bovendien volkomen ontoereikend voor een dergelijk belangrijk vraagstuk.</p>
    </intervention>
    <intervention id="2-051" speaker_id="2271" name="Hernández Mollar" is_mep="True" mode="spoken">
      <p sl="es">Mijnheer de Voorzitter, in dit rommelige debat over enkele aspecten van immigratie spreken wij over een zeer belangrijk voorstel voor een richtlijn, want daarin wordt gepoogd een solidariteitsmechanisme in te stellen ter bevordering van een evenwicht tussen de inspanningen die de lidstaten verplicht - let wel, verplicht - zijn te leveren voor de opvang van ontheemden of vluchtelingen uit derde landen.</p>
      <p sl="es">Wij mogen niet uit het oog verliezen dat dit een menselijk probleem van de eerste orde is. Niemand verlaat zijn land, zijn cultuur, zijn familie uit eigen vrije wil. De eerste premisse is dan ook hoe wij het begrip solidariteit moeten opvatten en toepassen om deze personen tegemoet te treden en hun afschuwelijke situatie enigszins te verzachten.</p>
      <p sl="es">Behalve dat in hun menselijke noden moet worden voorzien, doemt ook het probleem van hun plaatsing op, zoals wij in dit debat zien. Is het een goede oplossing om de vluchtelingen getalsmatig volgens een quotastelsel te verdelen en de dubbele vrijwilligheid van lidstaten en de vluchtelingen zelf af te schaffen? Ik denk eerlijk gezegd van niet. Getuigt een goed gevuld Europees Vluchtelingenfonds, zoals Spanje heeft voorgesteld, niet van meer solidariteit dan het helpen van lidstaten die de meeste vluchtelingen opvangen? Ik vind van wel.</p>
      <p sl="es">Het probleem is bovendien dat een groot aantal asielverzoeken wordt verworpen omdat die verzoeken niet door echt politieke vluchtelingen worden gedaan, maar door economische immigranten. Ook hier is duidelijk dat het debat nog erg confuus is en dat het lastig is het onderscheid te maken tussen de verschillende soorten van economische immigratie en het asiel om humanitaire of politieke redenen. Het gaat er vooral om dat de uit de huidige asielprocedure voortvloeiende problemen worden opgelost, want dan komen we op een veel redelijker aantal asielzoekers uit. Tevens kan dan de verdeling van verantwoordelijkheden tot de juiste proporties worden teruggebracht.</p>
      <p sl="es">Tenslotte, collega's, verheugt het mij dat personen die met een vermeend politiek oogmerk strafbare feiten hebben gepleegd, van de tijdelijke bescherming worden uitgesloten. Daarmee zet de Europese Unie een stap verder in de strijd tegen het terrorisme. Het amendement van de Spaanse delegatie van onze fractie in de commissie steunt het verslag, hoewel wij ten aanzien van sommige onderdelen daarvan enige reserves hebben.</p>
    </intervention>
    <intervention id="2-052" speaker_id="4486" name="Swiebel" is_mep="True" mode="spoken">
      <p sl="nl">Mijnheer de Voorzitter, de ontwerprichtlijn inzake ontheemden betekent een nieuwe stap in de richting van een Europees asielbeleid. Maar wij zijn nog ver af van het uiteindelijke doel, niet in de laatste plaats omdat de Raad tot op heden niet bij machte is gebleken tot besluiten te komen over de voorstellen van de Commissie. Voorzover ik weet bestaat er in de werkgroep van de Raad nog steeds geen overeenstemming over de richtlijn inzake gezinshereniging. Misschien dat de afwikkeling van deze richtlijn inzake tijdelijke bescherming sneller zal gaan, want hier wordt de Raad niet "gehinderd" door een medebeslissingsprocedure. Men kan zich echter afvragen hoeveel nijpender de problemen nog moeten worden voordat de Raad de onderlinge meningsverschillen kan overstijgen en tot een echt Europese aanpak kan komen. Toch zie ik vandaag twee positieve aspecten.</p>
      <p sl="nl">Ten eerste de voortvarendheid waarmee de Commissie zich van haar taak als wetgever in de Europese Unie kwijt en de zorgvuldigheid waarmee zij het evenwicht bewaart tussen de nationale belangen en het einddoel van Tampere. Voor deze stuurmanskunst verdient commissaris Vitorino alle steun.</p>
      <p sl="nl">Ten tweede de inhoud van de richtlijn zelf. Deze is genuanceerd en daardoor in grote lijnen aanvaardbaar. Voorop staat dat de rechten en plichten van de ontheemden zoveel mogelijk die van mensen met een andere verblijfsstatus moeten benaderen. In het debat in de Commissie vrijheden en rechten van de burger, justitie en binnenlandse zaken is voorts gepleit voor een verduidelijking van de verhouding tussen de ontheemdenstatus en de reguliere asielprocedure. Het een moet het ander niet uitsluiten. De toepassing van het instrument voor tijdelijke bescherming is uiteindelijk slechts een noodvoorziening, die niet mag leiden tot ondergraving van het individuele recht op asiel.</p>
      <p sl="nl">Verder ben ik verheugd dat helder is vastgelegd dat alle lidstaten hun evenredige aandeel in de daadwerkelijke opvang van ontheemden moeten leveren. Ik ben de heer Wiebenga dankbaar dat hij de richtlijn in de zojuist genoemde zin heeft aangepast. Ik sluit mij echter ook aan bij de heftige kritiek van mevrouw Terrón en mevrouw Buitenweg op het toch wel zeer teleurstellende compromis, dat eigenlijk geen compromis mag heten, over de definitie van "het gezin". Daar zullen wij nog veel over horen.</p>
    </intervention>
    <intervention id="2-053" speaker_id="1426" name="Banotti" is_mep="True" mode="spoken">
      <p sl="en">Mijnheer de Voorzitter, in het Italiaans bestaat een uitdrukking die mij bijzonder aanspreekt: tutto il monde è paese . Vandaag bespreken we een groep wetgevingsvoorstellen over een van de meest omstreden en vaak onvoldoende gereglementeerde thema’s in onze Gemeenschap. De tragedie van de slachtoffers van burgeroorlogen, de belangrijkste groep in het verslag van de heer Wiebenga, is slechts een van de problemen waarmee we geconfronteerd worden. Veel collega’s hebben vandaag geput uit de ervaringen van hun eigen land met deze problemen.</p>
      <p sl="en">De Commissie of de Raad heeft veel te lang verborgen gehouden wat we werkelijk moeten weten over toekomstig communautair beleid over immigratie, asiel, vluchtelingen enzovoort, door hun vergaderingen achter gesloten deuren te houden en hun solidariteit te vaak onder elkaar te betuigen.</p>
      <p sl="en">Ik kom uit een klein land aan de periferie van de Europese Unie. Het is relatief moeilijk om er te komen en daarom zijn er maar weinig asielzoekers of vluchtelingen. Ik voel me soms ongemakkelijk wanneer ik in deze debatten moet discussiëren met collega’s met veel meer ervaring, uit landen die vaak een groot deel van de verantwoordelijkheid voor de opvang van slachtoffers van burgeroorlogen op zich nemen, zoals onlangs is gebeurd.</p>
      <p sl="en">Natuurlijk moeten wij ook ons deel van de verantwoordelijkheid op ons nemen. Dat is onze plicht als mensen tegenover onze medemensen, maar waar we absoluut de nadruk op moeten leggen in al ons immigratiebeleid, en dit niet alleen in de context van massale verplaatsingen van mensen als gevolg van burgeroorlogen, is dat we een veel beter doordacht, humaner, royaler en vooral milder beleid moeten voeren tegenover degenen die ons in deze tragische situaties om hulp vragen.</p>
    </intervention>
    <intervention id="2-055" speaker_id="4329" name="Cerdeira Morterero" is_mep="True" mode="spoken">
      <p sl="es">Mijnheer de Voorzitter, ik feliciteer rapporteur Wiebenga met het door hem verrichte werk en met de duidelijke wil die hij aan de dag legt om de voorliggende tekst te verbeteren. Tevens denk ik dat commissaris Vitorino lof toekomt, want het is duidelijk dat het voorstel voor een richtlijn, het ontwerp dat vandaag aan ons is gepresenteerd, een enorme verbetering is ten opzichte van de voorstellen die eerder aan het Parlement zijn voorgelegd.</p>
      <p sl="es">Hoewel mijn collega's reeds belangrijke aspecten van dit onderwerp aan de orde hebben gesteld, wil ik niet voorbijgaan aan enkele punten die naar mijn idee van fundamenteel belang zijn.</p>
      <p sl="es">Naar mijn oordeel is het belangrijk duidelijk te maken dat het recht op gezinshereniging van deze ontheemden is gewaarborgd op dezelfde voorwaarden als die welke voor de houders van een verblijfsvergunning gelden. Hoewel van persoonlijke aard, denk ik dat het onderwerp van de ongehuwde paren niet voldoende is uitgewerkt. Wij begrijpen dat het moeilijk is dit probleem te analyseren en zullen stappen in de richting van een oplossing steunen.</p>
      <p sl="es">Een ander belangrijk onderwerp is de duidelijkheid over de verdeling van de verantwoordelijkheden tussen de lidstaten in geval van een massale toestroom van ontheemden. De lidstaten moeten dit soort situaties op homogene en solidaire wijze onder ogen zien.</p>
      <p sl="es">Eveneens is het belangrijk duidelijk te maken dat mensen die van deze regeling van tijdelijke bescherming gebruik hebben gemaakt, ook het recht hebben een asielverzoek in te dienen en dat het Verdrag van Genève volledig wordt gerespecteerd, met behoud van het beginsel dat vluchtelingen niet zonder meer teruggedreven mogen worden.</p>
      <p sl="es">De rol van het Europees Parlement moet verstevigd worden. In de gevallen van tijdelijke bescherming moet raadpleging van het Parlement een absoluut vereiste zijn. Wij moeten met zijn allen zien te voorkomen dat visumbeperkingen worden ingesteld, zoals tot onze schande in het geval van Kosovo is gebeurd.</p>
      <p sl="es">Ik geloof dat het Parlement ditkeer zijn werk heeft gedaan. De Commissie heeft eveneens haar wil getoond en haar werk gedaan. Nu moet alleen de Raad nog aan zijn verplichtingen voldoen.</p>
    </intervention>
    <intervention id="2-056" speaker_id="photo_generic" name="Vitorino" is_mep="True" mode="spoken" role="Commissie">
      <p sl="fr">Mijnheer de Voorzitter, geachte afgevaardigden, het voorstel voor een richtlijn van de Commissie betreffende het verlenen van tijdelijke bescherming in geval van een massale toestroom van ontheemden past volgens ons in een globale visie van één Europees asielstelsel. De Europese Unie moet kunnen beschikken over buitengewone voorzieningen om snel te kunnen reageren in geval van een dergelijke toestroom en om onmiddellijk te kunnen voldoen aan de behoefte aan bescherming van deze ontheemden. Situaties die tot een dergelijke massale toestroom kunnen leiden hebben we in Bosnië en Kosovo meegemaakt.</p>
      <p sl="fr">Deze voorzieningen moeten ertoe bijdragen dat het asielstelsel duurzaam kan functioneren. Ze mogen evenwel de toegang tot de normale asielprocedure en het Verdrag van Genève niet in de weg staan.</p>
      <p sl="fr">Uitgangspunt van ons voorstel is de gedachte dat er bij een massale toestroom van ontheemden tijdelijke bescherming geboden moet kunnen worden in de lidstaten. Voorzieningen hiertoe moeten getroffen kunnen worden op basis van een besluit dat met gekwalificeerde meerderheid door de Raad is aangenomen. De bescherming mag maximaal twee jaar duren, maar de Raad is te allen tijde gemachtigd om deze bescherming in gezamenlijk overleg te beëindigen als de situatie dit toestaat.</p>
      <p sl="fr">In de richtlijn krijgen de lidstaten enige flexibiliteit bij het beheer van het asielstelsel gedurende de duur van de tijdelijke bescherming waarin het stelsel voorziet. In de richtlijn wordt echter ook voorzien in een onvoorwaardelijke toegang tot de asielprocedure voor de ontheemden op het moment waarop de periode van tijdelijke bescherming afloopt. Wij hebben billijke rechten vastgesteld voor de ontheemden die voor tijdelijke bescherming in aanmerking komen. Daarnaast hebben we criteria opgesteld op basis waarvan mensen naar hun land kunnen worden teruggestuurd.</p>
      <p sl="fr">In Tampere hebben de staatshoofden en regeringsleiders benadrukt dat de lidstaten onderling solidair moeten zijn wat betreft de tijdelijke bescherming. Wij weten hoezeer het Europees Parlement aan dit beginsel gehecht is. Als ik mij niet vergis heb ik hierover meer dan zeven jaar geleden gedebatteerd met de heer Nassauer. De Commissie heeft dan ook het begrip communautaire solidariteit een vastere vorm willen geven en de inhoud van artikel 63, punt 2, sub b), inzake het creëren van evenwicht tussen de inspanningen en verantwoordelijkheden van de lidstaten, willen versterken.</p>
      <p sl="fr">De solidariteit is allereerst financieel van aard en krijgt haar beslag dankzij de banden die met het Europese Vluchtelingenfonds zijn aangegaan. Ik weet dat de financiële middelen die het fonds ter beschikking heeft gesteld niet bijzonder omvangrijk zijn, maar deze situatie kan misschien veranderen als we gaan onderzoeken op welke wijze het fonds kan bijdragen aan de vergroting van de financiële solidariteit. Wij hebben in dit voorstel benadrukt dat de verantwoordelijkheden met betrekking tot de fysieke opvang van de vluchtelingen eerlijk verdeeld moeten worden. Deze solidariteit tussen de lidstaten bij de opvang is gebaseerd op een dubbele vrijwilligheid.</p>
      <p sl="fr">Ik heb begrip voor de kwestie die de heer von Boetticher aan de orde stelt en kan mij zelfs vinden in zijn opmerking over de moeilijkheden. Het idee van een dubbele vrijwilligheid is tijdens het Duitse voorzitterschap geopperd en heeft zich inmiddels verder ontwikkeld. Uiteraard veronderstelt deze dubbele vrijwilligheid dat de lidstaten bereid zijn ontheemden op te nemen en dat de personen die voor deze regeling in aanmerking komen zich nog niet op het grondgebied van de lidstaten bevinden. Met het besluit om tijdelijke bescherming te bieden wordt in één oogopslag duidelijk wat de opvangcapaciteit van de lidstaten is en om welke uitzonderlijke redenen ze geen nieuwe ontheemden kunnen opvangen. Ik wil benadrukken dat het hier om daadwerkelijk uitzonderlijke redenen moet gaan.</p>
      <p sl="fr">Het idee moet namelijk zijn dat als er besloten is om tijdelijke bescherming te bieden, nieuwe vluchtelingen alleen om daadwerkelijk uitzonderlijke redenen geweigerd mogen worden. Het systeem van een dubbele vrijwilligheid zal leiden tot meer transparantie, die bij de besluitvorming een doorslaggevende rol speelt. De druk die de lidstaten op elkaar uitoefenen om ontheemden op te nemen zal immers alleen maar toenemen, met als gevolg dat de lidstaten zich meer solidair zullen opstellen en zich dus eerder bereid zullen tonen om personen die voor tijdelijke bescherming in aanmerking komen, op te vangen.</p>
      <p sl="fr">Ik kan u niet de garantie bieden dat het systeem zal functioneren. Het gaat er in ieder geval om dat wij proberen een instrument uit te werken dat garant staat voor meer solidariteit bij de fysieke opvang en voor meer financiële solidariteit.</p>
      <p sl="fr">Ik wil de afgevaardigden hartelijk danken voor hun bijdrage aan dit debat. Ik wil hierbij met name de bijdrage van rapporteur Wiebenga benadrukken. Hij heeft immers een uitstekend verslag opgesteld. Ik ben vandaag enigszins nerveus, want u hebt mij veel geleerd over dit vraagstuk. Ik voel mij in relatie tot u dan ook in zekere zin zoals de student zich tegenover zijn docent voelt. Ik ben zelf van oorsprong docent. U weet dus waarover ik spreek. In ieder geval kan ik u vertellen dat wij terdege nota hebben genomen van alle voorgestelde amendementen. Ik beschouw die amendementen als een bron van inspiratie voor de onderhandelingen die gedurende een aantal weken binnen de Raad zullen plaatsvinden en die in mei uiteindelijk moeten leiden tot een resultaat. Ik doel hierbij ook op de amendementen over het solidariteitsvraagstuk. Ik hoop dat wij tijdens de Raad van mei met betrekking tot dit vraagstuk resultaten kunnen boeken.</p>
      <p sl="fr">In een aantal van uw amendementen worden de rechten van de begunstigden herzien. De Commissie vindt het bijzonder belangrijk dat deze rechten billijk zijn en niet naar beneden kunnen worden bijgesteld. Wat het solidariteitsvraagstuk betreft nemen wij nota van het feit dat u een aantal bepalingen hebt versterkt. Dit geldt in het bijzonder voor de verdeling van de opvang tussen de lidstaten. Het gaat hier om een gevoelig vraagstuk, maar wij zullen alles in het werk stellen om een realistisch, rechtvaardig en vooral haalbaar resultaat te bewerkstelligen. Bij de naleving van het beginsel van de dubbele vrijwilligheid, zal een aantal amendementen dienstig kunnen zijn om richting te geven aan de onderhandelingen. Ik heb dit reeds in een eerder stadium aangegeven. De amendementen kunnen in dat geval wellicht letterlijk worden overgenomen, of in ieder geval de strekking ervan.</p>
    </intervention>
    <intervention id="2-057" speaker_id="1106" name="De Voorzitter" is_mep="True" mode="spoken">
      <p sl="nl">Dank u, commissaris Vitorino. Wat uw opmerking over leraren en leerlingen betreft, heeft een beroemde Napolitaanse acteur gezegd – hij was wel Napolitaan, maar ook Italiaan en Europeaan – dat er aan examens nooit een einde komt.</p>
      <p sl="nl">Het debat is gesloten.</p>
      <p sl="nl">De stemming vindt om 12.00 uur plaats.</p>
    </intervention>
  </section>
  <section id="creitem7" title="Visa / Onderlinge erkenning van besluiten inzake verwijdering van onderdanen van derde landen">
    <intervention id="2-059" speaker_id="1106" name="De Voorzitter" is_mep="True" mode="spoken">
      <p sl="nl">Aan de orde is het gecombineerd debat over de volgende verslagen namens de Commissie vrijheden en rechten van de burger, justitie en binnenlandse zaken:</p>
      <p sl="nl">A5-0066/2001 van de heer Deprez, 1. over het initiatief van de Republiek Finland met het oog op de aanneming van de verordening tot verlening van uitvoeringsbevoegdheden aan de Raad met betrekking tot bepaalde gedetailleerde voorschriften en praktische procedures voor de behandeling van visumaanvragen (11834/2000 - C5-0559/2000 - 2000/0805(CNS)), 2. over het initiatief van de Portugese Republiek met het oog op de aanneming van een verordening van de Raad tot verlening van uitvoeringsbevoegdheden aan de Raad met betrekking tot bepaalde gedetailleerde voorschriften en praktische procedures inzake de uitvoering van de controle en de bewaking aan de grenzen (5736/2001 - C5-0044/2001 - 2001/0802(CNS));</p>
      <p sl="nl">A5-0075/2001 van mevrouw Frahm, over het initiatief van de Portugese Republiek met het oog op de aanneming van de verordening van de Raad betreffende de periode gedurende dewelke onderdanen van derde landen die van de visumplicht zijn vrijgesteld, vrij kunnen reizen op het grondgebied van de lidstaten (8210/2000 - C5-0286/2000 - 2000/0806(CNS)), en</p>
      <p sl="nl">A5-0065/2001 van de heer Nassauer, over het initiatief van de Franse Republiek met het oog op de aanneming van een richtlijn van de Raad betreffende de onderlinge erkenning van besluiten inzake de verwijdering van onderdanen van derde landen (10130/2000 - C5-0398/2000 + 13968/2000 - C5-0004/2001 - 2000/0819(CNS)).</p>
    </intervention>
    <intervention id="2-060" speaker_id="1473" name="Deprez" is_mep="True" mode="spoken" role="rapporteur">
      <p sl="fr">Mijnheer de Voorzitter, waarde collega's, het hier voorliggende initiatief van de Republiek Finland heeft als belangrijkste doel de Raad uitvoeringsbevoegdheden te verlenen met betrekking tot bepaalde gedetailleerde voorschriften en praktische procedures voor de behandeling van visumaanvragen. Het Portugese initiatief heeft hetzelfde doel. Het beoogt eveneens de Raad uitvoeringsbevoegdheden te verlenen, maar die hebben in dit geval betrekking op de uitvoering van de controle en de bewaking aan de grenzen.</p>
      <p sl="fr">Wat de kern van de zaak betreft, wil ik ons Parlement verzoeken om deze twee initiatieven te verwerpen, aangezien hierin vier belangrijke politieke fouten gemaakt worden. Ten eerste druisen de initiatieven in tegen de geest van de Gemeenschap en van het Verdrag van Amsterdam. Bij het opstellen van het Verdrag van Amsterdam is besloten om het acquis van Schengen onder te brengen in de eerste pijler in plaats van de derde, waardoor deze materie niet aan de intergouvernementele praktijken onderworpen hoefde te worden maar in het normale juridische en institutionele kader kon worden opgenomen. De Raad blijft de uitvoerende bevoegdheden opeisen en gaat in feite aan de geest van het Verdrag van Amsterdam voorbij door gebruik te blijven maken van de intergouvernementele methodes van weleer.</p>
      <p sl="fr">De tweede fout van de Raad is institutioneel van aard. Ik wil mijn collega's eraan herinneren dat artikel 202 van het Verdrag tot oprichting van de Europese Gemeenschap van buitengewoon groot belang is. Het is strikt genomen immers onderdeel van de institutionele bepalingen van het Verdrag, die volgens het Hof van Justitie primeren. De Raad beweert – zonder daarvoor overigens gegronde redenen aan te voeren - dat het hier om een bijzonder geval gaat en dat hij zijn uitvoerende bevoegdheden niet kan afstaan. Hij permitteert zich in mijn ogen teveel vrijheden bij de interpretatie van deze wezenlijke bepaling van het Verdrag tot oprichting van de Europese Gemeenschap. Dat is mijns inziens ontoelaatbaar.</p>
      <p sl="fr">De derde fout begaat de Raad jegens de Commissie. De Raad motiveert zijn eis om de uitvoerende bevoegdheden te behouden door te wijzen op het gevoelige karakter van het beleid inzake de uitgifte van visa en het beheer van de grenzen. Dit argument gaat echter niet op, want in de verordening inzake eenvormige visa worden uitdrukkelijk uitvoeringsbevoegdheden aan de Commissie toegewezen, die overigens een geheim karakter hebben, terwijl het hier toch echt overduidelijk om een bijzonder gevoelig onderwerp gaat. Ik vraag me af hoe lang de Commissie van de Europese Gemeenschappen nog blijft toekijken hoe de Raad haar bevoegdheden een voor een afneemt. De Raad heeft de Commissie haar initiatiefrecht reeds ontnomen en probeert haar nu, via de Verdragen, haar uitvoerende bevoegdheden af te pakken.</p>
      <p sl="fr">De vierde fout begaat de Raad jegens ons Parlement. Alle collega's dienen zich er rekenschap van te geven, dat de Raad met zijn toe-eigening van de uitvoerende bevoegdheden het Europees Parlement alle informatie onthoudt waarop het in het normale kader van de comitologie eigenlijk recht heeft. Deze weigering om informatie te verstrekken is bijzonder ernstig, temeer daar er steeds meer besluiten genomen worden in het kader van procedures die onder de geheimhouding vallen. Deze trend zal zich in de toekomst voortzetten. Neem nu bijvoorbeeld de zogenaamde procedure van voorafgaand overleg. Sommige onderdanen uit derde landen die naar een van de landen van de Unie, of beter gezegd: naar een van de Schengen-landen willen reizen, kan de toegang worden ontzegd omdat een land, waarvan we de identiteit nooit zullen kunnen achterhalen en dat niet noodzakelijkerwijze het land van bestemming is, een veto tegen deze persoon heeft uitgesproken om redenen die wij nooit zullen kennen en die nooit behoeven te worden gemotiveerd.</p>
      <p sl="fr">Ik wil zeker de zaken niet met elkaar verwarren door te pretenderen dat wij het recht hebben op inzage in de afzonderlijke beslissingen bij iedere visumaanvraag. Ik kan evenwel niet accepteren dat bij dergelijke fundamentele vraagstukken die betrekking hebben op de belangrijkste vrijheden van de burgers, de Raad niemand ooit rekenschap hoeft af te leggen over zijn prioriteiten of over de criteria die aan zijn keuzes ten grondslag liggen. Er is hier niet alleen sprake van een democratisch tekort, maar zelfs van een ontkenning van de democratie als instelling. Om die reden wil ik ons Parlement verzoeken om de initiatieven van de Republiek Finland en de Republiek Portugal eenvoudigweg te verwerpen. De Commissie rechten en vrijheden van de burger, justitie en binnenlandse zaken heeft dat reeds met eenparigheid van stemmen gedaan.</p>
    </intervention>
    <intervention id="2-061" speaker_id="4437" name="Frahm" is_mep="True" mode="spoken" role="rapporteur">
      <p sl="da">Mijnheer de Voorzitter, dit is wel het magerste verslag dat sinds lange tijd in deze vergadering behandeld is, maar het is hopelijk ook de laatste keer dat ik een dergelijke taak krijg. Met een beetje goede wil van de socialistische fractie en de PPE-Fractie mogen zelfs de kleine fracties misschien wel eens verslagen maken over interessante dingen. Dit verslag gaat over een Portugees initiatief dat een van de vele probleemstellingen in verband met het visumbeleid aanpakt. Maar helaas zal dit verslag, het Portugese voorstel, juist een aantal problemen creëren, omdat het niet echt samenhang vertoont met de overige Schengen-voorschriften. Omdat de Commissie zeer binnenkort, in april heb ik begrepen, een voorstel doet waarin de hele probleemstelling rond de vrijheid om in lidstaten te reizen wordt behandeld, en omdat de Commissie mijn bezorgdheid deelt over de problemen die er door het verslag ontstaan, wil ik sterk aanbevelen voor mijn verslag te stemmen en daarmee het Portugese voorstel af te wijzen, ten gunste van het latere voorstel dat de Commissie zal doen.</p>
      <p sl="da">Nu we deze thema’s bespreken, vind ik dat we af en toe de balans moeten opmaken van wat we eigenlijk aan het doen zijn met het nemen van deze initiatieven, die immers allemaal uitlopers zijn van het Schengen-acquis en van de ideeën over een “ruimte van democratie, vrijheid en rechtvaardigheid”, waar we de mond zo van vol hebben. De voorstellen die we nu en eerder hebben behandeld, zijn voor een groot deel voorstellen die gaan over het afsluiten van dit gebied van vrijheid, democratie en rechtvaardigheid, of je zou kunnen zeggen dat het gebied zichzelf aan het afsluiten is. We weten heel goed dat ons deel van de wereld over een paar jaar behoefte aan arbeidskracht krijgt. We weten heel goed dat meerdere lidstaten nu al kunnen zien dat ze een aanzienlijke immigratie nodig zullen hebben als ze een levensstandaard willen handhaven die ook maar in de buurt komt van de huidige levensstandaard – zeker als we ook dromen van een zekergestelde oude dag, wat betekent dat anderen moeten werken terwijl wij – hopelijk – vrij hebben. Daarom is het zo onbegrijpelijk dat we mensen uit ons gebied blijven weren, dat we accepteren dat mensen op weg naar de EU sterven, dat we accepteren dat we de lichamen van mensen die op de vlucht zijn of die geluk zoeken, op de kusten van de EU zien aanspoelen, dat we ze liever als stoffelijk overschot zien dan als burgers of als nuttige individuen in ons gebied. Het is verschrikkelijk moeilijk om dat te begrijpen.</p>
      <p sl="da">Mijn eigen land, Denemarken, behoort tot de ergste. Verantwoordelijke ministers hebben het erover vluchtelingen op onbewoonde eilanden te zetten, en het niveau van het debat wordt daar al gauw naar; ineens is alles toegestaan. In mijn land heeft het woord cultuurstrijd de ondertoon gekregen dat alle culturen bestreden moeten worden als ze niet christelijk zijn. De liberalen in mijn land vinden dat alle vluchtelingen in kampen bijeengebracht moeten worden in de armste landen ter wereld. Daarom ben ik eigenlijk blij dat mijn land niet meewerkt aan het gezamenlijke vluchtelingenbeleid en daarmee geen invloed heeft op de beleidslijnen die de EU op dit moment opstelt, want die zijn ondanks alles net iets beter dan wanneer Denemarken wel invloed zou hebben.</p>
      <p sl="da">Toen de muur in 1989 viel, dachten we allemaal aan een Europa zonder muren, maar we zijn volop bezig muren op te trekken. Niet tussen ons in, maar om ons heen. We moeten ons afvragen hoe het kan dat wij, in het rijkste deel van de wereld, zo consequent repressieve oplossingen zoeken. Hoe kunnen we geloven dat we een gebied voor democratie, veiligheid en rechtvaardigheid kunnen opbouwen, als we consequent repressieve oplossingen kiezen die zich tegen de vluchtelingen keren?</p>
      <a text="(Applaus)"/>
    </intervention>
    <intervention id="2-062" speaker_id="1920" name="Nassauer" is_mep="True" mode="spoken" role="rapporteur">
      <p sl="de">Mijnheer de Voorzitter, dames en heren, commissaris Vitorino heeft deze morgen al geklaagd dat hij zijn standpunt moest bepalen ten opzichte van een initiatief dat helemaal niet van hem afkomstig is. Voor hetzelfde probleem zal hij nu weer staan, want wij gaan het nu hebben over een Frans initiatief. Het betreft de onderlinge erkenning van besluiten inzake de verwijdering van onderdanen van derde landen. Dit initiatief maakt maar weer eens duidelijk dat het een goed idee is de Commissie het monopolie te geven op het nemen van initiatieven. De Commissie is veel beter dan de lidstaten in staat om het belang van de Gemeenschap voorop te stellen, terwijl de afzonderlijke lidstaten alleen maar hun eigen belangen verdedigen. Dit bewijst weer hoe belangrijk het is dat de Commissie het monopolie krijgt op het nemen van initiatieven bij wetgevingsvoorstellen.</p>
      <p sl="de">Dit initiatief stamt uit de eindperiode van het Franse voorzitterschap toen de balans van dit voorzitterschap al heel mager dreigde uit te vallen. Men heeft toen op de valreep zomaar nog een aantal initiatieven op de markt gegooid om die balans enigszins te verbeteren. De juridisch geïnteresseerden onder ons raad ik aan het eerste en tweede ontwerp eens naast elkaar te leggen. Het eerste bestaat alleen uit goede wil en beleid, bij het tweede hebben de juristen het geheel eens doorgelezen en er iets van gemaakt dat je terecht als een wetsontwerp kan betitelen. Het verschil in wetgevende kwaliteit tussen het eerste en het tweede initiatief is dus aanzienlijk.</p>
      <p sl="de">De juridische doelstelling is zeker legitiem. Zij betekent niets meer of minder dan dat een besluit tot verwijdering dat, laten we zeggen, in Parijs is getroffen, voor de hele Gemeenschap geldt. Dat is logisch. Het zou volslagen onzinnig zijn in onze gemeenschappelijke ruimte van veiligheid, vrijheid en rechtvaardigheid een in Parijs genomen besluit in Helsinki, in Berlijn of in een andere lidstaat nogmaals in overweging te nemen. De Gemeenschap heeft voor een dergelijke handelwijze echter een rechtsgrondslag nodig. De juridisch legitieme doelstelling vervangt de rechtsgrondslag niet.</p>
      <p sl="de">Dit hebben wij nu juist van het Europese Hof van Justitie geleerd met zijn besluit over de richtlijn voor tabaksreclame. Ook daar ging het om een legitieme juridische doelstelling, maar het Europese Hof van Justitie heeft duidelijk gemaakt dat voor deze handelwijze in het Verdrag een rechtsgrondslag aanwezig moet zijn. De Commissie vrijheden en rechten van de burger, justitie en binnenlandse zaken was tot twee keer toe unaniem van mening dat voor het Franse initiatief een dergelijke rechtsgrondslag niet bestaat. De Franse regering baseert haar voorstel op artikel 63 van het EG-Verdrag. Daar zult u de rechtsgrondslag voor een Europese verwijderingswetgeving vinden. Maar dat is iets anders dan de wederzijdse erkenning van op nationaal niveau getroffen besluiten tot verwijdering. Een gemeenschappelijke verwijderingswetgeving zou een richtlijn zijn waarin de Gemeenschap in een geregelde wetgevingsprocedure vastlegt onder welke voorwaarden een persoon die illegaal in een lidstaat verblijft, mag worden uitgewezen. Hierbij moeten alle lidstaten wederzijds erkennen wat hiervoor op hun nationale rechtsgrondslag over besluiten tot verwijdering en soortgelijke besluiten is geregeld. Dat is kwalitatief iets heel anders. Aangezien we de laatste tijd iets zorgvuldiger omgaan met de vraag of de Europese Unie met name op het gemeenschappelijke terrein alles mag doen wat zij graag zou willen, zijn wij in de commissie tot de conclusie gekomen dat wij deze handelwijze juridisch steunen, maar er geen rechtsgrondslag voor zien. Daarom stellen wij voor dit initiatief te verwerpen.</p>
      <p sl="de">Wij hebben ook meteen een oplossing voorgesteld. Het is duidelijk dat de problematische situatie kan worden opgelost als er een Europese verwijderingswetgeving is opgesteld. De consequentie van deze zaak kan alleen zijn dat wij de Commissie verzoeken een ontwerprichtlijn op te stellen voor een Europese, gemeenschappelijke en ook in de Gemeenschap bindende verwijderingswetgeving. Dan kunnen we alle problemen oplossen die samenhangen met dit initiatief.</p>
      <a text="(Applaus)"/>
    </intervention>
    <intervention id="2-063" speaker_id="2271" name="Hernández Mollar" is_mep="True" mode="spoken">
      <p sl="es">Mijnheer de Voorzitter, gezien de wijze waarop het debat vanochtend verloopt, vraag ik mij af of wij niet eerder op een seminar of een grote conferentie zitten dan in een Parlement dat wetten moet opstellen en oplossingen moet aandragen voor de problemen waarvoor de Europese maatschappij zich thans geplaatst ziet. Collega's, ik denk dat het zeer zorgwekkend is als het Parlement dit initiatief en andere initiatieven van de Raad en bloc verwerpt. Daarmee wordt een grote slordigheid aan de dag gelegd ten aanzien van het wetgevend proces waartoe wij op grond van het Verdrag verplicht zijn.</p>
      <p sl="es">Het vrij reizen is een van de belangrijkste elementen. Het vereist een duidelijke, doorzichtige wetgeving voor zowel de burgers van de Europese Unie als die van derde landen.</p>
      <p sl="es">Ik deel de argumenten van mevrouw Frahm in haar verslag om het initiatief te verwerpen en te wachten totdat de Commissie voldoet aan de doelstellingen van het scorebord. Het is immers inderdaad nodig alle gevallen onder ogen te zien waarin de onderdanen van derde landen kunnen komen te verkeren als zij vrij reizen op het grondgebied van de lidstaten. Ter wille van de juridische samenhang is het eveneens nodig dat de voorgestelde oplossingen niet in strijd met de Verdragen zijn.</p>
      <p sl="es">Over het verslag van collega Nassauer heb ik een soortgelijke opmerking. Hij heeft een goede toelichting gegeven. Daarin geeft hij terecht kritiek op het gebrek aan juridische nauwkeurigheid in de initiatieven van de Franse Republiek over de wederzijdse erkenning van beslissingen over de uitwijzing van onderdanen van derde landen.</p>
      <p sl="es">Wij zouden ons echt moeten afvragen of de Europese instellingen een passend antwoord geven op wat de Europese maatschappij thans van hen vraagt, namelijk de uitwerking van een migratiebeleid dat beantwoordt aan de beginselen vrijheid, gelijkheid en rechtvaardigheid. Beginselen die inherent zijn aan de Europese cultuur.</p>
      <p sl="es">Voor immigratie en alles wat daarmee samenhangt is een tripartiete overeenkomst van Raad, Commissie en Parlement vereist, waarmee enige orde in dit debat kan worden aangebracht. De meerderheidsfracties van het Parlement zouden, net zoals dat in onze eigen landen gebeurt, tot overeenstemming moeten komen over de belangrijke beginselen die aan Titel IV van het Verdrag ten grondslag liggen, alsook over de wetgeving dienaangaande. Wij moeten streven naar consensus en gezamenlijke bezinning.</p>
      <p sl="es">Waarde collega's, ik denk dat de thans ingeslagen weg van de confrontatie niet zal bijdragen aan een oplossing van het probleem. Het probleem wordt op deze manier alleen maar groter, hetgeen voor iedereen gevaarlijke consequenties heeft.</p>
    </intervention>
    <intervention id="2-064" speaker_id="1893" name="Terrón i Cusí" is_mep="True" mode="spoken">
      <p sl="es">Mijnheer de Voorzitter, mijn betoog zou bijzonder kort kunnen zijn. Het zou zich zelfs tot één lettergreep kunnen beperken: "nee". Verwerping dus van alle drie de initiatieven. Daar wij echter wederom met een schijndebat te maken hebben, waarbij - zoals de commissaris ons in herinnering bracht - de indieners van het voorstel niet aanwezig zijn en wij hier met zijn allen rustig over dit onderwerp zitten te praten, zal ik de mij volgens het Reglement op deze Vergadering toekomende spreektijd benutten. Dan komen mijn opmerkingen in de notulen en kunnen zij ook de Raad bereiken.</p>
      <p sl="es">In de eerste plaats bedank ik de rapporteurs voor hun gedegen juridische analyse van de voorstellen, welke gedegenheid in andere voorstellen nog wel eens wil ontbreken.</p>
      <p sl="es">Ik behandel het verslag van de heer Nassauer los van de twee andere verslagen, want zij gaan mijns inziens over andere onderwerpen.</p>
      <p sl="es">Met betrekking tot het verslag van de heer Nassauer herhaal ik wat ik vanmorgen reeds heb gezegd. Wij hebben te vaak te maken met schijnbaar eenvoudige voorstellen met betrekking tot problemen die reëel en complex zijn. Als je tegen een willekeurig iemand die niet bepaald aan onze literatuur is gewend, zegt dat iemand die uit een lidstaat is verwijderd, uit alle lidstaten moet worden verwijderd, zal die persoon beamen dat dit redelijk en logisch lijkt. Zo eenvoudig is het echter niet. Om die situatie te bereiken is een duidelijk juridisch kader en een doelmatig gemeenschappelijk immigratiebeleid vereist, waarbij de individuele rechten van mensen worden geëerbiedigd. Bovendien moeten wij een antwoord hebben op de vraag hoe en waarom een besluit tot verwijdering in alle lidstaten moet worden overgenomen. Ik zwaai de heer Nassauer lof toe omdat hij niet gevallen is voor dit allesbehalve eenvoudige schijnbare detail in de ontwerprichtlijn van de Raad.</p>
      <p sl="es">Met betrekking tot de verslagen van de heer Deprez en mevrouw Frahm, ben ik van oordeel dat de situatie uiterst zorgwekkend is. Beter dan zij al gedaan hebben kan ik de technische aspecten en de juridische motieven die voor hen aanleiding voor het verwerpen van dit voorstel zijn geweest, niet toelichten. Ik wil echter nog een aspect noemen dat naar mijn inzicht van het grootste politieke belang is. In het voorstel van de heer Deprez staat de volgende zinsnede: "aangezien de lidstaten een grotere rol spelen in de ontwikkeling van het visumbeleid". Dit geeft het gevoelige politieke karakter van dit beleidsterrein aan, met name wanneer het gaat om politieke relaties met derde landen. Ook worden de argumenten gegeven waarom de Raad de bevoegdheden op dit terrein moet uitoefenen. Ik denk dat dit bijzonder zorgwekkend is op het moment dat wij het over een gemeenschappelijke visumlijst hebben en wij het vrij reizen van personen reeds toepassen.</p>
      <p sl="es">Zullen zowel het Parlement als de Commissie wederom het beginsel van vrij reizen en de communautaire grondslagen voor de uitoefening van dit beginsel moeten verdedigen, daarbij teruggrijpend naar debatten van vóór 1992? Ik hoop dat de Raad hier nota van neemt en dat dit niet nodig zal zijn.</p>
    </intervention>
    <intervention id="2-065" speaker_id="4274" name="Schmidt, Olle" is_mep="True" mode="spoken">
      <p sl="sv">Mijnheer de Voorzitter, mijnheer de commissaris, Europa is altijd een werelddeel vol paradoxen geweest, evenals vandaag de dag. Terwijl er muren in Europa worden geslecht, worden er nieuwe muren opgetrokken om te voorkomen dat mensen Europa überhaupt binnenkomen. Omdat de buitengrenzen van de EU steeds ondoordringbaarder worden, vallen steeds meer mensen in handen van gewetenloze personen - tussenpersonen die profiteren van de angst en de vrees van vluchtelingen en hun wil om te overleven en een betere toekomst te creëren voor hun gezin.</p>
      <p sl="sv">Zoals bekend zijn alleen al het afgelopen jaar honderden mensen overleden die op zoek waren naar een betere toekomst in ons werelddeel - voor de kust van Turkije, in de Spaanse wateren en in Dover; kinderen klampen zich vast aan bussen en vrachtauto's. Een paar dagen geleden werd in een middelgrote stad in Zweden een jonge Koerdische man door de politie neergeschoten. De precieze toedracht kennen we niet. Het enige wat wij weten is dat hij geen geldig identiteitsbewijs had en dat hij uitgewezen zou worden.</p>
      <p sl="sv">Mijnheer de Voorzitter, het asielbeleid is een gemeenschappelijke EU-kwestie, maar de verschillende, en soms zelfs desperate, voorstellen die worden ingediend bij het Europees Parlement vormen een bedreiging van de fundamentele menselijke normen en waarden. Het moet vanzelfsprekend zijn dat iedere asielaanvraag in de EU grondig wordt onderzocht. De Europese leiders moeten eens gaan nadenken over de oorzaak van de dramatische stijging van de mensensmokkel naar Europa.</p>
      <p sl="sv">De secretaris-generaal van de VN heeft onomwonden kritiek geuit op de EU en de EU gewezen op haar verplichting om de rechten van de asielzoekers te beschermen. Een visumplicht voor 130 landen, mijnheer de commissaris, is een democratisch Europa onwaardig. Het uitgangspunt moet zijn dat mensen het recht hebben vrij te reizen in de EU. De Commissie, mijnheer Vitorino, moet ervoor zorgen dat de lijst met landen waarvoor een visumplicht geldt korter wordt - daar zou de Schengensamenwerking om moeten draaien.</p>
      <p sl="sv">Mijnheer de Voorzitter, wij van de ELDR-Fractie betreuren het dat er geen gezamenlijke asielstrategie is gepresenteerd en dat zij niet wordt gekoppeld aan het arbeidsmarkt- en immigratiebeleid. Op dit moment hebben wij geen overzicht of totaalbeeld. Strengere maatregelen, dreigen met uitzetting en visumplicht lossen de oorzaak van dit probleem niet op.</p>
      <p sl="sv">Ik sta zeer positief tegenover de EU en ik heb lange tijd aangedrongen op gemeenschappelijke regels voor het asiel- en vluchtelingenbeleid, maar wij liberalen accepteren geen ontoegankelijk Europa. Mijnheer de Voorzitter, het IJzeren Gordijn mag niet vervangen worden door een moderne, elektronische, variant!</p>
      <a text="(Applaus)"/>
    </intervention>
    <intervention id="2-066" speaker_id="4380" name="Nogueira Román" is_mep="True" mode="spoken">
      <p sl="pt">Mijnheer de Voorzitter, bij deze interventie denk ik natuurlijk aan de problemen waarmee de Spaanse burgers geconfronteerd worden. Immigratie is een ernstige kwestie. De centrale regering heeft een meerderheid in het Parlement en ze heeft, tegen de zin van de overige politieke stromingen, een vreemdelingenwet uitgevaardigd die de zogenaamde “illegale” immigranten allerlei rechten ontzegt, waaronder ook grondrechten als het recht op vereniging en het recht om lid te zijn van een vakbond. Op de zuidelijke stranden van het schiereiland blijven intussen de lijken aanspoelen. Vaak zijn het vrouwen en kinderen. Ze zijn omgekomen bij hun pogingen aan land te komen, op zoek naar het werk en de bestaansmiddelen die hun land van herkomst hun niet kon geven.</p>
      <p sl="pt">Het beeld van deze lichamen tekent op dramatische wijze de werkelijkheid waarmee we te maken hebben. Het gaat hier om een menselijk probleem, en dat kan niet worden opgelost met xenofobe paniekmaatregelen. Dit probleem vraagt om een rationele aanpak. We moeten daarbij aan de toekomst denken en ons genereus tonen. Dat is ook de houding van de rapporteurs geweest. Ik deel het standpunt van de Commissie verzoekschriften aangaande het verslag-Nassauer over het initiatief van de Franse republiek. Dat initiatief gaat ervan uit dat we de Europese Unie wat de immigratie betreft moeten zien als een Europese ruimte van vrijheid, veiligheid en rechtvaardigheid en niet als een maatschappij die anderen uitsluit en verjaagt. Die laatste visie wordt nu juist zo tragisch gesymboliseerd door de verdronken jongens die zijn aangespoeld op de stranden die op Afrika uitzien.</p>
      <p sl="pt">Het Parlement en de Commissie moeten prioriteit verlenen aan de ontwikkeling van een alomvattend beleid voor de immigratie. Dat beleid moet rekening houden met de humanitaire, economische en culturele aspecten. We moeten niet vergeten dat de uitbreiding met de Oost-Europese landen zal leiden tot enorme migratiebewegingen. Daarmee zal een geheel nieuwe sociale situatie ontstaan, en daar zullen we niet mee kunnen omgaan als we niet eerst dit probleem – de immigratie uit derde landen – oplossen.</p>
    </intervention>
    <intervention id="2-067" speaker_id="4355" name="Boudjenah" is_mep="True" mode="spoken">
      <p sl="fr">Mijnheer de Voorzitter, hoe kunnen alle ongewenste personen beter worden opgespoord? Met welke extra barrières dient het fort van Schengen te worden versterkt om aan de externe bedreigingen het hoofd te kunnen bieden?</p>
      <p sl="fr">Deze vragen komen in mij op als ik sommige passages lees van de verslagen waarover wij vandaag gaan stemmen. Ik ben overigens voorstander van het verwerpen van de drie initiatieven.</p>
      <p sl="fr">Het is minder dan een maand geleden dat het drama van de East Sea plaatsvond. Dit schip strandde op de Franse kust met 908 mensen aan boord, die onder in het ruim van de wrakkige boot waren samengeperst. Onder deze mensen bevonden zich drie baby's die tijdens de oversteek waren geboren. De beelden van deze misère schetsen ons het beeld van een Europa dat andere mensen wantrouwt en zijn grenzen almaar wil versterken, terwijl het tegelijkertijd aangeeft dat het de mensenhandel wil bestrijden.</p>
      <p sl="fr">De voorzitter van de Franse bond voor de rechten van de mens verklaarde enkele dagen geleden dat de Europese Unie haar immigratiebeleid, dat een uitsluitend politioneel karakter heeft, onmogelijk kan voortzetten.</p>
      <p sl="fr">De actualiteiten worden met de dag afschuwelijker en iedereen uit hierover zijn verontwaardiging en emotie. De beelden van de Koerdische gezinnen, die droomden van vrede en vrijheid en streefden naar een toekomst zonder vervolgingen, laten ons niet onbewogen. Kort daarvoor werden we opgeschrikt door de beelden van 58 Chinese immigranten die Dover hadden weten te bereiken, maar de dood vonden tussen de tomatenkisten. En laten we de beelden niet vergeten van de vluchtelingen uit Bangladesh, Pakistan, Albanië, Irak, Afrika en andere haarden van ellende en oorlog.</p>
      <p sl="fr">In artikel 14 van de Universele Verklaring van de Rechten van de Mens worden we eraan herinnerd dat iedereen die vervolgd wordt, recht heeft om asiel te zoeken en te krijgen in een ander land. Het wordt dus tijd dat het asielrecht, zoals het is vastgesteld in het Verdrag van Genève, van een extra betekenis wordt voorzien. Het idee van tijdelijke bescherming, waarin niet wordt vooruitgelopen op de erkenning van de status van vluchteling, vormt een stap in de goede richting.</p>
      <p sl="fr">Het is bekend dat er mensenhandel plaatsvindt en criminele netwerken bestaan die zich hiermee bezighouden. Het is ook een gegeven dat er enorme bedragen worden verdiend met de exploitatie van deze ellende. Als we deze mensenhandel doelmatig willen bestrijden, zullen we ook de oorzaak van het kwaad moeten wegnemen. Repressie alleen is niet voldoende. Uiteraard dienen de mensenhandelaars en verantwoordelijken zwaar te worden gestraft, maar we moeten ook de oorzaak wegnemen die mensen ertoe leidt zich te laten uitbuiten en zich tussen de landen en continenten heen en weer te laten slingeren op zoek naar een eldorado, dit alles dankzij de liberale mondialisering.</p>
      <p sl="fr">We moeten de mensenhandelaren niet verwarren met de slachtoffers. De uitbuiters van de illegale arbeid moeten worden opgespoord en gestraft. Immigratie is altijd onlosmakelijk verbonden met economische omstandigheden. Het plan dat in het harmoniseringvoorstel wordt gedaan om ook de transporteurs te straffen, is een vergissing omdat het gebruikt kan worden tegen de mensen die in gevaar verkerende mannen en vrouwen proberen te helpen. Solidariteit en menselijkheid mogen niet worden bestraft.</p>
      <p sl="fr">De Europese Unie wil een ontwikkelingsbeleid met een menselijk gezicht. Laten we in dit verband daarom erkennen dat ontwikkeling niet mogelijk is zonder verkeer van mensen die niet alleen hun kennis en cultuur, maar ook hun ellende en hoop verspreiden. Het recht om zich te verplaatsen moet gewaarborgd worden. Een samenleving die mondjesmaat en selectief verblijfsvergunningen, visa en plaatsen in verblijfscentra aanbiedt, is een afgesloten en intolerante samenleving. Willen wij een Europa dat zich van de rest van de wereld afsluit? Willen wij een Europa dat een selectie maakt tussen goede en slechte vluchtelingen, en tussen acceptabele immigranten en immigranten die voor altijd verbannen moeten worden?</p>
      <p sl="fr">Waar blijven de initiatieven van de Raad en de uitgewerkte voorstellen voor een richtlijn waarin Europa zich openstelt voor de wereld, gastvrij is en een menselijk gezicht toont? Dergelijke voorstellen zien wij liever dan de voorstellen waarin het politionele aspect en het veiligheidsaspect overheersen.</p>
      <p sl="fr">“Wij willen voortdurend verder in het gezelschap van de mens, van alle mensen”, aldus Frantz Fanon. Ik hoop van ganser harte dat Europa ons uiteindelijk deze vrijheid zal bieden.</p>
    </intervention>
    <intervention id="2-068" speaker_id="4745" name="Turco" is_mep="True" mode="spoken">
      <p sl="it">Mijnheer de Voorzitter, ik spreek namens de afgevaardigden van de Lijst-Bonino.</p>
      <p sl="it">In de loop van de vorige vergaderperiode is iets voorgevallen wat veel te weinig gebeurt in dit Parlement. Dat was bij de stemming over het verslag-Ceyhun, toen dit Parlement bijna unaniem een voorstel van een lidstaat heeft verworpen. In het debat over deze drie verslagen, maar ook in dat over het verslag-Kirkhope, komt een heel simpel probleem naar voren: we discussiëren niet over de inhoud van de voorstellen maar over de methode. Ik hoop dus dat het Parlement in de loop van deze vergaderperiode opnieuw meegaat met de rapporteurs en met de Commissie vrijheden en rechten van de burger, die adviseren deze voorstellen van de Raad en de lidstaten te verwerpen.</p>
      <p sl="it">Ik hoop vooral op een politiek gegeven, namelijk dat dit Parlement op het terrein van justitie en binnenlandse zaken de waardigheid terugvindt die het toekomt, als democratisch gekozen instelling die de burgers vertegenwoordigt, al was het maar vanwege zijn rol als instelling. Ik zal me nader verklaren: in de eerste plaats heeft ons Parlement op dit terrein in essentie dezelfde bevoegdheden als een niet-gouvernementele organisatie. Wij afgevaardigden vergeten dat vaak of we vergeten het liever, maar we weten dat we, op grond van het Verdrag, geen enkele beslissingsbevoegdheid hebben en geen invloed kunnen uitoefenen op de wetgevingsprocedure.</p>
      <p sl="it">We vinden dat een schande, vooral in een sector die de vrijheden en de individuele rechten van de Europese burgers aangaat. We vinden het een schande dat de democratische controle op deze terreinen door de ambtenaren van de Raad wordt uitgeoefend. We vinden het een schande dat de werkzaamheden van ons Parlement, de werkzaamheden van de Commissie vrijheden en rechten van de burger in feite worden geboycot door voorstellen die we gedwongen worden te bespreken, voorstellen van de afzonderlijke lidstaten, van groepen lidstaten, van de Raad, van de lidstaten die het voorzitterschap bekleden, voorstellen zonder een correcte rechtsgrondslag. Vaak, bijna altijd, zijn het politieke manifesten van lidstaten die heel goed weten dat hun voorstellen nooit door de Raad zullen worden goedgekeurd. Dus moeten we weer voorstellen bespreken die nooit gerealiseerd zullen worden of vraagstukken die opnieuw onderzocht moeten worden omdat de Raad er nooit een definitief besluit over zal nemen.</p>
      <p sl="it">Daarom bedanken we de rapporteurs voor hun radicale verwerping van de voorstellen van de Raad, een standpunt dat door de taak van het Parlement als instelling gedicteerd wordt, en garanderen we onze stem. We hopen dat dit Parlement in het vervolg niet alleen maar zal protesteren en dat ook commissaris Vitorino niet alleen maar nota neemt van deze situatie, maar dat er concrete initiatieven zullen worden ontplooid om verandering te brengen in deze situatie.</p>
    </intervention>
    <intervention id="2-069" speaker_id="2217" name="Berthu" is_mep="True" mode="spoken">
      <p sl="fr">Mijnheer de Voorzitter, ik wil graag het woord voeren over het initiatief van de Franse Republiek met het oog op de aanneming van een richtlijn van de Raad betreffende de onderlinge erkenning van besluiten inzake de verwijdering van onderdanen van derde landen. Met dit initiatief wil Frankrijk het vrije, ongecontroleerde verkeer van buitenlanders tegen wie een verwijderingsmaatregel is uitgevaardigd, aan banden leggen. Dit initiatief komt in onze ogen zeer gelegen gezien de huidige, toenemende druk die de illegale immigratie met zich meebrengt. Wij betreuren het derhalve dat het Europees Parlement zomaar van plan is om dit initiatief te verwerpen.</p>
      <p sl="fr">Met hun initiatief willen de Fransen bereiken dat sommige rechterlijke besluiten in de verschillende lidstaten van kracht worden. Er moet dus een nieuwe vorm van samenwerking tot stand worden gebracht. Het beginsel dat aan deze samenwerking ten grondslag ligt, verdient meer aandacht. Als een besluit tot verwijdering door een lidstaat is uitgevaardigd jegens een onderdaan van een derde land en die een bedreiging vormt voor de publieke orde of illegaal in de Unie verblijft, mag volgens het Franse voorstel de andere lidstaat waar de buitenlander zich op dat moment bevindt het besluit tot verwijdering ambtshalve uitvoeren, behalve als het om een verwijderingsmaatregel gaat waartegen de betrokkene in beroep is gegaan. Ondanks de voordelen van dit voorstel, wordt het door de bevoegde commissie van het Europees Parlement verworpen op twee gronden die in mijn ogen niet overtuigend zijn.</p>
      <p sl="fr">In de eerste plaats zou artikel 63, punt 3, sub b) van het EG-Verdrag geen steekhoudende rechtgrondslag bieden. Dat is onjuist, want in dit artikel gaat het over samenwerkingsmaatregelen voor de repatriëring van buitenlanders die illegaal in de Unie verblijven. Dat is nu precies waar het hier om draait. Onderlinge erkenning kan immers beschouwd worden als een onder deze categorie vallende maatregel.</p>
      <p sl="fr">In de tweede plaats krijgen we nogmaals te horen dat het Franse initiatief te repressief van aard is en dat er allereerst een algemeen Europees immigratiebeleid moet komen. Het gaat hier overduidelijk om een vertragingstactiek, want zojuist tijdens het debat over de tijdelijke bescherming van onderdanen van derde landen werd dit argument niet ter tafel gebracht.</p>
      <p sl="fr">Het initiatief van de Franse Republiek betreffende de onderlinge erkenning van besluiten inzake de verwijdering van onderdanen van derde landen, verdient derhalve al onze steun.</p>
    </intervention>
    <intervention id="2-070" speaker_id="1892" name="Coelho" is_mep="True" mode="spoken">
      <p sl="pt">Mijnheer de Voorzitter, mijnheer de commissaris, beste collega’s, ik zou willen beginnen met een onvoorwaardelijke steunbetuiging aan het door onze collega Deprez verdedigde standpunt. We moeten inderdaad zowel het Portugese als het Finse initiatief verwerpen. Met deze twee voorstellen wordt namelijk aan artikel 202 getornd. Dat artikel legt een algemeen geldend principe vast, en volgens dat principe is uitsluitend de Commissie bevoegd uitvoering te geven aan handelingen van de Raad, al is het wel zo dat de Raad zichzelf in bepaalde, duidelijk omschreven gevallen, zekere rechtstreekse uitvoerende bevoegdheden kan verlenen.</p>
      <p sl="pt">De Raad wil nu gedurende een overgangsperiode van vijf jaar dit soort uitvoerende bevoegdheden naar zich toe trekken. Nu is het zo dat de lidstaten in het visumbeleid een belangrijker rol spelen – dat geeft overigens al aan dat deze kwestie politiek gevoelig ligt. Maar dat is op zich niet voldoende om aan een algemeen beginsel van de communautaire rechtsorde te tornen. En het kán ook niet aan de orde zijn, aangezien het in tegenspraak is met het principe zoals dat is vastgelegd in het Protocol tot opneming van het Schengen-acquis in het kader van de Europese Unie. Daarmee is deze materie expliciet onder het institutionele rechtskader van de Unie komen te vallen.</p>
      <p sl="pt">Wat het verslag-Frahm betreft: ook hier moeten we het standpunt van de rapporteur steunen en het Portugese initiatief verwerpen. Onder andere omdat dit initiatief ertoe zou leiden dat de regels voor het verkeer van onderdanen uit derde landen binnen het Schengen-gebied onsamenhangend zouden worden. Volgens het Schengen-Akkoord kunnen personen die gerechtigd zijn op het grondgebied van de lidstaten rond te reizen ondergebracht worden in drie categorieën: personen die een visumplicht hebben, personen zonder visumplicht en personen met een verblijfsvergunning. Het initiatief waarover ik nu spreek heeft alleen betrekking op de tweede genoemde categorie. Zo zou het recht op vrij verkeer van burgers uit derde landen gefragmenteerd geraken. Bovendien wordt niet aangegeven in welke mate deze nieuwe regels het acquis van Schengen zouden herroepen, wijzigen of vervangen.</p>
      <p sl="pt">Het verslag-Nassauer suggereert – terecht – dat we ook het Franse initiatief dienen te verwerpen. Als we dus overwegen drie voorstellen te verwerpen, dan is een oproep aan commissaris Vitorino en de Commissie gerechtvaardigd. We dringen er bij de Commissie dus op aan in deze materie een initiatief te nemen, teneinde zo de algemene samenhang van de communautaire constructie te verzekeren. Het is immers de plicht van de Commissie daarover te waken.</p>
    </intervention>
    <intervention id="2-071" speaker_id="2310" name="Karamanou" is_mep="True" mode="spoken">
      <p sl="el">Mijnheer de Voorzitter, er ontbreekt helaas een coherent en allesomvattend asiel- en immigratiebeleid en daarom worden aan de lopende band nationale initiatieven geproduceerd waarmee men op volkomen onsamenhangende wijze specifieke vraagstukken probeert op te lossen. Vaak wordt daarbij echter het institutioneel en juridisch kader van de Europese Unie genegeerd of omzeild, zoals ook blijkt uit de initiatieven van Frankrijk, Finland en Portugal. Het Europees Parlement doet er derhalve goed aan het voorstel van onze rapporteurs - die ik hierbij van harte wil gelukwensen – te volgen en deze initiatieven te verwerpen.</p>
      <p sl="el">Voor de zoveelste keer moeten wij in deze zaal beklemtonen dat de Raad alleen in specifieke gevallen, na diepgaande studie, mag beslissen uitvoerende bevoegdheden zelf uit te oefenen in plaats van ze over te dragen aan de Commissie. Vandaag zegt de Raad ons dat visa en grensoverschrijding specifieke gevallen zijn en behoudt bij zichzelf aldus uitvoerende bevoegdheden voor die eigenlijk bij de Commissie thuishoren. Natuurlijk laat de Raad daarbij tegelijkertijd het Parlement en de overlegprocedure volkomen links liggen, daar hij zonder enig overleg met het Parlement besluiten wijzigt.</p>
      <p sl="el">Met deze tactiek zet de Raad echter geen vaart achter de totstandkoming van een gemeenschappelijk Europees immigratiebeleid. Integendeel, hij bemoeilijkt dit; hij neemt geen besluiten en houdt het proces van Tampere tegen. Het gevolg daarvan is dat in Europa een sfeer blijft heersen waardoor racisme en vreemdelingenhaat worden aangemoedigd en zich dingen kunnen voordoen als in Dover. Als wij echt een gemeenschappelijke ruimte van veiligheid en rechtvaardigheid willen, moeten wij afstappen van dergelijke eenzijdige initiatieven van lidstaten en gemeenschappelijke regelingen uitwerken. Al degenen die de grenzen van de Unie overschrijden, moeten aan dezelfde regels worden onderworpen en aan dezelfde verplichtingen voldoen. Alleen dan kunnen hun binnenkomst en hun verblijf zonder strubbelingen verlopen. Men mag het onderzoek van visumaanvragen niet overlaten aan de discretie van de lidstaten en aan de daar geldende rechtsvoorschriften. Wij hoeven mijns inziens niet voor de zoveelste keer te herhalen dat het afschermingsbeleid en de politiemaatregelen de druk op en het illegaal overschrijden van onze grenzen niet zullen doen afnemen zolang er geen einde komt aan de welvaartskloof tussen onze landen en onze buren.</p>
      <p sl="el">Daarom zou de Raad er goed aan doen de Commissie, uit hoofde van het proces van Tampere, te machtigen tot het nemen van de noodzakelijke initiatieven voor de verwezenlijking van een gemeenschappelijk immigratiebeleid. Dit beleid moet zo snel mogelijk, met inachtneming van de overlegprocedures, worden uitgewerkt; het moet een oplossing bieden voor alle hangende vraagstukken en gebaseerd zijn op onze gemeenschappelijke, humanitaire, Europese waarden en onze democratische procedures.</p>
    </intervention>
    <intervention id="2-072" speaker_id="4493" name="Korakas" is_mep="True" mode="spoken">
      <p sl="el">Mijnheer de Voorzitter, de drie verslagen die vandaag worden besproken gaan alle over hetzelfde onderwerp, namelijk over het beleid van de Europese Unie jegens de immigranten. Daarin wordt een antwoord gegeven op de initiatieven van een aantal lidstaten van de Europese Unie. Deze lidstaten dringen ofwel aan op meer soepelheid in hun optreden tijdens het verblijf van immigranten en op versoepeling van het communautair institutioneel kader, zoals Portugal, ofwel op bespoediging van de tenuitvoerlegging van de besluiten van Tampere betreffende de erkenning door alle andere lidstaten van het door een lidstaat genomen besluit tot verwijdering van vreemdelingen, zoals Frankrijk. Alle drie initiatieven worden om formele redenen door de bevoegde commissie verworpen.</p>
      <p sl="el">De Europese afgevaardigden van de Communistische Partij van Griekenland zullen zich onthouden tijdens de stemming over de verslagen van de heer Deprez en mevrouw Frahm, maar zullen voor het verslag van de heer Nassauer stemmen waarin verwerping van het verzoek van Frankrijk wordt aanbevolen. Daarbij zij echter wel vermeld dat wij voor het verslag stemmen omdat wij om inhoudelijke redenen, en niet om formele redenen, tegen het initiatief zijn. Rest echter de vraag waarom wij ons steeds weer opnieuw moeten bezighouden met het migratievraagstuk. Hebben wij soms geen institutioneel kader? Dat hebben wij, en hoe! Dankzij de wetgeving van de Unie en de nationale wetgevingen is het grondgebied van de Europese Unie een goed bewaakte vesting geworden waar voor humanitaire waarden, solidariteit en zelfs voor het Europese Verdrag tot bescherming van de rechten van de mens geen plaats meer is.</p>
      <p sl="el">In mijn land, Griekenland, wordt in deze dagen beraadslaagd over een nieuwe wet inzake het zogenaamde immigratiebeleid. Daarin wordt immigratie - niet meer en niet minder - gelijkgesteld met misdaad en degenen die weigeren immigranten aan te geven of die zelfs, wat nog erger is, immigranten helpen, worden als “medeplichtig” beschouwd. De oorzaak van immigratie moet ons inziens daarentegen gezocht worden in het beleid van de ontwikkelde landen en de Europese Unie zelf. Zij plunderen de rijkdom van de emigratielanden en maken misbruik van de zware arbeid van hun volkeren, die zij veroordelen tot onderontwikkeling en misère. Dat is de hoofdoorzaak van de massale emigratie. Een andere oorzaak wordt gevormd door de imperialistische interventies die olie op het vuur gooien van het nationalisme en lokale oorlogen ontketenen. Enorme vluchtelingenstromen zijn daar het gevolg van.</p>
      <p sl="el">Deze massale migratie, deze moderne mensenhandel komt echter het kapitaal in de immigratielanden prima van pas. Twijfelt u er nog aan, mijnheer de Voorzitter, dat wij ook hier geconfronteerd zijn met een onmenselijke belangencombinatie? Gaat het hier niet om de belangen van de moderne mensen- en immigrantenhandelaars, de oorlogszuchtige imperialisten en de immigrantenuitbuiters in de landen van “ontvangst”? Zij zijn de moderne slavendrijvers; zij maken misbruik van de werkloosheid en de illegale immigranten om een meedogenloze aanval te openen op de belangen en de verworvenheden van de lokale werknemers. Daarom is de erkenning van de rechten van de immigranten, van de legale en illegale immigranten, een absolute voorwaarde. De volksbeweging moet daarvan haar belangrijkste en meest urgente eis maken ……</p>
      <a text="(Spreker wordt door de Voorzitter onderbroken)"/>
    </intervention>
    <intervention id="2-073" speaker_id="photo_generic" name="Vitorino" is_mep="True" mode="spoken" role="Commissie">
      <p sl="fr">Mijnheer de Voorzitter, geachte afgevaardigden, het gecombineerd debat van vandaag heeft betrekking op vier initiatieven van lidstaten inzake verwijderingsbesluiten, de uitvoeringsbevoegdheden met betrekking tot de uitgifteprocedures van visa en de controle aan de buitengrenzen van de Schengen-ruimte, en het recht om vrij te reizen op het grondgebied van de Schengen-lidstaten zonder door grenzen gehinderd te worden.</p>
      <p sl="fr">Ik wil beginnen met de aspecten die betrekking hebben op de bepalingen van het Schengen-Akkoord. Allereerst wil ik de heer Deprez van harte feliciteren met zijn nauwgezette en gedocumenteerde onderzoek, dat met name betrekking heeft op de institutionele aspecten inzake de bevoegdheden ter uitvoering van de regels die door de Raad zijn opgesteld. Deze bevoegdheden betreffen de comitologie waarin artikel 202 van het Verdrag tot oprichting van de Europese Gemeenschap voorziet. De Commissie is van mening dat een aantal bepalingen in de gemeenschappelijke visuminstructie, in het gemeenschappelijk handboek en in de algemene voorwaarden van het Visa Inquiry Open Border Network gewijzigd, aangepast of bijgewerkt moet kunnen worden volgens een vereenvoudigde procedure die eigen is aan de comitologie. Wij kunnen de initiatieven van de Republiek Finland en de Republiek Portugal in dit opzicht onderschrijven. Wij kunnen ons echter niet scharen achter het zeer belangrijke dispositief waarin wordt voorgesteld om de Raad uitvoeringsbevoegdheden te verlenen zonder dat omstandig is aangetoond dat het daadwerkelijk om een uitzondering op de door het Verdrag vastgestelde regel gaat.</p>
      <p sl="fr">De Commissie kan zich vinden in de analyse en argumentatie in de toelichting van het verslag van de heer Deprez. De gemeenschappelijke visuminstructie, het gemeenschappelijk handboek en de algemene voorwaarden van het Visa Inquiry Open Border Network zijn opgenomen als hetzij een rechtgrondslag in de artikelen 62 en 67 van het Verdrag tot oprichting van de Europese Gemeenschap, hetzij als een onder titel IV ressorterende rechtgrondslag. Titel IV voorziet in geen enkele uitzondering op artikel 202 van het Verdrag. De meeste uitvoeringsmaatregelen die met deze instrumenten samenhangen, hebben overigens een uitsluitend technisch karakter, dat wil zeggen dat ze niet meer dan een praktische formulering zijn van de politieke besluiten die door de Raad zijn vastgesteld in superieure normatieve handelingen, welke zijn opgenomen in de relevante bepalingen van titel IV.</p>
      <p sl="fr">De Commissie kan zich dan ook volledig vinden in het standpunt van het Parlement. De Commissie hoopt verder dat de argumenten van de rapporteur, die het Parlement naar ik hoop kan onderschrijven, net als die van de Commissie door de Raad gehoord en geaccepteerd zullen worden. Doet de Raad dat niet, dan zullen we ongetwijfeld andere maatregelen voorstellen …</p>
      <a text="(Applaus)"/>
      <p sl="fr">Ik doel hier op maatregelen waarvan zowel de Commissie als het Parlement voorstander zijn.</p>
      <p sl="fr">De Commissie kan zich vinden in het initiatief van de Portugese Republiek met het oog op de aanneming van een verordening wat betreft de periode waarin onderdanen van derde landen die zijn vrijgesteld van de visumplicht zich vrij op het grondgebied van de lidstaten kunnen bewegen. In artikel 62 van het Verdrag wordt de Raad immers verzocht om binnen een periode van vijf jaar na de inwerkingtreding van het Verdrag van Amsterdam maatregelen te treffen teneinde onderdanen van derde landen in staat te stellen om zich vrij te bewegen op het grondgebied van de lidstaten gedurende een periode van maximaal drie maanden.</p>
      <p sl="fr">Het Portugese voorstel is op twee punten wezenlijk in tegenspraak met artikel 62 van het Verdrag. In dit artikel wordt gesproken over een periode van maximaal drie maanden en er staat nergens vermeld dat het besluit alleen van toepassing mag zijn op onderdanen van de derde landen die van de visumplicht zijn vrijgesteld. Om die reden kan ik mij vinden in de opmerking van uw rapporteur, mevrouw Frahm, dat het geen goede zaak is om uitsluitend de situatie van een enkele categorie te regelen, ook al is het voor mij duidelijk dat we de verblijfsduur op het grondgebied van de lidstaten niet moeten verlengen van drie tot zes maanden op basis van uitsluitend wederkerigheidsovereenkomsten.</p>
      <p sl="fr">De Commissie heeft begrip voor de belangrijkste reden die aan het Portugese initiatief ten grondslag ligt, namelijk dat een aantal bestaande bilaterale akkoorden tussen de lidstaten en landen als de Verenigde Staten van Amerika, Canada, Japan en Australië veilig moeten worden gesteld.</p>
    </intervention>
    <intervention id="2-075" speaker_id="1106" name="De Voorzitter" is_mep="True" mode="spoken">
      <p sl="nl">Hartelijk dank, mijnheer de commissaris.</p>
      <p sl="nl">Het gecombineerd debat is gesloten.</p>
      <p sl="nl">De stemming vindt om 12.00 uur plaats.</p>
    </intervention>
  </section>
  <section id="creitem8" title="Criminaliteitspreventie">
    <intervention id="2-077" speaker_id="1106" name="De Voorzitter" is_mep="True" mode="spoken">
      <p sl="nl">Aan de orde is het verslag (A5-0070/2001) van mevrouw Angelilli, namens de Commissie vrijheden en rechten van de burger, justitie en binnenlandse zaken, over het initiatief van de Franse Republiek en het Koninkrijk Zweden met het oog op de aanneming van het besluit van de Raad betreffende de oprichting van een Europees netwerk inzake criminaliteitspreventie (13464/2000 - C5-0717/2000 - 2000/0824(CNS)).</p>
    </intervention>
    <intervention id="2-078" speaker_id="1941" name="Angelilli" is_mep="True" mode="spoken" role="rapporteur">
      <p sl="it">Mijnheer de Voorzitter, geachte collega’s, uit alle onderzoeken en statistieken over de grote sociale problemen komt naar voren dat veiligheid een van de rechten is die de Europese burgers het belangrijkst vinden. Criminaliteit in al haar verschijningsvormen wordt door onze burgers terecht niet alleen opgevat als een gevaar voor hun persoonlijke veiligheid, maar ook als een reële, ondraaglijke, altijd aanwezige bedreiging van hun vrijheid zich te verplaatsen, te werken en een normaal leven te leiden. Deze psychologische onrust heeft een groeiend wantrouwen in de instellingen en een steeds grotere argwaan tegenover anderen veroorzaakt. Letterlijk iedereen is getroffen door dit gevoel van onveiligheid: ondernemingen, gezinnen, individuele personen, met name vrouwen, kinderen en ouderen.</p>
      <p sl="it">In deze context is het vaak heel moeilijk een grens te trekken tussen grootschalige georganiseerde misdaad, ernstige criminele verschijnselen en de zogenoemde kleine criminaliteit. Deze laatste komt vooral in de steden voor; ik denk bijvoorbeeld aan de verbreiding van en de handel in drugs.</p>
      <p sl="it">Mijnheer de Voorzitter, ooit vroegen de burgers vooral om snelle onderdrukking van de misdaad en de garantie dat misdadigers gestraft zouden worden. Dat is nu anders: de burgers vragen vooral om veiligheid en dus in de eerste plaats om preventie, misschien vanwege de zorgwekkende, voortdurende toename van sommige bijzonder infame verschijnselen, bijvoorbeeld pedofilie en seksuele uitbuiting van vrouwen en minderjarigen. Preventie moet dus worden opgevat, en wordt opgevat, als garantie van vrijheid. De burgers vragen om een garantie dat wij alle beschikbare middelen in zullen zetten om de verbreiding van de misdaad tegen te gaan.</p>
      <p sl="it">Het Parlement heeft het belang van misdaadpreventie al meerdere malen onderstreept en al veel documenten van die strekking opgesteld. Bovendien is het expliciet en op een intelligente manier erkend in het Verdrag van Amsterdam en daarna verschillende malen herhaald, tot in Tampere waar de Raad uitdrukkelijk heeft voorgesteld de internationale samenwerking op het gebied van de misdaadpreventie te versterken door de nationale autoriteiten voor misdaadpreventie in een netwerk op te nemen. Het Franse en daarna het Zweedse voorzitterschap hebben dit voorstel overgenomen. Zij willen met behulp van een initiatiefwetgevingsvoorstel dit netwerk oprichten voor de uitwisseling van informatie, ervaringen en goede praktijken ten behoeve van misdaadpreventie. Het doel daarvan is ook informatie en nieuws zo snel mogelijk door te geven om misdaadverschijnselen vanaf hun ontstaan te bestuderen, op dezelfde manier als het Waarnemingscentrum voor drugs en drugsverslaving in Lissabon voor een andere sector doet: dat bestudeert het gehele verloop van de verspreiding van drugs. Dit is dus een voorstel om misdaadverschijnselen vanaf hun ontstaan te bestuderen: hun vermogen zich te transformeren, zich om te vormen en aan te passen aan de onderdrukking ervan en zich op nieuwe manieren weer te manifesteren.</p>
      <p sl="it">Kortom, het gaat om een netwerk voor het uitwisselen van informatie en goede praktijken. Het is zeker niet de bedoeling de lidstaten hun autonomie bij de fundamentele beslissingen in het veiligheidsbeleid af te nemen; die beslissingen vallen onder de bevoegdheid van de nationale parlementen en regeringen. Ik geloof dat het er alleen om gaat de burgers te laten zien dat Europa werkt aan een echte ruimte van vrijheid en rechtvaardigheid.</p>
      <p sl="it">Ik bedank alle collega’s voor hun medewerking, met name mevrouw Terrón voor het amendement dat zij heeft ingediend en dat het verslag heeft verrijkt en aangevuld.</p>
    </intervention>
  </section>
  <section id="creitem9" title="Verwelkoming">
    <intervention id="2-080" speaker_id="1106" name="De Voorzitter" is_mep="True" mode="spoken">
      <p sl="nl">Het doet mij genoegen u mee te delen dat de heer Stojan Andov, voorzitter van het parlement van de voormalige Joegoslavische Republiek Macedonië onze vergadering vanaf de officiële tribune bijwoont. Ik heet voorzitter Andov namens onze Vergadering welkom en hoop dat zijn bezoek aan het Europees Parlement voorspoedig zal verlopen en nuttig en vruchtbaar zal zijn.</p>
      <a text="(Applaus)"/>
    </intervention>
  </section>
  <section id="creitem10" title="Criminaliteitspreventie (vervolg)">
    <intervention id="2-081" speaker_id="1892" name="Coelho" is_mep="True" mode="spoken">
      <p sl="pt">Mijnheer de Voorzitter, beste collega’s, het initiatief dat we nu bespreken stelt zich ten doel een Europees netwerk voor criminaliteitspreventie op te zetten. Misdaadpreventie wordt een steeds dringender noodzaak. De internationale samenwerking op dit gebied moet beter en intensiever worden, en zeker op communautair niveau. We weten echter dat dit soort samenwerking vaak bemoeilijkt wordt vanwege het feit dat er verschillende definities, procedures en structuren naast elkaar bestaan. En er zijn nog wel meer verschillen. Er moeten dus vergelijkbare gegevens beschikbaar komen. Ik bedoel daarmee statistische gegevens voor de hele Europese Unie met betrekking tot criminaliteit, slachtoffers, strafrecht, strafopleggingsbeleid, structurele factoren enz.</p>
      <p sl="pt">De verschillende wijzen van justitieel optreden moeten dus geëvalueerd worden. Vervolgens moet er voor de prioriteitsgebieden worden vastgesteld wat de belangrijkste maatregelen zijn, en of die genomen kunnen en moeten worden. De slagkracht van de Europese Unie moet aldus vergroot worden. Daarmee zal ook de efficiëntie van het preventieve misdaadbeleid toenemen, zowel nationaal als internationaal.</p>
      <p sl="pt">Dat zijn de politieke richtsnoeren die tijdens de Europese Raad van Tampere zijn geformuleerd. Op basis van die richtsnoeren is op de Conferentie op hoog niveau die in mei 2000 in de Algarve in Portugal is gehouden besloten dat de kwestie misdaadpreventie in een multidisciplinair partnerschapskader moet worden aangepakt. Het is van fundamenteel belang dat we de veiligheid van de Europese burger die in vrede wil leven kunnen garanderen. Dat betekent niet alleen dat de misdaad bestreden moet worden, maar ook dat er een werkzaam beleid voor de misdaadpreventie moet worden geformuleerd. Daarbij dient rekening te worden gehouden met de psychologische en sociologische verschijnselen die bijdragen tot het gevoel van onveiligheid.</p>
      <p sl="pt">Preventie is hoognodig. Alleen zo kunnen we de criminaliteit terugdringen. Ik denk daarbij niet alleen aan het aantal vergrijpen, maar ook aan het soort criminaliteit. Bovendien moeten we iets doen aan de oorzaken van crimineel gedrag. Het preventiebeleid moet daarom alle soorten misdaad omvatten, en dus ook de georganiseerde misdaad, met bijzondere aandacht voor de jeugd- stads, en drugscriminaliteit. Dit is een belangrijk en ambitieus project. Criminaliteit kent immers geen grenzen. Het netwerk hoopt bij te dragen tot een nauwere samenwerking en een betere informatie-uitwisseling tussen de lidstaten. Op deze wijze kunnen gegevens met betrekking tot maatregelen en beste praktijken op het gebied van preventie worden vergaard en geanalyseerd. En dat kan dan weer nuttig zijn als we in de toekomst beslissingen moeten nemen over deze materie.</p>
      <p sl="pt">In de Commissie openbare vrijheden bleek dat er twee verschillende opvattingen bestonden. Volgens de ene opvatting moeten we via dit netwerk optreden tegen al die vormen van criminaliteit die een internationale, Europese dimensie hebben. Volgens de andere opvatting moeten we ons uitsluitend op de kleine criminaliteit concentreren. Ik geloof dat het uiteindelijk goedgekeurde compromisvoorstel een zinvolle oplossing vertegenwoordigt, die geen enkele vorm van misdaadpreventie uitsluit. We zijn ons ervan bewust dat georganiseerde misdaad en kleine criminaliteit twee verschillende fenomenen zijn die elk een eigen aanpak vergen. De georganiseerde misdaad is één van de prioriteiten van de Unie en de lidstaten. De kleine criminaliteit valt eerst en vooral onder de verantwoordelijkheden van de plaatselijke, regionale en nationale overheden. Voor de preventie van dit soort criminaliteit moet de rol van de Unie beperkt blijven tot het uitwisselen van informatie tussen de nationale overheden om zo, uitgaand van het subsidiariteitsbeginsel, uit te vinden wat werkzame methoden zijn. De bevolking van de Europese Unie heeft het recht van de Unie te eisen dat ze efficiënt optreedt tegen criminaliteit. Deze vormt immers een bedreiging voor de vrijheid en de rechten van de burger.</p>
    </intervention>
    <intervention id="2-082" speaker_id="2337" name="Ceyhun" is_mep="True" mode="spoken">
      <p sl="de">Mijnheer de Voorzitter, om te beginnen wil ik namens mijn fractie rapporteur Angelilli bedanken voor haar verslag. Ook wil ik onze commissie bedanken, omdat wij erin zijn geslaagd dit verslag unaniem aan te nemen.</p>
      <p sl="de">Ik denk dat wij alleen gezamenlijk in de strijd tegen de criminaliteit grenzen kunnen stellen die een succesvolle bestrijding mogelijk maken. Op basis van dit verslag kunnen we nu een efficiënt netwerk opzetten dat het mogelijk maakt de bestrijding van de criminaliteit in heel Europa te coördineren, en tegelijkertijd de vrijheid van handelen niet beperkt. Europa probeert hier niet bevoegdheden naar zich toe te trekken, maar de uitwisseling van informatie tussen de verantwoordelijke instanties van de lidstaten te optimaliseren.</p>
      <p sl="de">Naast deze doelstelling behandelt het verslag ook de deelname van maatschappelijke instellingen, universiteiten en Europese organisaties zoals Europol of Eurojust, aan het netwerk voor criminaliteitsbestrijding. Zo zien wij het graag, want op deze manier wordt niet elke manier van criminaliteitsbestrijding in elk land opnieuw uitgevonden. Beschikbare bronnen worden zodoende beter benut. Dat juich ik toe.</p>
      <p sl="de">Ook in andere opzichten is dit netwerk van belang. De Raad en de Commissie moeten dankzij dit netwerk de benodigde informatie krijgen om passende strategieën voor criminaliteitspreventie te kunnen ontwikkelen. Dat is goed, omdat nationale organisaties dan een toenemend belang zullen hebben bij uitwisseling met het netwerk, niet in de laatste plaats om hun wensen in heel Europa te kunnen inbrengen.</p>
      <p sl="de">Het proces voor het afstemmen van nationale strategieën kan daardoor aanzienlijk sneller gaan verlopen. Vooral met het oog op de georganiseerde criminaliteit en moderne vormen van criminaliteit juich ik dat van harte toe. Nationale organisaties klagen er toch dikwijls over dat de criminelen hen te vlug af zijn, omdat zijzelf niet snel genoeg kunnen reageren op de veranderende mazen en vormen van criminaliteit. Hier kan een netwerk worden opgericht met informatie waarover iedereen kan beschikken en waardoor de reactiesnelheid van de criminaliteitsbestrijding aanzienlijk kan verbeteren.</p>
      <p sl="de">Ook met het oog op de kandidaat-landen is het netwerk van belang. Het kan er namelijk toe bijdragen dat beter het hoofd kan worden geboden aan problemen die mogelijk door de overgangstijden worden veroorzaakt. Wij nemen het verslag met onze aanvullende amendementen dan ook aan en zijn blij dat degenen die verantwoordelijk zijn voor de omzetting ervan eindelijk de nodige steun krijgen van het Parlement en de Raad.</p>
      <a text="(Applaus)"/>
    </intervention>
    <intervention id="2-083" speaker_id="2109" name="Crowley" is_mep="True" mode="spoken">
      <p sl="en">Mijnheer de Voorzitter, net als mijn collega’s feliciteer ik de rapporteur met haar werk aan dit verslag en steun ik de meerderheid van haar voorstellen. Na de inwerkingtreding van het Verdrag van Amsterdam is in de Europese Unie een nieuw institutioneel kader voor de bestrijding van de georganiseerde misdaad geschapen. Het voorziet in de ontwikkeling van gezamenlijke optredens op het gebied van politiële en justitiële samenwerking bij misdaadpreventie, terwijl de lidstaten toch verantwoordelijk blijven voor het handhaven van recht en orde en voor de binnenlandse veiligheid.</p>
      <p sl="en">Tegelijkertijd lanceerde de Europese Raad twee actieplannen voor de bestrijding van de georganiseerde misdaad, bedoeld om de verschillen tussen nationale procedures te overbruggen en de efficiëntie van justitiële samenwerking te vergroten. De meeste van deze aanbevelingen zijn volledig ten uitvoer gelegd. De uitgebreide rol van Europol betekent in deze context zeker een grote stap vooruit.</p>
      <p sl="en">De conclusies van de Raad van Tampere zijn een krachtig politiek signaal en bevestigen de wens van de Unie om de problemen bij de vervolging van alle vormen van grensoverschrijdende criminaliteit te overwinnen en tegelijkertijd de vrijheden en wettelijke rechten van individuele personen en ondernemingen te beschermen. Het is belangrijk dat alle EU-instellingen samen een coherente strategie tegen de georganiseerde misdaad opstellen. De belangrijkste drijfveer van veel georganiseerde misdaad is financiële fraude. Het EU-beleid ter bestrijding van financiële fraude valt zowel onder de eerste als de derde pijler van de Verdragen. Ik steun de uitbreiding van het mandaat van Europol tot onderzoek naar het witwassen van geld. We hebben een Europese politieke consensus nodig over het kaderbesluit inzake de identificatie, inbeslagneming en confiscatie van de opbrengsten van misdrijven. Vanuit het Ierse standpunt is de oprichting van het Criminal Assets Bureau in 1996 zeker zeer succesvol gebleken in de bestrijding van dit type misdaad.</p>
      <p sl="en">Veiligheid en vertrouwen garanderen tegenover cybercriminaliteit is een ander gebied waarvoor collectieve maatregelen op mondiaal niveau nodig zijn, gezien de mondiale dimensie van Internet. Computercriminaliteit houdt niet op bij conventionele staatsgrenzen. Het is duidelijk dat activiteiten die off line illegaal zijn, niet ophouden illegaal te zijn wanneer ze on line gaan. In internationale fora is al een groot aantal actieplannen ontwikkeld om cybercriminaliteit te bestrijden. De Raad van Europa is bezig de laatste hand te leggen aan ‘s werelds eerste internationale conventie over cybercriminaliteit. De Europese Commissie heeft ook een wetgevingsvoorstel over kinderpornografie op Internet ingediend, dat in overeenstemming is met de bepalingen van die conventie.</p>
      <p sl="en">Ik steun het kaderprogramma waarin de Europese Commissie voorstelt mensenhandel te bestrijden door bij justitiële procedures op dit terrein in de hele Europese Unie effectief samen te werken en door de banden met de kandidaat-landen aan te halen.</p>
    </intervention>
    <intervention id="2-084" speaker_id="4745" name="Turco" is_mep="True" mode="spoken">
      <p sl="it">Mijnheer de Voorzitter, het is bijna alsof we moeten stemmen over een niet-bestaand probleem, namelijk of dit Parlement voor of tegen de criminaliteit is. We zijn nu aan het discussiëren over iets heel anders dan hiervoor: we bespreken nu of we een nieuw bureaucratisch monster in het leven zullen roepen. Wij zijn daar tegen. We zijn er tegen, hoewel we weten dat geen enkele afgevaardigde, in welk Parlement ook, ja niemand met gezond verstand zich vóór criminaliteit en tegen preventie zal uitspreken. Een bureaucratisch monster is iets anders. Wij weten dat de Europese Unie, als ze niet in staat is iets met beleid op te lossen, aankomt met waarnemingsposten, netwerken, instellingen: waarnemingsposten, netwerken, organismen die in feite de democratische rechten van de burgers met voeten treden doordat ze in handen worden gelegd van instellingen die niet aan democratische controle onderworpen zijn. De Waarnemingspost in Lissabon is genoemd. Ik wil het hier niet hebben over een Europese Unie die een organisme van de Verenigde Naties voor de bestrijding van de criminaliteit met gulle hand steunt. De Verenigde Naties hebben besloten een intern onderzoek in te stellen naar de besteding van dat geld; de Europese Unie heeft daar natuurlijk geen behoefte aan. We hadden het over bureaucratische monsters als Europol, Eurodac, Eurojust; juist die projecten verhinderen dat er criminaliteitsbeleid wordt ontwikkeld.</p>
      <p sl="it">Er is nog een reden waarom we tegen stemmen. Niets ten nadele van het werk van de rapporteur, maar het is juist het voorstel van de Franse Republiek en het Koninkrijk Zweden dat het subsidiariteitsbeginsel op dit terrein ondergraaft. Wij begrijpen nog steeds niet wat het concept van de misdaadpreventie precies inhoudt, want dat wordt in dit voorstel en ook in het verslag nergens gedefinieerd. Daarom stemmen we tegen het verslag, vooral omdat het dit Europese netwerk ondersteunt.</p>
    </intervention>
    <intervention id="2-085" speaker_id="4412" name="Mathieu" is_mep="True" mode="spoken">
      <p sl="fr">Mijnheer de Voorzitter, naar aanleiding van de Top van Tampere hebben Frankrijk en Zweden een initiatief ontwikkeld met betrekking tot de samenwerking tussen de nationale organisaties op het gebied van jeugdcriminaliteit, criminaliteit en drugs.</p>
      <p sl="fr">Deze Europese strategie is gebaseerd op het beginsel dat een interventie van de Unie per definitie een toegevoegde waarde levert aan het beleid van de lidstaten. Er is momenteel evenwel sprake van een warboel van programma's en het aantal onsamenhangende maatregelen stapelt zich op. Alleen al op het gebied van justitie en binnenlandse zaken wordt ons vandaag een zesde programma voorgesteld dat de naam "HIPPOKRATES" draagt. Wij kunnen ons terecht afvragen of de toename van het aantal programma's zal leiden tot een verhoogde doelmatigheid in de strijd tegen de criminaliteit, zeker gezien de bespottelijk lage budgetten die voor deze programma's zijn vrijgemaakt. Wat kunnen we doen met de één miljoen euro die jaarlijks aan dit programma wordt toegekend? Bovendien is HIPPOKRATES geen duidelijk programma. Neem bijvoorbeeld de financiën. Het gedeelte dat ten laste komt van de communautaire begroting zal 70% van de totale kosten bedragen. Gezien het feit dat de partners van de Commissie universiteiten, regeringen en NGO’s zullen zijn, vraag ik me af hoe de overige 30% gefinancierd zal worden.</p>
      <p sl="fr">Er is bovendien niet duidelijk gesteld wat onder de voorgestelde vormen van preventie en de georganiseerde criminaliteit verstaan moet worden. Voorts zijn er maatregelen die ik graag als anekdotisch zou willen omschrijven. Zo lezen we bijvoorbeeld in artikel 3 dat ieder jaar de Europese prijsuitreiking voor misdaadpreventie dient plaats te vinden.</p>
      <p sl="fr">Zo worden er telkens nieuwe maatregelen bedacht, zonder dat er naar de doelmatigheid van deze maatregelen gekeken wordt. Het wordt tijd dat we de balans opmaken en geen etappes overslaan die van belang zijn bij het bewerkstelligen van een doelmatige samenwerking tussen de lidstaten op het gebied van het preventiebeleid.</p>
    </intervention>
    <intervention id="2-086" speaker_id="photo_generic" name="Vitorino" is_mep="True" mode="spoken">
      <p sl="pt">commissie. – Mijnheer de Voorzitter, geachte afgevaardigden, ik wil allereerst de afgevaardigde gelukwensen met haar verslag. Ik kan u kort en goed zeggen – zeker met het oog op de tijd – dat de Commissie het Frans-Zweedse initiatief voor het opzetten van een Europees netwerk inzake criminaliteitspreventie steunt. Dit initiatief is een goed voorbeeld van de wijze waarop de lidstaten hun recht van initiatief kunnen uitoefenen: de coördinatie met de Commissie was voortreffelijk. We geloven dat dit netwerk zich eerst en vooral moet richten op de preventie van kleine criminaliteit, dat wil zeggen, de stads-, jeugd- en drugscriminaliteit. We voegen daaraan toe dat de Commissie een voorstel voor een mededeling heeft gedaan waarin gepleit wordt voor het opzetten van een Europees forum voor misdaadpreventie dat zich vooral op de preventie van de georganiseerde misdaad zal concentreren. We moeten nog precies uitzoeken wat de samenhang is tussen de georganiseerde misdaad en de kleine criminaliteit in de steden. We zijn daarom bijzonder ingenomen met het feit dat dit Parlement het voorstel van de Franse republiek en het Zweedse koninkrijk steunt.</p>
    </intervention>
    <intervention id="2-087" speaker_id="1106" name="De Voorzitter" is_mep="True" mode="spoken">
      <p sl="nl">Hartelijk dank voor uw beknopte, synthetische maar toch veelzeggende betoog, commissaris Vitorino.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <p sl="nl">Wij gaan nu over tot de stemming.</p>
    </intervention>
  </section>
  <section id="creitem11" title="STEMMING">
    <intervention id="2-092" speaker_id="2155" name="Watson" is_mep="True" mode="spoken">
      <p sl="en">Mijnheer de Voorzitter, volgens mij blijkt uit de stemming en het verslag dat we in feite het voorstel van de Raad hebben verworpen.</p>
      <a text="(Applaus)"/>
    </intervention>
    <intervention id="2-093" speaker_id="1349" name="De Voorzitter" is_mep="True" mode="spoken">
      <p sl="nl">Mijnheer Watson, het precedent van het verslag-Ceyhun krijgt een vervolg.</p>
      <p sl="nl">Voordat wij overgaan tot de stemming over de ontwerpwetgevingsresolutie, heeft mevrouw Terrón i Cusí het woord voor een motie van orde.</p>
    </intervention>
    <intervention id="2-094" speaker_id="1893" name="Terrón i Cusí" is_mep="True" mode="spoken">
      <p sl="es">Mijnheer de Voorzitter, net als vorige maand hebben wij ook nu met een eigenaardige stemming te maken over deze vreemde en nieuwe methode van wetsinitiatief door de lidstaten. Wij hebben het gewijzigde initiatief verworpen. Wij moeten nu allereerst over een amendement van onze fractie stemmen, waarin verzocht wordt om tegen de Raad te zeggen dat dit initiatief wordt verworpen en om aan de Commissie te vragen in het kader van haar initiatiefrecht een nieuw voorstel te maken. Vervolgens gaan wij over de ontwerpwetgevingsresolutie stemmen. Daar moeten wij voor stemmen om tegen de Raad te kunnen zeggen dat wij zijn ontwerprichtlijn verwerpen. Het is ingewikkeld, maar het is dezelfde situatie die zich op de vorige plenaire vergadering voordeed en waar de heer Watson het over had. Dat wil zeggen dat het volgende amendement niet vervalt, maar dat wij consequent nog voor verwerping moeten stemmen.</p>
    </intervention>
    <intervention id="2-095" speaker_id="2337" name="Ceyhun" is_mep="True" mode="spoken">
      <p sl="de">Mijnheer de Voorzitter, ik heb als rapporteur de afgelopen maand hetzelfde meegemaakt. Ik begrijp echter iets niet: wij hebben kleur bekend en een besluit genomen. Waarom zijn er dan eigenlijk vertegenwoordigers van de Raad in deze zaal? Zij zouden tenminste nu hun mening moeten geven, voordat we verdergaan met de stemming.</p>
      <a text="(Applaus)"/>
    </intervention>
    <intervention id="2-096" speaker_id="1349" name="De Voorzitter" is_mep="True" mode="spoken">
      <p sl="nl">Geachte afgevaardigde, ik ben het het met u eens, maar de Voorzitter heeft niet de macht de vertegenwoordigers van de Raad te verplichten zich uit te spreken. De stilte drukt op zich natuurlijk al het standpunt van de Raad uit. Alle aanwezigen weten dan ook door deze stilte welke opvatting de Raad is toegedaan.</p>
      <a text="(Het Parlement neemt de wetgevingsresolutie aan)"/>
      <p sl="nl">*</p>
      <p sl="nl">* *</p>
      <p sl="nl">Verslag (A5-0077/2001) van de heer Wiebenga, namens de Commissie vrijheden en rechten van de burger, justitie en binnenlandse zaken, over het voorstel voor een richtlijn van de Raad betreffende minimumnormen voor het verlenen van tijdelijke bescherming in geval van massale toestroom van ontheemden en maatregelen ter bevordering van een evenwicht tussen de inspanningen van de lidstaten voor de opvang en het dragen van de consequenties van de opvang van deze personen (COM(2000) 303 - C5-0387/2000 - 2000/0127(CNS))</p>
    </intervention>
    <intervention id="2-098" speaker_id="2155" name="Watson" is_mep="True" mode="spoken">
      <p sl="en">Mijnheer de Voorzitter, bij dit en ook bij de twee volgende verslagen zouden we nu voor de wetgevingsresolutie moeten stemmen die het voorstel van de Raad verwerpt.</p>
    </intervention>
    <intervention id="2-099" speaker_id="1349" name="De Voorzitter" is_mep="True" mode="spoken">
      <p sl="nl">Wij gaan stemmen over de wetgevingsresolutie zoals de voorzitter van de Commissie vrijheden en rechten van de burger, justitie en binnenlandse zaken verzoekt.</p>
      <a text="(Het Parlement neemt de wetgevingsresolutie aan)"/>
      <p sl="nl">De Voorzitter. – Aan de orde is de stemming over het initiatief van de Portugese Republiek.</p>
      <p sl="nl">De procedure is dezelfde als zojuist.</p>
      <a text="(Het Parlement verwerpt het initiatief)"/>
      <p sl="nl">De Voorzitter. – De Raad wenst zich nog steeds niet uit te spreken.</p>
      <a text="(Het Parlement neemt de aldus gewijzigde wetgevingsresolutie aan)"/>
      <p sl="nl">*</p>
      <p sl="nl">* *</p>
      <p sl="nl">Verslag (A5-0075/2001) van mevrouw Frahm, namens de Commissie vrijheden en rechten van de burger, justitie en binnenlandse zaken, over het initiatief van de Portugese Republiek met het oog op de aanneming van de verordening van de Raad betreffende de periode gedurende dewelke onderdanen van derde landen die van de visumplicht zijn vrijgesteld, vrij kunnen reizen op het grondgebied van de lidstaten (8210/2000 - C5-0286/2000 - 2000/0806(CNS))</p>
      <p sl="nl">De Voorzitter. – Er is nu sprake van een vergelijkbare procedure. We gaan eerst stemmen over de tekst over het initiatief van de Portugese Republiek, dat zonder amendementen is ingediend.</p>
      <p sl="nl">De Commissie vrijheden en rechten van de burger, justitie en binnenlandse zaken doet dezelfde aanbeveling als hiervoor.</p>
      <a text="(Het Parlement verwerpt het initiatief van de Portugese Republiek)"/>
      <a text="(Het Parlement neemt de wetgevingsresolutie aan)"/>
      <p sl="nl">*</p>
      <p sl="nl">* *</p>
      <p sl="nl">Verslag (A5-0065/2001) van de heer Nassauer, namens de Commissie vrijheden en rechten van de burger, justitie en binnenlandse zaken, over het initiatief van de Franse Republiek met het oog op de aanneming van een richtlijn van de Raad betreffende de onderlinge erkenning van besluiten inzake de verwijdering van onderdanen van derde landen (10130/2000 - C5-0398/2000 + 13968/2000 - C5-0004/2001 - 2000/0819(CNS))</p>
      <a text="(Het Parlement verwerpt het initiatief van de Franse Republiek)"/>
      <a text="(Het Parlement neemt de wetgevingsresolutie aan)"/>
      <p sl="nl">*</p>
      <p sl="nl">* *</p>
      <p sl="nl">Verslag (A5-0040/2001) van de heer Hatzidakis, namens de Commissie regionaal beleid, vervoer en toerisme, over de mededeling van de Commissie betreffende het verslag van de Permanente werkgroep voor de veiligheid van het vervoer van radioactieve materialen in de Europese Unie (COM(1998) 155 - C4-0034/1999 - 1998/2083(COS))</p>
      <a text="(Het Parlement neemt de resolutie aan)"/>
      <p sl="nl">*</p>
      <p sl="nl">* *</p>
    </intervention>
    <intervention id="2-101" speaker_id="1192" name="Randzio-Plath" is_mep="True" mode="spoken">
      <p sl="de">Mijnheer de Voorzitter, ik wil de tekst in amendement 33 na de eerste 29 woorden intrekken, zodat alleen over de eerste 29 woorden wordt gestemd. Dit heb ik de rapporteur van tevoren medegedeeld.</p>
    </intervention>
    <intervention id="2-102" speaker_id="1349" name="De Voorzitter" is_mep="True" mode="spoken">
      <p sl="nl">De rapporteur wenst het woord te krijgen.</p>
    </intervention>
    <intervention id="2-103" speaker_id="2227" name="Schwaiger" is_mep="True" mode="spoken" role="rapporteur">
      <p sl="de">Mijnheer de Voorzitter, ik wil erop wijzen dat het mededingingsbeleid een belangrijk beleid is, maar dat het niet bij de "built-in"-agenda hoort. Daarom stel ik nogmaals voor dit amendement te verwerpen.</p>
    </intervention>
    <intervention id="2-104" speaker_id="1349" name="De Voorzitter" is_mep="True" mode="spoken">
      <p sl="nl">De indienster van het amendement heeft ons gevraagd om uitsluitend over het eerste deel te stemmen. Ter voorkoming van misverstanden zal ik u dat gedeelte voorlezen, want zij heeft het volste recht om een deel van het amendement in te trekken: "Verlangt een stelsel van internationale mededinging in het kader van de WTO en verzoekt de Raad en de Commissie om bij de WTO-onderhandelingen een bindend kader van multilaterale maatregelen op het gebied van de mededinging te ontwikkelen". De rapporteur is tegen.</p>
      <a text="(Het Parlement verwerptt amendement 33)"/>
      <a text="(Het Parlement neemt de resolutie aan)"/>
    </intervention>
    <intervention id="2-105" speaker_id="1349" name="De Voorzitter" is_mep="True" mode="spoken">
      <p sl="nl">Ik geef het woord aan de heer Van den Bos voor een motie van orde.</p>
    </intervention>
    <intervention id="2-106" speaker_id="4561" name="Van den Bos" is_mep="True" mode="spoken">
      <p sl="nl">Voorzitter, ik was niet in staat om vandaag tijdig hier aanwezig te zijn voor de stemmingen vanwege de buitengewoon slechte luchtverbinding tussen Amsterdam en Straatsburg. Air France is helaas niet in staat om zonder ernstige vertragingen deze verbinding te verzorgen. Dat maakt dus dat wij ons werk hier niet tijdig en naar behoren kunnen doen. Ik protesteer hier wederom tegen.</p>
    </intervention>
    <intervention id="2-107" speaker_id="1349" name="De Voorzitter" is_mep="True" mode="spoken">
      <p sl="nl">Ik neem kennis van uw protest en zal er rekening mee houden. Ik zal ervoor zorgen dat de quaestoren op de hoogte worden gesteld met het oog op de telling van stemmen.</p>
      <p sl="nl">*</p>
      <p sl="nl">* *</p>
      <p sl="nl">STEMVERKLARINGEN</p>
      <p sl="nl">Verslag-Daul (A5-0081/2001)</p>
    </intervention>
    <intervention id="2-108" speaker_id="4413" name="Fatuzzo" is_mep="True" mode="spoken">
      <p sl="it">Mijnheer de Voorzitter, ik verzoek u te blijven luisteren tot de laatste van de zestig seconden die ik voor de stemverklaringen ter beschikking heb, voordat u hierover oordeelt.</p>
      <p sl="it">Vanmorgen heb ik deelgenomen aan een belangrijke vergadering, georganiseerd door de heer Pronk, over de pensioenen in Frankrijk. De directeur van de Franse Caisse des retraites heeft ons uitgelegd hoe de Caisse française des retraites werkt, of liever gezegd niet werkt. De Franse gepensioneerden, en ook de Europese, moeten de broekriem aanhalen, ze mogen pas na 45 jaar met pensioen, ze moeten in heel Europa wachten tot ze 70 zijn. Het wachten is nu nog op een wet die hun verbiedt meer dan een keer te eten. Daarom heb ik voor het document over de suikersector gestemd: gepensioneerden in heel Europa zullen veel suiker nodig hebben om de bittere nasmaak hiervan weg te spoelen.</p>
    </intervention>
    <intervention id="2-109" speaker_id="1349" name="De Voorzitter" is_mep="True" mode="spoken">
      <p sl="nl">Dank u wel, mijnheer Fatuzzo. Ik denk echter dat de meeste gepensioneerden vooral saccharine gebruiken.</p>
    </intervention>
    <intervention id="2-110" speaker_id="2225" name="Konrad" is_mep="True" mode="spoken">
      <p sl="de">Mijnheer de Voorzitter, geachte dames en heren, het verslag-Daul spreekt zich uit voor een verlenging van de suikermarktverordening. Daarom heb ik tegen gestemd. Met markt heeft het systeem niets te maken, het is eerder te vergelijken met een planeconomie, een combinatie van productiequota, minimumprijzen, invoerrechten en exportsteun. Ik vind dit helemaal niet positief, maar negatief, met name omdat het voor de Europese belastingbetaler uitgesproken duur is. De lidstaten wijzen aan de suikerfabrikanten bepaalde gebieden en quota toe en vervolgens wordt deze suiker op een beschermde nationale markt verkocht. U moet zich voorstellen dat 100 kg witte suiker 28 euro op de wereldmarkt kost en de interventieprijs, de garantieprijs van de Europese Unie, 65 euro bedraagt. Dat is te duur en slecht voor de consumenten en de suikerverwerkende industrie in de Europese Unie. Dit is geen rooskleurige oplossing!</p>
    </intervention>
    <intervention id="2-111" speaker_id="4466" name="Figueiredo" is_mep="True" mode="written">
      <p sl="pt">We zijn het in het algemeen eens met het standpunt van de rapporteur. Deze wijst het voorstel van de Commissie af, en dan vooral wat de verlaging van het suikerquotum met 115.000 ton betreft.</p>
      <p sl="pt">We betreuren het echter wel dat het door ons ingediende voorstel is afgewezen. De Commissie heeft bij de vaststelling van het quotum voor Portugal namelijk een onrechtvaardigheid begaan, en wij hoopten die met ons voorstel recht te zetten. Het quotum voor Portugal bedraagt momenteel 70.000 ton. De aan de Portugese landbouwers toegewezen productierechten bedragen slechts 20% van de Portugese consumptie.</p>
      <p sl="pt">Met de voorgestelde quota kan de economische rentabiliteit van de enige suikerbieten verwerkende fabriek op het Portugese vasteland in de toekomst wel eens problematisch worden. Deze in Coruche gevestigde fabriek is namelijk alleen rendabel als de productie rond de 100.000 ton bedraagt. Daarom hadden wij ook een verhoging van het quotum met 30.000 ton voorgesteld. Dat zou eerlijker zijn geweest tegenover de Portugese landbouwers, omdat zo de rentabiliteit van de suikerbietproductie gegarandeerd zou zijn. Die productie kan – en zal – overigens hoe dan ook toenemen zodra het stuwmeer bij Alqueva in gebruik wordt genomen.</p>
      <p sl="pt">Ook met betrekking tot de Azoren is het van fundamenteel belang dat de rentabiliteit van de enige fabriek in die regio veilig wordt gesteld. Die fabriek staat op het eiland São Miguel, en ze is voor die ultraperifere regio buitengewoon belangrijk.</p>
    </intervention>
    <intervention id="2-112" speaker_id="4533" name="Gill" is_mep="True" mode="written">
      <p sl="en">Ik heb tegen het gewijzigde voorstel gestemd omdat in het verslag werd voorgesteld een systeem te handhaven dat al 32 jaar niet herzien is. De GMO in de sector suiker is op de lange termijn niet houdbaar, gezien de beperkingen in rubriek 1 (Landbouwbegroting).</p>
      <p sl="en">Daarnaast heeft de GMO aanzienlijke gevolgen voor de Europese belastingbetaler, voor de werkgelegenheid in de voedsel- en drankindustrie en voor consumenten. Belangrijker nog, in dit verslag worden verbeteringen in het suikerregime verworpen; een van die verbeteringen was het voorstel van de Commissie de opslagbijdrage af te schaffen.</p>
      <p sl="en">Ik ben tegen het opnieuw instellen van het opslagbijdrageschema om de volgende drie redenen. Ten eerste wordt de opslagbijdrage doorgegeven aan de consumenten. Door het systeem af te schaffen komen de opslagkosten dus voor rekening van de fabrikanten. Ten tweede zal door de afschaffing van de opslagbijdrage de concurrentie in deze verwrongen markt vergroot worden. De suikerverwerkende industrie en de consumenten zullen daarvan profiteren en daarnaast kunnen waarnemers de gevolgen van beperkte concurrentie op de suikersector van de EU evalueren. Tot slot zouden de begrotingsmiddelen die voor het systeem zijn uitgetrokken (300 miljoen euro per jaar) voor andere landbouwuitgaven kunnen worden gebruikt.</p>
      <p sl="en">De tweede principiële overweging bij dit verslag is dat de amendementen van Daul het huidige regime tot 2005-2006 willen verlengen, terwijl in het voorstel van de Commissie een overgangsregime van twee jaar wordt voorgesteld. Ik ben tegen een nieuwe verlenging van vijf jaar. De roep om hervormingen klinkt steeds luider. De suikerprijzen in de EU zijn 2,5 tot 3 maal hoger dan in de rest van de wereld. Een dergelijk systeem is een bedreiging voor de geloofwaardigheid van de EU met het oog op de toekomstige uitbreiding en de WTO-verplichtingen. Het verslag negeert bovendien de conclusies van een recent verslag van de Rekenkamer waarin het regime wordt gehekeld vanwege verspilling van middelen en wanbeheer en waarin wordt gesteld dat het huidige systeem substantiële kosten voor de EU-begroting en de burger met zich brengt.</p>
      <p sl="en">Ik voel mee met de landbouw, ik steun de sector en ik weet dat veel landbouwers erkennen dat serieuze en weloverwogen hervormingen noodzakelijk zijn om te zorgen dat de suikersector is voorbereid op de toekomst. De gevolgen van een nieuwe verlenging zouden daarentegen neerkomen op steeds grotere quotabeperkingen. Daardoor zou de basis van de EU-industrie teruglopen en de werkloosheid toenemen. Kunstmatig hoog gehouden prijzen kunnen net zo min worden gehandhaafd. Ze zijn schadelijk voor de suikerindustrie en de consument. We moeten langzaamaan een zekere mate van concurrentie in deze sector introduceren.</p>
      <p sl="en">Een ander punt is dat er uitgebreide onderzoeken zijn gedaan om economisch levensvatbare alternatieven voor het huidige regime te evalueren, waarin rekening werd gehouden met de impact op producenten en consumenten. De Commissie kan op basis van deze verslagen gedetailleerdere voorstellen opstellen voor de verdere hervorming van het suikerregime.</p>
    </intervention>
    <intervention id="2-113" speaker_id="photo_generic" name="Maaten en Manders" is_mep="True" mode="written">
      <p sl="nl">Uiteraard willen wij de rapporteur feliciteren met het behaalde resultaat. Met name de amendementen van Jan Mulder (ELDR-Fractie) kunnen ertoe bijdragen dat het Europese landbouwbeleid eindelijk eens wordt bezien. Hoewel wij het inhoudelijk niet eens zijn met het huidige suikerbeleid, hebben wij voor het geamendeerde verslag gestemd omdat de politiek zich bovenal moet houden aan gemaakte afspraken, zoals in casu Agenda 2000. Wel willen wij benadrukken dat de evaluatie met de mogelijke herzieningen in 2003 daadwerkelijk moet plaatsvinden. Alleen praten over herzieningen en vervolgens de besluitvorming vertragen is naar onze mening een verkeerde strategie die uiteindelijk zal leiden tot vermindering van het maatschappelijk draagvlak voor de landbouw.</p>
      <p sl="nl">Het huidige Europese landbouwbeleid past niet meer in deze tijd. Het tijdperk van zekere productsubsidiëring zal snel vervangen moeten worden voor een ander systeem. Het landschap waarvoor de agrarische sector voor een groot deel zorg draagt, zal in stand moeten worden gehouden en wij kunnen ons voorstellen dat daarvoor een inkomenscompensatie wordt verstrekt. De Europese burgers zullen dat begrijpen.</p>
      <p sl="nl">Voorts willen wij een algemene opmerking maken over rapporteurs en hun eventuele belangen met betrekking tot het onderwerp van hun verslag. Wij verzoeken u in de reglementen de verplichting op te laten nemen dat eventuele belangen vooraf moeten worden gemeld om zelfs de schijn van belangenverstrengeling te vermijden.</p>
    </intervention>
    <intervention id="2-114" speaker_id="4411" name="Raymond" is_mep="True" mode="written">
      <p sl="nl">De landbouw is een volwaardige economische activiteit waarvoor perspectieven voor de lange termijn ontwikkeld dienen te worden. Nu de landbouwers aan nieuwe uitdagingen het hoofd moeten bieden (waarborging van de bevoorrading met kwaliteitsproducten) en meer rekening met het milieu moeten houden, dienen ze de middelen in handen te krijgen om zich op de toekomst voor te bereiden. De wereldmarkt voor suiker is bijzonder instabiel. Daarom moeten we ervoor zorgdragen dat onze suikerproducenten de middelen krijgen aangereikt om de situatie te stabiliseren. De aan te reiken instrumenten dienen voldoende flexibel te zijn, zodat de producenten ten volle kunnen profiteren van een betere economische situatie.</p>
      <p sl="nl">De ACS-landen en India hebben aangegeven dat de in het Akkoord van Cotonu bewerkstelligde prijsgarantie van groot belang is voor de ontwikkeling van hun suikerindustrie. Dankzij deze prijsgarantie zullen ze het hoofd kunnen bieden aan de mondialisering van de economie. De Europese Unie moet haar belofte jegens deze landen nakomen.</p>
      <p sl="nl">Wij steunen het verzoek aan de Commissie om onderzoek te verrichten naar de gevolgen voor de verschillende onderdelen van het GMO-stelsel en naar eventuele alternatieven voor deze productie. Als uit de resultaten blijkt dat herziening van de GMO noodzakelijk is, zal dat mogelijk ook moeten gebeuren, maar niet voor 2006. In dat jaar staat immers een algehele herziening van de GMO op het programma.</p>
    </intervention>
    <intervention id="2-115" speaker_id="4305" name="Sacrédeus" is_mep="True" mode="written">
      <p sl="nl">Als Zweeds christen-democraat heb ik tegen dit verslag gestemd.</p>
      <p sl="nl">Alle initiatieven voor de hervorming van het gemeenschappelijke landbouwbeleid moeten gesteund worden, ook dit bescheiden voorstel van de Commissie over een gematigde vermindering van de suikerquota's. Wij zijn van mening dat de EU haar landbouwsector moet openstellen voor de derde wereld.</p>
      <p sl="nl">Het standpunt van de Commissie landbouw en plattelandsontwikkeling verdedigt onterecht een voortzetting van het gevoerde EU-beleid dat gebaseerd is op subsidies en tariefmuren voor de rest van de wereld.</p>
    </intervention>
    <intervention id="2-116" speaker_id="4521" name="Tannock" is_mep="True" mode="written">
      <p sl="en">Net als andere leden van de conservatieve Britse delegatie heb ik vandaag voor een beperkte verlenging van het huidige suikerregime van de EU in het verslag-Daul gestemd. We hopen allemaal op een omvattende herziening van het gemeenschappelijk landbouwbeleid en zullen ons daarvoor inzetten, maar de kansen op een grondige en systematische hervorming zijn veel groter als hervormingen van andere sectoren in 2006 als deel van een algemeen pakket worden gezien. Daarnaast is er geen absolute garantie dat een eerdere beëindiging van het suikerregime automatisch zou leiden tot lagere suikerprijzen voor de consument. De huidige crisis in de Britse landbouw vereist bovendien dat deze hervorming voorlopig wordt uitgesteld om te voorkomen dat de economische situatie nog verder verslechtert en om de stabiliteit van onze plattelandsgemeenschappen te handhaven.</p>
    </intervention>
    <intervention id="2-117" speaker_id="1311" name="Titley" is_mep="True" mode="written">
      <p sl="en">Ik ben het absoluut niet eens met het verslag van de heer Daul over de suikermarkt, waarin wordt voorgesteld het huidige systeem onveranderd te verlengen tot 2006.</p>
      <p sl="en">De dosis suikermarkthervormingen van de Commissie is gemakkelijker te slikken. Een hervorming van de suikermarkt is cruciaal om de productie en de hoge prijzen op de EU-markt aan te pakken. Daarnaast moet de sector voldoen aan de WTO-regels. Dat is belangrijk voor de Europese consument en voor de Europese belastingbetaler. Ik wil dat de productiequota elk jaar met 115.000 ton verlaagd worden en dat de vergoeding van de opslagkosten wordt afgeschaft. In 2003, wanneer de Commissie de graan-, oliezaad- en zuivelsector herziet, zijn ingrijpende veranderingen nodig.</p>
      <p sl="en">We moeten snoeien in de landbouwbegroting, want die is dringend aan hervorming toe. Uiteindelijk moet het gemeenschappelijk landbouwbeleid radicaal worden herzien en hervormd. We verspillen veel te veel belastinggeld voor deze begroting en we moeten zorgvuldig bestuderen hoe we het landbouwbeleid van de EU kunnen herstructureren en hervormen.</p>
      <p sl="en">Ik steun dit verslag niet. Het is absoluut niet zoet, maar laat een bittere nasmaak achter.</p>
    </intervention>
    <intervention id="2-119" speaker_id="4413" name="Fatuzzo" is_mep="True" mode="spoken">
      <p sl="it">Mijnheer de Voorzitter, net als de meesten van ons heb ik tegen dit document over de harmonisering van geldboetes aan vervoerders van illegalen op het grondgebied van de Unie gestemd. Ik geloof namelijk dat het veel belangrijker en veel zinvoller is illegalen tegen te houden wanneer ze Europa binnenkomen door de controles aan de grenzen te versterken, en hetzelfde geldt voor alle gepensioneerden die mij naar dit Europees Parlement hebben afgevaardigd. In plaats van boetes op te leggen aan degenen die ontdekt worden terwijl ze zich al op Europees grondgebied bevinden, zouden meer geld en middelen moeten worden ingezet om de grenzen van Europa beter te controleren.</p>
    </intervention>
    <intervention id="2-120" speaker_id="2217" name="Berthu" is_mep="True" mode="written">
      <p sl="nl">Ik heb mijn stem uitgebracht voor de ontwerprichtlijn van de Raad betreffende de harmonisatie van de geldboetes die aan vervoerders worden opgelegd voor het vervoeren naar de lidstaten van onderdanen van derde landen die niet over de vereiste documenten beschikken om daarin te worden toegelaten. In tegenstelling tot hetgeen een aantal sprekers tijdens het debat heeft beweerd, is het niet zo dat de vervoerders de rol van de grenspolitie dienen over te nemen. Het is immers duidelijk dat ze niet over de middelen beschikken om te controleren of de verblijfs- en reispapieren van de personen die zij vervoeren authentiek zijn. In werkelijkheid zullen er overeenkomstig de ontwerprichtlijn alleen sancties worden opgelegd als blijkt dat het om illegale immigranten gaat die over geen enkel document beschikken. In dat geval had de vervoerder immers moeten weten dat er iets niet in orde was.</p>
      <p sl="nl">Overeenkomstig zijn gebruikelijke strategie heeft het Europees Parlement allereerst die amendementen aangenomen die het evenwicht van het voorstel volledig ontwrichten. Zo wil het Parlement de vervoerders vrijwaren van iedere sanctie in geval de illegale reiziger asiel aanvraagt onmiddellijk nadat hij is aangekomen op het grondgebied van de lidstaat van bestemming. Een dergelijke situatie is ontoelaatbaar, aangezien algemeen bekend is dat de meeste asielaanvragen ongegrond zijn en uitsluitend dienen om tijd te winnen. Wel zouden we kunnen overwegen om de boetes die de vervoerders opgelegd hebben gekregen terug te betalen, als blijkt dat een reiziger daadwerkelijk asiel wordt verleend. Verder kunnen we echter niet gaan. We moeten de mensen het immers niet extra gemakkelijk maken om asiel aan te vragen, omdat het aantal aanvragen op die manier alleen maar zal toenemen.</p>
      <p sl="nl">Het Europees Parlement heeft eerst de tekst ontwricht en vervolgens verworpen. Voorts heeft het zijn ongenoegen uitgesproken over het feit dat lidstaten zulke "repressieve" teksten kunnen indienen dankzij het initiatiefrecht waarover ze nog tijdelijk de beschikking hebben. Wij zijn echter van mening dat aan de ontwerprichtlijn van de Raad alsnog gevolg moet worden gegeven, aangezien het Europees Parlement gelukkig alleen een adviserende rol op dit gebied heeft.</p>
    </intervention>
    <intervention id="2-121" speaker_id="1175" name="Caudron" is_mep="True" mode="written">
      <p sl="nl">Op initiatief van het Franse voorzitterschap is in september 2000 een eerste tekst over dit vraagstuk aan het Europees Parlement voorgelegd. In de onderhavige tekst wordt ervoor gepleit om de gewetenloze vervoerders aan te pakken die profiteren van de ellende en het menselijk lijden. Ik ben hier verheugd over.</p>
      <p sl="nl">Het wordt hoog tijd dat we dit probleem te lijf gaan om te voorkomen dat drama's zoals in Dover en Saint Raphaël zich kunnen herhalen.</p>
      <p sl="nl">Deze richtlijn dient ter aanvulling van artikel 26 van het Akkoord van Schengen. In de tekst staat onder welke voorwaarden het Akkoord van toepassing wordt. In dit Franse initiatief worden de verplichtingen omschreven waaraan de vervoerders moeten voldoen als ze vreemdelingen naar de Unie meenemen wier asielaanvraag is afgewezen. Met het initiatief willen de Fransen de strafmaatregelen harmoniseren jegens de vervoerders die hun controleverplichtingen niet zijn nagekomen. Tot op heden verschillen deze strafmaatregelen immers wezenlijk van land tot land.</p>
      <p sl="nl">Ik moet toegeven dat ik teleurgesteld ben over de tekst van het Zweedse voorzitterschap. Deze gaat immers niet zo ver als de tekst van het oorspronkelijke Franse initiatief. De in de Zweedse tekst voorgestelde wijziging van artikel 26 van het Akkoord van Schengen zorgt slechts voor een kleine verbetering van de situatie, terwijl er in het kader van het Protocol tot opneming van het Schengen-acquis in het kader van de Europese Unie veel grotere vorderingen geboekt kunnen worden.</p>
      <p sl="nl">Dit gebrek aan ambitie wordt duidelijk als we kijken naar het toepassingsbereik van de tekst. Zo wordt er een uitzondering gemaakt voor het internationaal treinverkeer. Voorts gaan de verplichtingen niet ver genoeg en is het bedrag van de sancties te laag (een bedrag ter afschrikking van tenminste 2.000 euro per persoon).</p>
      <p sl="nl">De uitzonderingen op de sancties zijn overigens ontoelaatbaar. Zo krijgt de vervoerder bijvoorbeeld geen sanctie opgelegd wanneer een onderdaan van een derde land direct na aankomst in het land van bestemming asiel aanvraagt, zelfs wanneer het verzoek in een later stadium wordt afgewezen. Niet de vervoerder dient immers te bepalen of een asielaanvraag gegrond is, maar de lidstaat. Voorts krijgt de vervoerder geen sanctie opgelegd als aan de vervoerde persoon de status van vluchteling is verleend of een subsidiaire beschermingsregeling is toegekend.</p>
      <p sl="nl">Ik kan mij geheel vinden in het initiatief van het Franse voorzitterschap, maar ben van mening dat een aantal voorgestelde wijzigingen in de tekst ontoelaatbaar is. Ik heb mij derhalve tegen deze wijzigingen uitgesproken.</p>
    </intervention>
    <intervention id="2-122" speaker_id="2099" name="Evans, Robert" is_mep="True" mode="written">
      <p sl="en">Mijn collega’s en ik, de Britse Labourleden van de PSE, hebben voor enkele aspecten van het verslag-Kirkhope gestemd. We erkennen dat de voorstellen verre van volmaakt zijn, maar er wordt tenminste geprobeerd iets te doen aan een deel, al is het maar een deel, van de huidige onbevredigende situatie.</p>
      <p sl="en">De Europese Unie en de afzonderlijke lidstaten moeten meer doen om de problemen en de omstandigheden in de landen van herkomst te verhelpen die mensen ertoe brengen naar de Europese Unie te vluchten. Vorderingen daarin worden niet van de ene op de andere dag gemaakt. Ondertussen bewijzen we wanhopige mensen die om begrijpelijke redenen vluchten voor conflicten, vervolging of andere ellende geen dienst door ze in de armen van gewetenlozen en misdadigers te drijven, die proberen geld te slaan uit mensenhandel.</p>
      <p sl="en">Het is de verantwoordelijkheid van ons allemaal ervoor te zorgen dat mensensmokkel niet loont. Enkele collega’s en ik zijn op werkbezoek geweest in Calais. Met eigen ogen heb ik gezien hoe zorgeloos veel chauffeurs en hun bedrijven te werk gaan. Deze vervoerders moeten meer doen – ze moeten alle voertuigen en alle vervoermiddelen behoorlijk controleren en een nieuwe tragedie van het type Dover proberen te voorkomen. Alle ondernemingen die vrachtwagens en andere vervoermiddelen hebben en alle vervoerders van alle typen moeten de verantwoordelijkheid nemen voor hun handelingen – bedrijfsverantwoordelijkheid van het hoogste tot het laagste niveau.</p>
      <p sl="en">Daarnaast zijn er goede redenen om te proberen de boetes in de verschillende lidstaten te harmoniseren om zo een gemeenschappelijk front te vormen tegen deze handelaars. Dat betekent dat alle lidstaten, Groot-Brittannië, Frankrijk, België en alle andere, moeten zorgen dat er functionerende systemen worden ingevoerd en de wetten worden gehandhaafd.</p>
      <p sl="en">Door enkele delen van het verslag-Kirkhope te steunen, hebben we de complexiteit van het probleem willen erkennen. We zullen ons blijven inzetten voor een volledig en omvattend gemeenschappelijk asielsysteem voor de Europese Unie, een systeem dat menselijkheid en de belangen van de kwetsbaarsten centraal stelt.</p>
    </intervention>
    <intervention id="2-123" speaker_id="2290" name="Hager" is_mep="True" mode="written">
      <p sl="de">In verband met de harmonisatie van de geldboetes die aan vervoerders worden opgelegd voor het vervoeren naar de lidstaten van onderdanen van derde landen die niet over de vereiste documenten beschikken om daarin te worden toegelaten, wil ik namens de niet-ingeschrevenen in het Europees Parlement het volgende mededelen: wij scharen ons weliswaar achter effectieve maatregelen tegen de illegale immigratie, maar vinden dat deze moeten worden genomen in het kader van en met inachtneming van de organiek gegroeide nationale sanctieregelingen. Wij hebben daarom tegen de geplande minimumboetes gestemd, zonder echter de principiële doelstelling van een efficiënte bestrijding van de illegale immigratie in twijfel te trekken.</p>
    </intervention>
    <intervention id="2-124" speaker_id="photo_generic" name="Malmström, Paulsen en Olle Schmidt" is_mep="True" mode="written">
      <p sl="nl">Wij hebben tegen het verslag-Kirkhope gestemd over de verantwoordelijkheid van de vervoerder en roepen Frankrijk op zijn initiatief in te trekken voor boetes voor vervoerders die passagiers meenemen met ongeldige reisdocumenten. Het initiatief van de Raad is er slechts weer één in de reeks van fragmentarische voorstellen die alleen tot doel hebben om mensen uit de Europese Unie te weren.</p>
      <p sl="nl">Voor ons is het ondenkbaar dat de verantwoordelijkheid van de lidstaten voor de paspoortcontrole bij aankomst aan particuliere vervoerders wordt overgedragen. Het is uit den boze dat incheckbaliemedewerkers op luchthavens en in havens, stewardessen of conducteurs het recht krijgen om te bepalen wie de Europese Unie in mag. Dit zal het gevolg zijn van de uitvoering van de regels van het Schengen-Akkoord en het voorstel van Kirkhope voor boetes.</p>
      <p sl="nl">Het recht op asiel volgens het Verdrag van Genève moet de basis vormen van zowel de Schengensamenwerking als het gemeenschappelijke vluchtelingen- en immigratiebeleid van de EU. De strenge sancties die de Raad voorstelt, vormen een grote bedreiging voor het asielrecht. De vele mensen die er momenteel in slagen te vluchten voor oorlog en onderdrukking en bij de buitengrenzen van de EU aankomen, zullen als gevolg van de nieuwe of hogere boetes voor de vervoerder hier nooit kunnen komen.</p>
      <p sl="nl">Het vrije verkeer in de Unie mag niet gerealiseerd worden door het opwerpen van obstakels in de EU voor de rest van de wereld. De Europese traditie van een ruimhartig vluchtelingenbeleid waarin het asielrecht wordt beschermd, moet de verdere Schengensamenwerking en het gemeenschappelijke immigratie- en asielbeleid kenmerken.</p>
    </intervention>
    <intervention id="2-125" speaker_id="4508" name="Meijer" is_mep="True" mode="written">
      <p sl="nl">Het is waar dat we niet de hele mensheid in Europa kunnen huisvesten en dat we de problemen in de wereld niet kunnen oplossen door iedereen hierheen te verplaatsen. Maar het is ook een illusie dat we Fort Europa gesloten kunnen houden voor mensen die weg moeten of weg willen uit de buitenwereld. Die mensen blijken er buitengewoon veel geld en risico's voor over te hebben om Europa binnen te komen. Dat veranderen we alleen als we ertoe bijdragen dat het buiten Europa beter wordt, bijvoorbeeld door daar geen goedkope grondstoffen en halffabrikaten vandaan te slepen en geen zaken te doen met onderdrukkende regimes. Het voorschrijven van minimumboetes ondermijnt de autonomie van de lidstaten op het gebied van strafrecht, en de voorgestelde verhoging van 3000 naar 5000 euro maakt dat alleen maar erger. Het voorstel-Kirkhope leidt slechts tot meer illegale migratie en tot meer winsten voor de maffia. Dat is het gevolg als je ideële helpers bestraft en legale toegangsmogelijkheden afsnijdt. Zoals ik op 15 februari al heb gezegd bij het verslag-Ceyhun over illegale binnenkomst is het waanzin om de solidariteit van actiegroepen en kerken met politieke vluchtelingen en oorlogssslachtoffers te gaan bestraffen.</p>
    </intervention>
    <intervention id="2-126" speaker_id="4305" name="Sacrédeus" is_mep="True" mode="written">
      <p sl="nl">Wij Zweedse christen-democraten beseffen welke problematiek ten grondslag ligt aan het voorstel, maar willen het toch terugverwijzen naar de Raad en de Commissie en roepen deze op om een voorstel uit te werken voor een totale aanpak van het asielbeleid van de EU.</p>
      <p sl="nl">Het huidige voorstel is problematisch, omdat het gevaar bestaat dat de verantwoordelijkheid voor de asielaanvraag bij de vervoerders wordt gelegd zonder dat deze in het bezit zijn van de vereiste kwalificaties of bevoegdheden. Dit kan ertoe leiden dat het recht een asielaanvraag in te dienen ondermijnd wordt, met name omdat vluchtelingen vaak moeilijk aan een paspoort en een visum kunnen komen.</p>
    </intervention>
    <intervention id="2-127" speaker_id="1311" name="Titley" is_mep="True" mode="written">
      <p sl="en">Ik feliciteer het vorige, - Franse - voorzitterschap met zijn plannen voor strenge straffen in de hele EU voor vervoerders die illegaal onderdanen van derde landen naar de lidstaten brengen.</p>
      <p sl="en">Illegale immigratie en mensensmokkel zijn een sleutelthema voor de Europese Unie en we moeten er samen een oplossing voor vinden. Echte asielzoekers moeten natuurlijk via de gebruikelijke kanalen asiel kunnen aanvragen, maar de toestroom van illegale immigranten die naar Britse havens wordt gesmokkeld, vaak door smokkelbendes, is alarmerend. We moeten een krachtig signaal afgeven aan de smokkelaars dat hun overal in Europa hoge boetes wachten, waar ze ook actief zijn. De respons op het voorstel van het VK en van Italië om EU-teams van politie- en immigratieambtenaren voor het westen van de Balkan op te richten was daarom bemoedigend. Vrachtwagenchauffeurs moeten hieraan meewerken en hun voertuigen grondig controleren om te garanderen dat er niemand aan boord is.</p>
      <p sl="en">Verontrustender zijn echter de gruwelijke omstandigheden waaronder deze immigranten op hun reis in vrachtwagens worden vervoerd. De slachtoffers zijn natuurlijk bereid enorme risico’s te nemen om de Europese Unie in te komen, dat is duidelijk. We moeten dus ook de diepere oorzaken van deze emigratie bestuderen, of het nu gaat om vervolging in hun eigen land, armoede of om andere oorzaken. Wij hebben allemaal veel geluk dat we in welvarende, democratische landen leven. Ik voor mij hoop zeker dat we onze deuren kunnen openen voor degenen die niet in zulke gelukkige omstandigheden verkeren. Dit zijn niet meer dan gezond-verstandmaatregelen die zullen helpen te voorkomen dat mensen naar landen in Europa worden gesmokkeld.</p>
      <p sl="en">De Britse Labourregering is bezig maatregelen in te voeren om asielaanvragen sneller te behandelen en het systeem eerlijker en sneller te maken, zodat mensen worden aangemoedigd officieel asiel aan te vragen in plaats van hun leven te riskeren in vrachtwagens, op schepen en in treinen.</p>
    </intervention>
    <intervention id="2-129" speaker_id="4413" name="Fatuzzo" is_mep="True" mode="spoken">
      <p sl="it">Mijnheer de Voorzitter, vanmorgen had ik de heer Fitto aan de telefoon, een collega van ons uit het Europees Parlement, net als ik uit Italië, die zijn zetel heeft opgegeven en nu president van de regio Apulië in Italië is. Natuurlijk is hij bijzonder geïnteresseerd in de debatten over de vluchtelingen die in zijn regio, Apulië, aankomen. Apulië ligt namelijk tegenover Albanië en zeer veel Albanezen zijn naar Apulië gekomen. Hij heeft me aan de telefoon verweten: “Is dit nu het moment om in actie te komen ten gunste van de lidstaten en de regio’s die vluchtelingen opnemen? Konden jullie daar vorig jaar, twee jaar geleden niet aan denken, op het moment zelf? Nu is het te laat, veel te laat!” Ik geloof dat hij gelijk had het Europees Parlement dit te verwijten in mijn persoon, want ik zou inderdaad willen dat het Europees Parlement bevoegd was om in deze situaties meteen in te grijpen, en niet pas twee jaar later. Dat vraag ik dus.</p>
    </intervention>
    <intervention id="2-130" speaker_id="2217" name="Berthu" is_mep="True" mode="written">
      <p sl="nl">Ik heb tegen het voorstel van de Commissie gestemd inzake de tijdelijke bescherming in geval van een massale toestroom van mensen uit derde landen die vluchten voor allerlei vormen van ontreddering. Tijdens het debat heb ik reeds ernstige bezwaren tegen dit voorstel geuit. De amendementen die door het Europees Parlement op het voorstel zijn aangebracht, hebben de situatie alleen maar verergerd. Ook de verklaringen van de Commissie helpen niet mee.</p>
      <p sl="nl">Het voorstel voor een richtlijn leek erop neer te komen dat aan een afzonderlijke lidstaat niet tegen zijn wil een vluchtelingenquotum opgelegd kon worden door de andere lidstaten. Commissaris Vitorino heeft ons zojuist een heel andere voorstelling van zaken gegeven. Volgens hem kunnen de lidstaten op grond van artikel 25 verklaren dat ze niet in staat zijn om deze personen op te vangen, maar die verklaring moet wel gemotiveerd worden en alleen in uitzonderlijke gevallen mogen vluchtelingen geweigerd worden.</p>
      <p sl="nl">Voorts heeft hij beklemtoond dat het besluit om een stelsel voor tijdelijke bescherming in te stellen bij gekwalificeerde meerderheid wordt genomen, hetgeen zou inhouden dat de lidstaten die zich niet in staat achten om vluchtelingen op te vangen geen gebruik kunnen maken van het vetorecht. Het Europees Parlement heeft er nog een schepje bovenop gedaan en heeft het de lidstaten met zijn amendementen onmogelijk gemaakt om zich te onttrekken aan een bij gekwalificeerde meerderheid besloten fysieke verdeling van deze vluchtelingen.</p>
      <p sl="nl">Het Europees Parlement heeft de voorstellen van de Commissie om meer structuur aan te brengen in de situatie van de tijdelijke vluchtelingen omarmd, alsof het wil zeggen dat deze vluchtelingen definitief in het gastland moeten kunnen blijven. Zo heeft het Parlement zich met name ingezet voor het recht op gezinshereniging.</p>
      <p sl="nl">Wij zijn van mening dat iedere lidstaat de zeggenschap over zijn grondgebied moet blijven behouden en niet de aanwezigheid van ongewenste vreemdelingen opgedrongen moet krijgen. Bovendien wil tijdelijke bescherming zeggen - voorzover deze bescherming daadwerkelijk nodig is - dat de vluchtelingen ooit weer naar hun eigen grondgebied zullen terugkeren.</p>
    </intervention>
    <intervention id="2-131" speaker_id="4388" name="Boumediene-Thiery" is_mep="True" mode="spoken">
      <p sl="fr">In een wereld waarin de grenzen in toenemende mate worden opengesteld, nemen de vluchtelingenstromen steeds grotere vormen aan. De voorstanders van de mondialisering die willen dat er naast de economie ook aandacht wordt besteed aan het sociale aspect mogen niet vergeten dat het verkeer van goederen ook dat van mensen met zich meebrengt.</p>
      <p sl="fr">Op 19 januari jongstleden is een groep van 910 Koerdische vluchtelingen gestrand op de Franse kust. Dit voorval vormt een goede illustratie van de steeds sterkere greep die de georganiseerde misdaad op de clandestiene immigratie krijgt.</p>
      <p sl="fr">De massale toestroom van vluchtelingen brengt ons direct bij het vraagstuk van het recht om heden ten dage asiel aan te vragen op Europees grondgebied. Binnen onze grenzen is immers sprake van een daadwerkelijke mensenhandel, die volgens sommige deskundigen grotere vormen begint aan te nemen dan de drugshandel. Wij kunnen deze mensenhandel alleen ontmoedigen als we de legale mogelijkheden voor immigratie verruimen.</p>
      <p sl="fr">Als we zorgen voor legale immigratiekanalen in Europa, zal de druk op het asielrecht aanzienlijk kunnen afnemen. Het asielrecht is immers samen met het recht op gezinshereniging het enige daadwerkelijke recht waarover mensen beschikken die in hun land van oorsprong worden vervolgd. Het in het Verdrag van Genève (1951) opgenomen asielrecht is immers een onvervreemdbaar individueel grondrecht, dat versterkt dient te worden en van iedere politieke lading gespeend moet zijn. De versterking van het asielrecht is nodig omdat vluchtelingen niet alleen door regeringen vervolgd worden en omdat in veel gevallen niet alleen individuele personen maar ook complete gezinnen hun grondrechten worden ontzegd.</p>
      <p sl="fr">Het voorstel dat ons vandaag is voorgelegd lijkt in grote lijnen de goede kant op te gaan, maar de aanbevolen maatregelen gaan niet ver genoeg als we kijken naar de doelstellingen die in het kader van de tenuitvoerlegging van een daadwerkelijk gemeenschappelijk Europees asielstelsel zijn vastgesteld.</p>
      <p sl="fr">Het wordt tijd dat Europa gaat werken aan een juridische status die tijdelijke bescherming geeft aan deze personen die hun land vanwege oorlog of andere crises zijn ontvlucht. Ze moeten een status krijgen op grond waarvan de toegang tot de asielprocedure hun niet ontzegd kan worden en ze niet kunnen worden teruggestuurd naar hun land van herkomst. Kortom, een status waarin rekening wordt gehouden met het in het Verdrag van Genève vastgelegde beginsel van niet-uitzetting.</p>
      <p sl="fr">Het wordt tijd dat de Europese Unie het asielrecht daadwerkelijk gaat herzien. De ernstige situatie waarin veel ontheemden zich bevinden dwingt ons immers onverwijld actie te ondernemen in plaats van eerst te debatteren over institutionele termijnen.</p>
    </intervention>
    <intervention id="2-132" speaker_id="photo_generic" name="Malmström, Paulsen en Olle Schmidt" is_mep="True" mode="written">
      <p sl="nl">Een gemeenschappelijk beleid voor tijdelijke bescherming van ontheemden is een positieve zaak, met name om er zeker van te zijn dat alle lidstaten deelnemen en zich ontfermen over mensen die gedwongen worden te vluchten uit oorlogsgebieden. Het is echter van belang dat een tijdelijke bescherming, van hooguit twee jaar, geen bedreiging vormt voor het recht een asielaanvraag in te dienen.</p>
      <p sl="nl">Het recht op asiel volgens het Verdrag van Genève, en daarmee een permanente verblijfsvergunning, moet altijd beschermd worden. De tijdelijke bescherming in de EU-lidstaten mag mensen er niet van weerhouden om reeds bij aankomst of in de periode dat de tijdelijke bescherming duurt in de betreffende lidstaat asiel aan te vragen.</p>
    </intervention>
    <intervention id="2-134" speaker_id="4413" name="Fatuzzo" is_mep="True" mode="spoken">
      <p sl="it">Mijnheer de Voorzitter, ook ik heb tegen het voorstel voor een richtlijn van de Finse Republiek en de Portugese Republiek inzake visumaanvragen en controles aan de grenzen gestemd omdat deze lidstaten inderdaad niet bevoegd zijn om dergelijke documenten op deze manier in te dienen. Ik heb het wel met tegenzin gedaan, mijnheer de Voorzitter, want het probleem dat deze lidstaten aan de orde hebben gesteld is reëel en correct. Ik vraag me af waar we op wachten om de controles aan de grenzen van Europa te reguleren met een richtlijn die op het hele grondgebied van de Europese Unie onmiddellijk uitvoerbaar is. Ook in dit document komt naar voren hoe belangrijk het is daarvoor Europese regelgeving aan te nemen, want Europa heeft maar één grens.</p>
    </intervention>
    <intervention id="2-135" speaker_id="4413" name="Fatuzzo" is_mep="True" mode="spoken">
      <p sl="it">Mijnheer de Voorzitter, voor degenen die nu naar mij luisteren en niet aan de stemming hebben meegedaan, zeg ik erbij dat het verslag-Frahm gaat over de visumplicht voor degenen die naar Europa komen en zich binnen het grondgebied ervan verplaatsen, hoewel zij geen burgers van onze lidstaten zijn. Ook in dit geval heb ik tegen het initiatief van de Portugese Republiek gestemd, want er was inderdaad geen reden om het over te nemen. Toch vraag ik me af waarom de bevoegde commissie dit voorstel niet heeft gewijzigd zodat het door ons Parlement kon worden aangenomen. Het is belangrijk verplaatsingen binnen Europa van burgers die met tijdelijke visa het grondgebied binnenkomen goed en uniform te reglementeren</p>
    </intervention>
    <intervention id="2-136" speaker_id="4413" name="Fatuzzo" is_mep="True" mode="spoken">
      <p sl="it">Mijnheer de Voorzitter, voor de derde keer heb ik tegen een verzoek van een lidstaat van de Europese Unie om een richtlijn vast te stellen gestemd. In dit geval gaat het om de onderlinge erkenning van besluiten inzake de verwijdering van onderdanen van derde landen. Ik moet zeggen dat de Franse Republiek er goed aan heeft gedaan dit initiatief in te dienen, ook al is het verworpen. Waarom zeg ik dat? Omdat het duidelijk is, mijnheer de Voorzitter – en dat zult u met me eens zijn – dat uniforme normen in alle vijftien lidstaten over wie er moet worden uitgewezen en wie in de Europese Unie kan blijven, onmisbaar zijn. Ik maak nog eens van deze gelegenheid gebruik om erop aan te dringen dat er Europese regelgeving komt inzake de modaliteiten, voorwaarden en regels voor het uitwijzen van ongewenste vreemdelingen.</p>
    </intervention>
    <intervention id="2-137" speaker_id="4388" name="Boumediene-Thiery" is_mep="True" mode="written">
      <p sl="nl">Het onderhavige initiatief is bedoeld om de uitvoering van de nationale bestuursrechtelijke besluiten tot verwijdering van onderdanen van derde landen ook dan mogelijk te maken, wanneer de betrokkene zich in een andere lidstaat bevindt.</p>
      <p sl="nl">Met deze duidelijk in dit voorstel beschreven doelstelling wil men de uitvoering van verwijderingsmaatregelen jegens onderdanen van derde landen vereenvoudigen. In het voorstel wordt hiertoe een mechanisme van onderlinge erkenning van deze besluiten geïntroduceerd op basis waarvan een verwijderingsmaatregel die in de ene lidstaat getroffen is, in de andere lidstaat ten uitvoer kan worden gebracht.</p>
      <p sl="nl">Op het eerste gezicht lijkt het een zeer lovenswaardige doelstelling om het verkeer te reguleren en te beheersen van buitenlanders tegen wie in onze lidstaten een verwijderingsmaatregel is getroffen. Op deze wijze zouden immers de vluchtelingenstromen beter beheersbaar kunnen worden gemaakt, overeenkomstig de aanbevelingen van de Europese Raad van Tampere (oktober 1999). Als je het initiatief echter geheel doorleest, blijkt het al snel om een dubbelzinnig voorstel te gaan en wordt duidelijk welke benadering er wordt gevolgd en op welke gebieden de tekst juridische leemten vertoont.</p>
      <p sl="nl">Het is weliswaar hoog tijd dat de lidstaten van de Europese Unie het onderling eens worden over een daadwerkelijk immigratiebeleid, maar in deze tekst blijven de vraagstukken met betrekking tot de verwijdering onbesproken. Bovendien wordt er aan het menselijke aspect voorbijgegaan.</p>
      <p sl="nl">Als we een oplossing voor het immigratievraagstuk willen bewerkstelligen, zullen we ook deze niet-communautaire burgers die met uitzetting worden bedreigd recht in de ogen moeten durven kijken. In de streng bewaakte Schengen-ruimte hebben deze burgers te kampen met recalcitrante overheden.</p>
      <p sl="nl">Als de Europese Unie een ruimte van vrijheid, rechtvaardigheid en veiligheid wil zijn en blijven, zal ze zich juridische instrumenten in handen moeten geven die niet alleen doelmatig maar ook menselijk zijn. De maatregelen die in dit initiatief worden voorgesteld zijn alleen gericht op het bewerkstelligen van een veilige samenleving, terwijl de buitenlander als een gevaar wordt bestempeld en geen aanspraak kan maken op zijn rechten en vrijheden. In zo'n samenleving heeft het woord "rechtvaardigheid" geen betekenis.</p>
      <p sl="nl">De rechtgrondslag waarop dit voorstel is gestoeld - artikel 63, punt 3, sub b) van het EG-Verdrag - is in mijn ogen niet of nauwelijks van toepassing. In dit artikel gaat het immers om maatregelen die in duidelijk omschreven omstandigheden getroffen mogen worden. Ik denk hierbij met name aan de omstandigheden waarin een onderdaan van een derde land tegen zijn wil kan worden uitgezet of teruggestuurd naar zijn land van oorsprong. In de ontwerprichtlijn komen deze vraagstukken niet aan de orde. Het enige wat in de tekst behandeld wordt is de onderlinge erkenning van reeds genomen maatregelen. Het voorstel beoogt dus niet de vaststelling van communautaire normen voor verwijdering.</p>
      <p sl="nl">Het is bijzonder gevaarlijk om een dergelijk initiatief op het zo gevoelige terrein van de immigratie aan te nemen. Bij het aannemen van normen mogen de menselijke en universele waarden van onze Europese Unie niet uit het oog verloren worden. Anders heeft ons communautaire beleid immers geen enkele zin meer.</p>
    </intervention>
    <intervention id="2-139" speaker_id="4413" name="Fatuzzo" is_mep="True" mode="spoken">
      <p sl="it">Mijnheer de Voorzitter, een politieman houdt in Duitsland een vrachtwagen aan. Deze vrachtwagen is aangehouden omdat hij te hard reed. De politieagent controleert de lading: het is radioactief materiaal, waarvoor alle benodigde vergunningen zijn aangevraagd. Als de politieagent zich realiseert hoe gevaarlijk het is om in het centrum van Düsseldorf, een dichtbevolkte stad in Duitsland, radioactieve goederen te vervoeren, vraagt hij aan de chauffeur: “Waarom rij je dwars door Düsseldorf, waar zo veel mensen wonen? Kon je geen omweg maken door een dunbevolkte streek? Dit is gevaarlijk spul!” “Agent,” antwoordt de chauffeur, “u weet niet dat het Europees Parlement juist vandaag het verslag-Hatzidakis heeft aangenomen, een verslag van een fantastische, vooraanstaande en uitstekende afgevaardigde. In paragraaf 2, pagina 8, wordt de lidstaten verzocht bij het vervoer van nucleair materiaal het beginsel van de kortst mogelijke vervoersafstand toe te passen, dus ik heb de kortst mogelijke weg genomen voor het vervoer van dit nucleaire materiaal.” Daarom vind ik dat er iets veranderd moet worden: beter een langere weg die minder gevaarlijk is dan een kortere, maar gevaarlijkere weg.</p>
    </intervention>
    <intervention id="2-140" speaker_id="2230" name="Ahern" is_mep="True" mode="written">
      <p sl="en">Het recente alarmerende incident bij de kerncentrale van Torness, in de buurt van Dunbar, East Lothian, VK, waar een trein met containers vol radioactieve splijtstof van BNFL ontspoorde, laat zien dat het vervoer van kernmaterialen met een aanhoudend risico gepaard gaat.</p>
      <p sl="en">Radioactiviteit vormt een ernstig gevaar voor de volksgezondheid en het milieu. De energie van ioniserende straling is zo krachtig dat alle materie waarin de straling doordringt erdoor gewijzigd kan worden. Het kan zelfs onherstelbare schade aan menselijke cellen veroorzaken.</p>
      <p sl="en">Het gevaar hangt samen met de duur van de blootstelling, de intensiteit en het type straling. Een dosis van 10.000 mSv of hoger heeft bijna onmiddellijk de dood tot gevolg. Dergelijke hoge doses zijn tot nu toe alleen bereikt bij kernwapenexplosies of ernstige ongelukken in kerncentrales. Straling kan ook vertraagde effecten hebben, zoals met name na de atoombommen op Hiroshima en Nagasaki is vastgesteld, in de vorm van kanker of erfelijke afwijkingen. Personen die blootstaan aan een stralingsniveau van 200 mSv of meer hebben een verhoogd risico op kanker. Dat betekent dat het inademen van een paar microgram plutonium long- of tongkanker kan veroorzaken. Als 1200 g plutonium in poedervorm vrijkomt, kan het inademen daarvan binnen een straal van ruim 2 km dodelijke gevolgen hebben.</p>
      <p sl="en">Tijdens vervoer is het risico dat radioactief materiaal vrijkomt groter dan in welke andere fase van de splijtstofcyclus ook. Konvooien zijn niet immuun voor acties van terroristen die erop uit zijn pakketten hoogradioactief materiaal te stelen. Voor een eenvoudige kernbom is maar een paar kilo afgescheiden plutonium nodig.</p>
    </intervention>
    <intervention id="2-141" speaker_id="1175" name="Caudron" is_mep="True" mode="written">
      <p sl="nl">Zoals u weet laaien de emoties bij ieder debat waarin de nucleaire sector al dan niet uitvoerig aan de orde komt altijd hoog op, en krijgt het principiële aspect uiteindelijk de overhand. Dat was echter niet het doel van de Commissie regionaal beleid, vervoer en toerisme. De argumenten voor en tegen kernenergie worden in hoofdzaak besproken binnen elke individuele lidstaat en het debat volgt daar zijn eigen koers. Wij wilden dus met name de nadruk leggen op de kwestie van het vervoer zelf, met verschillende aspecten zoals de vraag of de rationalisatievoorschriften in overeenstemming zijn met de vervoerswetgeving en de voorlichting die over het vervoer van radioactief materiaal wordt verstrekt.</p>
      <p sl="nl">Radioactieve materialen worden regelmatig, en ook over lange afstanden, binnen de Europese Unie vervoerd, maar er vinden ook transporten plaats van elders naar de Europese Unie of van de Europese Unie naar andere continenten. Verschillende lidstaten van de Europese Unie hebben besloten een einde te maken aan de opwerking of hebben besloten geleidelijk aan "uit de kernenergie te stappen". De transporten naar landen die opwerkingscontracten hebben ondertekend moeten evenwel nog worden voortgezet om het thans in de opwerkingsinstallaties opgeslagen afval weer naar zijn plaats van oorsprong terug te brengen. Door de toename van het vervoer in het algemeen en de verstopping van wegen, spoorwegen, rivier- en luchtverbindingen, neemt de waarschijnlijkheid van een ongeval en daarmee de noodzaak van veiligheidsvereisten bij transporten van radioactieve materialen toe. De veiligheid moet absolute voorrang boven de winstgevendheid en de aanvoer krijgen en daarom moet de nucleaire industrie zich strikt onderwerpen aan de internationale regelgeving op transportgebied.</p>
      <p sl="nl">Gelet op deze opmerkingen steun ik de verzoeken die de parlementaire commissie tot de Commissie heeft gericht om een inventarisatie te maken van het vervoer van radioactief materiaal binnen en aan de grenzen van de Europese Unie en de sociale (met name vanuit het oogpunt van de volksgezondheid) en economische rechtvaardiging hiervan te evalueren, teneinde middelen ter rationalisering van de transporten voor te stellen en het aantal transporten en de getransporteerde hoeveelheden te beperken naar gelang van de geconstateerde risico's, met inachtneming van het preventiebeginsel, indien blijkt dat de risico's groter zijn dan de voordelen. De betrokken lidstaten dienen overigens bij al het vervoer van nucleair materiaal het beginsel van de kortst mogelijke vervoersafstand toe te passen en het vervoer door dichtbevolkte gebieden indien enigszins mogelijk te vermijden.</p>
      <p sl="nl">Ik wil tenslotte aangeven dat transparantie op dit gebied van zeer groot belang is. Er dient te allen tijde sprake te zijn van een zeer uitgebreide informatievoorziening waarbij wordt aangegeven welke risico's worden gelopen.</p>
    </intervention>
    <intervention id="2-142" speaker_id="1289" name="De Rossa" is_mep="True" mode="written">
      <p sl="en">Ik ben tegen het opwerken van nucleair afval en ik ben van mening dat alle opwerkingsinstallaties in het VK en elders moeten worden gesloten. Ik heb voor dit verslag gestemd, hoewel ik bedenkingen heb bij sommige aspecten ervan. Met name vind ik dat veiligheid belangrijker moet zijn dan alle andere overwegingen.</p>
      <p sl="en">Kernafval zou nooit door dichtbevolkte gebieden moeten worden vervoerd. Het beginsel van de kortst mogelijke vervoersafstand zou ondergeschikt moeten zijn aan het beginsel van de veiligste route. De Ierse bevolking en alle andere Europeanen leven met het constante besef dat een ongeluk in het VK of in Frankrijk of een botsing in de Ierse Zee verwoestende en onmiddellijke gevolgen kan hebben voor ons allemaal.</p>
    </intervention>
    <intervention id="2-143" speaker_id="4303" name="Markov" is_mep="True" mode="written">
      <p sl="de">Het is niet ongebruikelijk dat een verslag door amendementen zodanig wordt veranderd dat de rapporteur zijn oorspronkelijke intentie er niet meer in terugvindt en als zodanig aftreedt.</p>
      <p sl="de">Ik vind het politiek gezien in dit geval onbegrijpelijk hoe een en ander is verlopen. Als fracties letterlijk van de ene dag op de andere afstand nemen van gezamenlijk onderhandelde compromisvoorstellen en plotseling het tegendeel van hun oorspronkelijke mening gaan beweren, begin ik echt aan de ernst van dit proces te twijfelen.</p>
      <p sl="de">Mijn fractie is zich natuurlijk bewust van het feit dat een verslag over het vervoer van radioactieve materialen geen verslag over atoomkracht in het algemeen is, maar de grootste veiligheid zou worden geboden, als er helemaal niets te vervoeren zou zijn. In zoverre moeten we de kwestie van minimalisering van de productie respectievelijk opwerking van splijtstofelementen dan ook meenemen in deze discussie. Dat slechts 5%, dus ongeveer 75.000 colli, is toe te schrijven aan de splijtstofcyclus zegt alleen iets over de kwantiteit en niets over de potentiële risicograad.</p>
      <p sl="de">Wij begrijpen niet waarom het voorstel wordt afgewezen om met inachtneming van het subsidiariteitsbeginsel een wetgevingsinitiatief op stapel te zetten met uniforme normen voor het vervoer van radioactieve materialen binnen en aan de grenzen van de EU.</p>
      <p sl="de">Wij begrijpen evenmin waarom een versterkte controle op het naleven van de regelgeving voor het vervoer van gevaarlijke stoffen niet acceptabel zou zijn. Eveneens zijn wij van mening dat er te weinig aandacht wordt besteed aan de blootstellingsdrempels. De Confederale Fractie Europees Unitair Links/Noords Groen Links verwerpt het verslag in zijn huidige vorm.</p>
    </intervention>
    <intervention id="2-144" speaker_id="4508" name="Meijer" is_mep="True" mode="written">
      <p sl="nl">Ik herinner me de jaren '50, toen vrijwel iedereen dacht dat de splitsing van atomen in de toekomst een onbeperkte hoeveelheid schone en veilige energie zou opleveren. In een aantal landen is daarna voortvarend gebouwd aan kerncentrales en heeft men de elektriciteitsvoorziening voor een hoog percentage afhankelijk gemaakt van kernsplitsing. Vanaf de jaren '60 is er steeds meer kritiek ontstaan, toen bleek dat kerncentrales kunnen ontploffen en dat het afvalproduct zeer langdurig het milieu blijft bedreigen. De rampen in Harrisburg en Tsjernobyl hebben de verdere uitbreiding van de kernenergie afgeremd, en sommige landen hebben er al volledig afscheid van genomen of bereiden zich voor om dat te gaan doen. Maar ook daarna hebben we nog vele duizenden jaren te maken met gevaarlijk radioactief afval. Gezien de risico's van het transport van dit afval is het nu het beste om dat te begraven in de te sluiten kerncentrales en het niet meer te gaan vervoeren naar een andere plek. Terecht worden er vele acties gevoerd om deze transporten te beëindigen. De rapporteur toont enig begrip voor die acties en wil de gevaren inperken, maar blijft voortzetting van zulk vervoer wel toestaan en rechtvaardigen. Met die keuze stem ik niet in.</p>
    </intervention>
    <intervention id="2-146" speaker_id="5737" name="Vlasto" is_mep="True" mode="spoken">
      <p sl="fr">Mijnheer de Voorzitter, het Europees Parlement diende zich uit te spreken over dit onderwerp, met name vanwege de grote onduidelijkheid die vlak voor het van start gaan van de volgende WTO-bijeenkomst bestaat. Het Europees Parlement geeft een duidelijke boodschap af met een coherente visie op de toekomst van de WTO. Ik heb derhalve voor het verslag van de heer Schwaiger gestemd, mede omdat hij zich uitspreekt voor een grote transparantie rondom de WTO en de wijze waarop haar vergaderingen gehouden dienen te worden.</p>
      <p sl="fr">Ik ben ingenomen met het duidelijke en nauw omschreven mandaat dat aan de Europese Commissie is verstrekt ten aanzien van haar mogelijkheden, binnen de WTO, tot beroep op het voorzorgsbeginsel met betrekking tot landbouwzaken. Ik betreur het evenwel dat het Europees Parlement zich er niet hard voor heeft gemaakt om de WTO te wijzen op het belang van een multifunctioneel landbouwbeleid, dat niet mag wijken voor een beleid van intensieve en massale landbouw dat de Europese consumenten duidelijk niet meer willen.</p>
    </intervention>
    <intervention id="2-147" speaker_id="4413" name="Fatuzzo" is_mep="True" mode="spoken">
      <p sl="it">Mijnheer de Voorzitter, deze stemverklaring komt precies op het juiste moment, vlak voor de lunchpauze. Ik heb voor gestemd, en waarom? Omdat ik van gorgonzola hou, mijnheer de Voorzitter; van gorgonzolakaas en van taleggiokaas, de kaas uit de dalen van de provincie Bergamo. U vraagt zich nu waarschijnlijk af wat dat met het verslag-Schwaiger te maken heeft. Dat heeft er wel degelijk mee te maken, mijnheer de Voorzitter: op pagina 9 van het verslag, in paragraaf 31, die we hebben aangenomen, wordt gezegd dat “een uitbreiding van de bescherming van geografische aanduidingen tot andere landbouwproducten dan wijn en gedistilleerde dranken” van ons grondgebied wenselijk is. Ik houd van gorgonzola en ik ben verheugd dat ook de gorgonzola beschermd wordt. Daarom heb ik voor het verslag-Schwaiger gestemd. Smakelijk eten!</p>
    </intervention>
    <intervention id="2-148" speaker_id="4509" name="Alyssandrakis" is_mep="True" mode="written">
      <p sl="nl">De omvangrijke protestacties van de volksbeweging hebben een stempel gedrukt op de besprekingen in het kader van de Wereldhandelsorganisatie in Seattle. Daarmee werd duidelijk gemaakt dat de beginselen van de WTO onaanvaardbaar zijn. Aan deze manifestaties hebben mensen uit heel de wereld deelgenomen en zij waren de belangrijkste factor voor de mislukking van de besprekingen. Door de tegenstellingen en de concurrentie tussen de leden van het internationaal imperialistisch systeem zijn moeilijkheden en vertragingen ontstaan waar de volksbeweging munt uit kan slaan.</p>
      <p sl="nl">De WTO is opgericht om de volledige liberalisatie van de handel te bespoedigen. Zij is dan ook een van de belangrijkste steunpilaren van de nieuwe wereldorde. De WTO begeleidt niet eenvoudigweg de mondialisering, maar probeert haar vorm en rechtskracht te geven. Daarom zijn wij ervan overtuigd dat de regeringen van de Europese Unie tijdens de nieuwe besprekingsronde niet de belangen van hun volkeren zullen behartigen, maar veeleer zullen proberen een zo groot mogelijk buit voor de Europese monopolies in de wacht te slepen en de andere imperialistische centra in de VS en Japan daarbij de loef af te steken.</p>
      <p sl="nl">Het veelbesproken “Europees landbouwmodel”, waarvoor in het verslag-Schwaiger een lans wordt gebroken, is het resultaat van een compromis waarvan de kleine en middelgrote landbouwers en de mediterrane landbouwproducten het slachtoffer zijn. Dit compromis zal rechtstreeks leiden tot vermindering van het landbouwinkomen, inkrimping van de landbouwbevolking en stijging van de werkloosheid. De landbouwproductie in Griekenland en andere landen wordt opgeofferd om de industrieproducten van de Noord- en Midden-Europese landen beter te kunnen beschermen en een betere plaats te geven op de wereldmarkt.</p>
      <p sl="nl">De voorschriften die ten grondslag liggen aan de internationale economische en commerciële betrekkingen moeten veeleer de belangen van de werknemers dienen en ervoor zorgen dat de sociale grondrechten niet worden geschonden. Zij moeten de ontwikkeling van de minst ontwikkelde landen bevorderen, het milieu eerbiedigen en alle volkeren het recht geven om zelf controle uit te oefenen en hun eigen toekomst te bepalen.</p>
      <p sl="nl">In tegenstelling tot hetgeen in het verslag-Schwaiger staat, is het een illusie te denken dat de WTO gedemocratiseerd kan worden door gekozen vertegenwoordigers van de landen hieraan te laten deelnemen. Democratisering betekent eerbiediging en bescherming van de rechten van de werknemers. De WTO is gewoon qua aard niet in staat democratisch te functioneren. Zij is immers een imperialistische constructie die enkel en alleen streeft naar een zo hoog mogelijke rendement van het kapitaal en naar veilig, soepel en ongehinderd verkeer van kapitaal, van met name van het handels- en beurzenkapitaal.</p>
      <p sl="nl">De Europese afgevaardigden van de Communistische Partij van Griekenland hebben tegen het verslag van de heer Schwaiger gestemd omdat dit zich voor het merendeel uitspreekt voor de plannen van het grootkapitaal. Het grootkapitaal streeft naar ongebreidelde liberalisatie en pleegt een aanval op de verworvenheden van de werknemers en de rechten van de volkeren in heel de wereld.</p>
      <p sl="nl">De beweging tegen de “mondialisering” en de WTO gaat weliswaar gebukt onder gebrek aan homogeniteit en is pluriform, maar zet voor het eerst de tegenaanval in tegen de dictatuur van het monopolistisch kapitaal en zijn economische belangen. Deze beweging stuurt miljoenen werknemers, werklozen, kleine en middelgrote landbouwers, kortom alle slachtoffers van de door de WTO gewilde wereldorde, een boodschap en spoort hen ertoe aan verzet te plegen en in de tegenaanval te gaan.</p>
    </intervention>
    <intervention id="2-149" speaker_id="5953" name="Andersson, Färm, Hedkvist Petersen, Hulthén, Hans Karlsson en Theorin" is_mep="True" mode="written">
      <p sl="nl">Met het Europese landbouwmodel beogen wij een gemeenschappelijk landbouwbeleid. Maar dat betekent niet dat wij akkoord gaan met de vormgeving van het huidige, grootschalige landbouwbeleid dat bepaald wordt door producenten en afhankelijk is van veel EU-steun. Wij staan evenmin achter invoerrechten voor de derde wereld.</p>
      <p sl="nl">Daarentegen zien wij graag een gemeenschappelijk landbouwbeleid, maar er ontstaan risico's als ieder land zijn eigen landbouwsubsidies vaststelt. Een nieuw en gemeenschappelijk landbouwbeleid moet gebaseerd zijn op plattelandsontwikkeling, ecologische landbouw en kleinschaligheid. Het moet gekenmerkt worden door een langdurige, duurzame ontwikkeling, bijvoorbeeld wat betreft het milieu en de economie.</p>
    </intervention>
    <intervention id="2-150" speaker_id="2217" name="Berthu" is_mep="True" mode="written">
      <p sl="nl">Ik heb uiteindelijk tegen het verslag-Schwaiger gestemd, hoewel ik niet wil ontkennen dat het ook positieve punten bevat. De belangrijkste reden voor mijn stemgedrag is het feit dat de antwoorden die commissaris Lamy op mijn drie vragen heeft geformuleerd mij in het geheel niet tevreden hebben gesteld.</p>
      <p sl="nl">Op mijn eerste vraag (Is het niet gevaarlijk om het vraagstuk van de "built-in"-agenda afzonderlijk te behandelen?) heeft commissaris Lamy geantwoord dat de onderhandelingen in Genève over de landbouw en de diensten niet daadwerkelijk als onderhandelingen beschouwd kunnen worden. Het zou uitsluitend gaan om voorbereidingen op de onderhandelingen. Het onderscheid dat hier wordt gemaakt is misschien wel theoretisch juist, maar in praktijk zal het niet houdbaar blijken.</p>
      <p sl="nl">Mijn tweede vraag (Dient er geen onderhandelingsmandaat te worden vastgesteld met het oog op de ontwikkelingen en de publieke opinie?) is door de Commissie ontkennend beantwoord. Het mandaat dat indertijd in het kader van Agenda 2000 is vastgesteld, wordt niet gewijzigd. Het Europees Parlement heeft dit standpunt zojuist overigens kracht bij gezet door twee amendementen waarin verzocht werd om het Blair House-Akkoord te heroverwegen, ondubbelzinnig te verwerpen.</p>
      <p sl="nl">In het kader van mijn derde vraag (Is het niet beter om voor aanvang van de nieuwe onderhandelingsronde duidelijk vast te stellen welke controle er op de onderhandelaars dient te worden uitgeoefend?), heeft commissaris Lamy met name gesproken over het kaderakkoord tussen het Europees Parlement en de Commissie. Hoewel dit kaderakkoord van bijzonder groot belang is, ging mijn vraag voornamelijk over de controle die de Raad en de nationale parlementen dienen uit te oefenen. De Raad stelt de Commissie immers in kennis van zijn onderhandelingsdoelen en de nationale parlementen zijn in mijn ogen de uiteindelijke beslissers. Wat deze aspecten betreft, bestaan er nu nog altijd bijzonder veel onduidelijkheden.</p>
      <p sl="nl">Ik betreur het met name dat het protocol, dat in november nog in het voorontwerp van Nice stond opgenomen, niet is goedgekeurd wat betreft de controle op het verloop van de WTO-onderhandelingen. In dit protocol konden we lezen dat het voorzitterschap en de lidstaten de Commissie mochten vergezellen tijdens de WTO-bijeenkomsten, dat de Commissie terstond alle documenten waarover ze beschikt zou moeten overhandigen, dat ze verplicht zou worden een lidstaat op diens verzoek te raadplegen, dat de Commissie het door de Raad vastgestelde gemeenschappelijk standpunt dient te verdedigen, en dat de Raad op ieder gewenst moment de Commissie richtlijnen mag geven voor de onderhandelingen. Het lijkt mij onontbeerlijk dat deze normen op een of andere manier worden nageleefd, zodat er een goede controle op de WTO-onderhandelingen kan plaatsvinden.</p>
    </intervention>
    <intervention id="2-151" speaker_id="4508" name="Meijer" is_mep="True" mode="written">
      <p sl="nl">Vrijhandel is méér dan het wegnemen van grenzen of een eind maken aan ouderwets protectionisme. Het betekent vooral dat de prijs van een product belangrijker wordt dan alle andere overwegingen. Wie het goedkoopst kan leveren wint de markt, en verdrijft de duurdere producenten. Met steeds lagere transportkosten kan men iedere goedkope grondstof en ieder goedkoop eindproduct overal vandaan slepen. De concurrentie wordt gedwongen te kiezen tussen goedkoper leveren of tenonder gaan. Voorstanders van dit mechanisme roepen dat het producenten vindingrijk en doelmatig maakt, en dat de consument ervan profiteert. Daarom zou er een onbeperkte concurrentie moeten komen, uiteindelijk liefst op wereldschaal. Toch zijn er goede redenen om meer productiekosten te maken en die productie te beschermen tegen goedkopere concurrenten. Zulke redenen zijn: veiligheid op het werk, een behoorlijke betaling aan de werknemers, uitsluiten van kinderarbeid, goede regionale spreiding van werkgelegenheid, zorg voor het milieu, vermijden van dierenkwelling, tegengaan van onnodig verkeer, het leveren van voorzieningen die binnen de logica van de markt geen winst opleveren maar wel nuttig en wenselijk zijn. Dat is een taak voor de democratisch gekozen overheid, maar WTO-afspraken maken haar ondergeschikt aan de blindheid van de markt. Hoewel ik het voorstel van de rapporteur ontoereikend vind, zal ik niet stemmen tegen iets dat kan bijdragen tot het afremmen van die ontwikkeling.</p>
    </intervention>
  </section>
  <section id="creitem12" title="Definitief akkoord over de herziening van het systeem van internationale voetbaltransfers">
    <intervention id="2-155" speaker_id="945" name="De Voorzitter" is_mep="True" mode="spoken">
      <p sl="nl">Waarde collega’s, ik verzoek u vriendelijk te gaan zitten. Zoveel leden zijn er nog niet in de zaal: net genoeg om een voetbalteam te vormen, en dat brengt mij dan meteen bij het volgende onderwerp van de agenda.</p>
      <p sl="nl">Aan de orde is de mededeling van de Commissie over het definitief akkoord over de hervorming van het systeem van internationale voetbaltransfers.</p>
    </intervention>
    <intervention id="2-156" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Mevrouw de Voorzitter, u zult zich waarschijnlijk nog wel herinneren dat ik op 7 september jongstleden het Parlement op de hoogte heb gebracht van het standpunt van de Commissie ten aanzien van de hervorming van de FIFA-regels inzake internationale voetbaltransfers.</p>
      <p sl="fr">Ik heb u toen medegedeeld dat de Commissie van plan was onder leiding van mijn collega, de heer Monti, en met de medewerking van mevrouw Diamantopoulou, een debat met de FIFA en de andere betrokken partijen op gang te brengen over de manier waarop enerzijds de regels van de FIFA in overeenstemming kunnen worden gebracht met het communautair recht en anderzijds rekening kan worden gehouden met zowel de specificiteit van deze sport als de autonomie van de voetbalclubs.</p>
      <p sl="fr">De Europees Raad heeft met zijn verklaring over de specificiteit van de sport, die tijdens de Top van Nice van afgelopen december werd aangenomen, de Commissie daarbij een hart onder de riem gestoken.</p>
      <p sl="fr">Er hebben inmiddels intensieve besprekingen plaatsgevonden tussen de diensten van de Commissie, de FIFA en de andere betrokken partijen en het is mij een genoegen u nu de resultaten van deze besprekingen te kunnen mededelen. Ik verzeker u, mevrouw de Voorzitter, dames en heren, dat met deze resultaten de zojuist door mij genoemde beginselen worden geëerbiedigd, beginselen waaraan wij grote waarde hechten.</p>
      <p sl="fr">Vaak heeft men in deze aangelegenheid de Commissie ervan beschuldigd niets van sport af te weten of - wat nog erger is - de voetbalwereld zelfs te willen destabiliseren. Uit de resultaten van onze besprekingen is echter gebleken dat deze beschuldigingen volkomen ongegrond waren. De besprekingen hebben mijns inziens opnieuw aangetoond dat het communautair recht wel degelijk verenigbaar is met de specificiteit van de sport. Daarom is het volgens mij niet nodig het communautair recht te wijzigen. De Commissie heeft in deze aangelegenheid bewezen dat zij soepel kan zijn wanneer het erom gaat de specificiteit van de sport in de bestaande teksten te verwerken.</p>
      <p sl="fr">Dankzij de besprekingen konden op tenminste drie sleutelgebieden duidelijke vorderingen worden gemaakt. Het eerste gebied betreft de bescherming van de jonge spelers die zich binnen de Europese Unie verplaatsen. Zij moeten een algemene vorming en een geschikte sportopleiding krijgen. Daarop heeft trouwens ook het Parlement altijd al aangedrongen. Deze beginselen zullen hun beslag moeten vinden in een gedragscode die door de voetbalbonden moet worden opgesteld. Ik hecht bijzonder belang aan dit punt, want het is mijns inziens veel gemakkelijker jonge spelers goed op te leiden dan beperkingen op te leggen aan hun mobiliteit. Die beperkingen zijn trouwens niet verenigbaar met het principe van vrij verkeer.</p>
      <p sl="fr">Laten wij ook niet vergeten dat velen geroepen maar weinigen uitverkoren zijn, ook in het voetbal. Niet alle voetballers worden topspelers. Daarom is het belangrijk dat zij een goede sport- en beroepsopleiding krijgen. Met de nieuwe regels wil de Commissie al de jongeren die zich op de sport toeleggen een krachtig signaal geven en hun duidelijk maken dat misschien niet iedereen het ver zal schoppen, maar wel iedereen op menselijk vlak meetelt en recht heeft op ontplooiing.</p>
      <p sl="fr">Het tweede gebied betreft de ondersteuning van de clubs. Wij moeten de inspanningen van de clubs die de jongeren opleiden en aldus een sociale dimensie geven aan hun sportactiviteiten - een sociale dimensie die trouwens kenmerkend is voor de Europese sport - op de een of andere manier vergoeden. Daarom moet de FIFA regels uitvaardigen voor ten eerste de vergoeding van de opleidingskosten tot de leeftijd van 23 jaar, op basis van de reële kosten - zoals vastgesteld door het Hof van Justitie in de zaak-Bosman - en voor ten tweede de oprichting van een solidariteitsfonds dat zal moeten worden gefinancierd met een heffing van 5% op elke transferbetaling. Dit fonds is immers bestemd voor de clubs die zich inzetten voor opleiding. Op die manier ontvangen zij een gedeelte van de toegevoegde waarde van de speler.</p>
      <p sl="fr">Nu is het aan de FIFA deze principes in detail toe te passen. De Commissie zal in het kader van haar bevoegdheden erop toezien dat deze principes ook daadwerkelijk worden omgezet in de regels van de FIFA. Ik ben er trouwens van overtuigd, mevrouw de Voorzitter, dat de Commissie niet alleen voor deze taak staat. Zij zal in deze controlewerkzaamheden zeker steun krijgen van zowel de voor sport bevoegde ministers, als de parlementsleden die zich op nationaal vlak inzetten voor sport. Volgens ons is dus wel degelijk een evenwicht mogelijk tussen de mobiliteit van de speler en de noodzakelijke vergoeding van de opleidende club. Natuurlijk moet men zich daarbij houden aan hetgeen het Hof van Justitie heeft vastgesteld in het Bosman-arrest.</p>
      <p sl="fr">Ten derde moet men ervoor zorgen dat er stabiliteit komt in de sportwedstrijden: deze moeten eerlijk zijn en regelmatig kunnen plaatsvinden.</p>
      <p sl="fr">Dan nu de mechanismen. Ten eerste kan een contract pas aan het einde van het seizoen worden opgezegd. De supporter heeft dus de zekerheid dat hij gedurende heel het seizoen hetzelfde team zal zien spelen. Hij heeft namelijk een abonnement gekocht om dat team, en geen ander, te zien spelen en zeker geen team dat van zijn beste elementen is beroofd.</p>
      <p sl="fr">Ten tweede is voorzien in sancties tegen spelers en clubs die zonder geldige reden het contract tijdens de eerste twee contractseizoenen opzeggen.</p>
      <p sl="fr">Deze principes worden aangevuld met andere belangrijke punten, zoals in de tijd beperkte transferperioden, of looptijden van contracten, die kunnen gaan van één tot vijf jaar.</p>
      <p sl="fr">Waarde collega’s, tijdens de besprekingen hebben wij ook een ontmoeting gehad met de FIFPRO, de vertegenwoordiging van de spelers. Enkele van hun verzoeken zijn ingewilligd. Zo zal het volgens de FIFA-regels voor spelers niet meer verboden zijn om naar de rechtbank te stappen, mits dit een paritair samengestelde rechtbank is die op korte termijn een uitspraak kan doen en de conflicten over vergoeding van opleidingskosten, transfers en sancties kan oplossen. Ik hecht hier groot belang aan een paritaire en onafhankelijke conflictregeling. De oprichting van een dergelijke gerechtelijke instantie, waarop zowel spelers als clubs een beroep kunnen doen, kan een billijke, snelle en efficiënte oplossing van geschillen waarborgen. Ik wil er bovendien nog aan herinneren dat de Commissie tijdens heel deze procedure duidelijk heeft gemaakt dat in haar besprekingen met de FIFA en de andere betrokken partijen in geen geval een oordeel zal worden geveld over de verenigbaarheid van de herziene FIFA-regels met het toepasselijk nationaal recht en met name het arbeidsrecht. De FIFA moet erop toezien dat haar regels worden toegepast met inachtneming van de nationale wetgevingen, waar natuurlijk niet van mag worden afgeweken.</p>
      <p sl="fr">De FIFA heeft ons medegedeeld dat de aldus afgesproken principes hun beslag zullen krijgen in de FIFA-regels tijdens de herziening daarvan op het FIFA-wereldcongres van juli aanstaande in Buenos Aires. De Commissie heeft de FIFA op het hart gedrukt met het oog op de tenuitvoerlegging van deze principes een intensieve dialoog te voeren met de andere betrokken partijen, en met name de spelers.</p>
      <p sl="fr">Volgens de Commissie heeft deze kwestie met betrekking tot transfers duidelijk aangetoond dat het noodzakelijk is op alle niveaus een dialoog te voeren en alle middelen aan te grijpen om deze dialoog te organiseren, met inbegrip van collectieve overeenkomsten op Europees vlak. Mevrouw Diamantopoulou heeft trouwens haar hulp aangeboden bij de aanmoediging van een permanente dialoog op Europees niveau.</p>
      <p sl="fr">Ter afsluiting van deze verklaring wil ik u er nog aan herinneren dat de FIFA twee jaar na de inwerkingtreding van dit nieuwe akkoord een verslag zal opstellen over de tenuitvoerlegging van dit systeem. Dan zullen wij kwantitatieve en kwalitatieve gegevens ter beschikking hebben, waaruit wij dan de nodige lessen kunnen leren.</p>
      <p sl="fr">Ik geloof dat wij onszelf kunnen gelukwensen met deze resultaten. Het was trouwens niet gemakkelijk om zover te komen, mevrouw de Voorzitter. Door de sterke, maar onnodige en vooral ook schadelijk druk die bepaalde staatshoofden en regeringsleiders hebben uitgeoefend, was het telkens weer onmogelijk deze kwestie af te sluiten. De Commissie heeft de strijd echter niet opgegeven en uiteindelijk is zij erin geslaagd aan te tonen dat het niet nodig is het Verdrag te wijzigen om tegemoet te kunnen komen aan de specificiteit van de sport. Zij heeft haar doel bereikt met volledige inachtneming van haar bevoegdheden. Dankzij dit resultaat kan mijn collega, de heer Monti, nu de Commissie voorstellen geen negatief besluit te nemen wat de FIFA-regels inzake transfers betreft.</p>
    </intervention>
    <intervention id="2-157" speaker_id="1191" name="Pack" is_mep="True" mode="spoken">
      <p sl="de">Mevrouw de Voorzitter, hartelijk dank mevrouw de commissaris dat u hier vandaag aanwezig bent. Wij zijn allemaal blij dat er eindelijk een compromis ligt en ik ben het eigenlijk altijd met u eens geweest dat het duidelijk is dat de Commissie het voetbal niet kapot wil maken. Ik heb thuis een paar keer op mijn kop gekregen, omdat ik zo aan uw kant stond, maar intussen zal ook de onbeleefde mijnheer Beckenbauer hebben ingezien dat u het voetbal niet kapot wil maken. Daarom ben ik blij met het compromis. Ik vraag u nu echter nog een keer of u, afgezien van degenen die om uiteenlopende redenen de winnaars van dit compromis zijn – jonge sporters, kleine verenigingen, grote verenigingen –, niet bang bent dat dit compromis met zijn verschillende behandeling van sporters tot 28 jaar en ouder, dat deze schending van het principe van gelijkheid er niet toe zou kunnen leiden dat er uiteindelijk nog meer "Bosmannen" komen. Oftewel dat de rechtbanken voor civiele zaken en strafzaken hierover een andere mening hebben dan dit compromis. Bent u niet bang dat er een groot aantal processen op ons af zal komen?</p>
    </intervention>
    <intervention id="2-158" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Mevrouw Pack, wij kunnen geen enkele burger verbieden naar de rechtbank te gaan. Als een burger – al dan niet voetballer, al dan niet lid van een club - de mening wil vragen van de rechtbank, mag hij dat. Wij hebben er trouwens op aangedrongen dat deze vrijheid uitdrukkelijk zou worden vermeld in het compromis. Natuurlijk moet dit scheidsgerecht, dit specifiek voor de voetbalwereld bevoegd gerecht, de conflicten oplossen, maar wij willen in eerste instantie dat deze geschillen binnen de voetbalfamilie worden geregeld, en niet per se in het openbaar. Als men als burger vrij is, moet men ook naar de rechtbank, de nationale of Europese rechtbank, kunnen gaan, als binnen de voetbalfamilie geen oplossing kan worden gevonden.</p>
    </intervention>
    <intervention id="2-159" speaker_id="1337" name="Medina Ortega" is_mep="True" mode="spoken">
      <p sl="es">Mevrouw de Voorzitter, de uiteenzetting van mevrouw Reding heeft mij enigszins gerustgesteld, want de Commissie lijkt een poging te hebben gedaan om drie beginselen te combineren: het beginsel van erkenning van het communautaire recht, het beginsel van zelfbestuur van de beroepsorganisaties en het beginsel van de specifieke kenmerken van sport.</p>
      <p sl="es">Ook de laatste verklaring stelt mij gerust, namelijk dat de toegang tot de nationale - of eventueel communautaire - rechtspraak gehandhaafd blijft.</p>
      <p sl="es">Ik vraag de commissaris alleen om mij wat beter uit te leggen of er behalve die overdracht van uitvoerende bevoegdheden aan de FIFA en andere beroepsorganisaties, niet ook een eventuele overdracht van wetgevende bevoegdheden door de Europese instellingen aan niet-gouvernementele organisaties als de FIFA, de FIFPRO of de UEFA kan plaatsvinden.</p>
    </intervention>
    <intervention id="2-160" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Aan het Verdrag van Amsterdam is een verklaring toegevoegd waarin staat dat de sportbonden een zekere autonomie hebben. De Commissie heeft gehandeld met volledige inachtneming van deze verklaring. Wij hebben uitgaande van de Verdragen en rekening houdend met de verlangens van de staatshoofden en regeringsleiders, zoals deze tot uitdrukking zijn gebracht in de verklaring van Nice over de sport, samen met de FIFA een kader opgesteld. Daarbij hebben wij de sportverenigingen echter een zekere armslag gelaten en aangegeven op welke manier zij dit kader gedetailleerd moeten invullen. Het door de FIFA voorgelegd akkoord is dan ook niet door de Commissie ondertekend. De Commissie heeft veeleer met een brief van de ten principale bevoegde commissaris, de heer Monti, aan de heer Blatter duidelijk gemaakt dat als de grote principes van dit FIFA-voorstel in de praktijk worden toegepast, de Commissie eventueel geen verbod zal uitspreken.</p>
    </intervention>
    <intervention id="2-161" speaker_id="1288" name="Cushnahan" is_mep="True" mode="spoken">
      <p sl="en">Mevrouw de Voorzitter, commissaris, vanuit het Ierse standpunt gezien zijn de compensatieclausule en het solidariteitsfonds zeker welkom, want Ierse voetbalclubs zijn de wieg voor veel jonge voetballers die later in de Engelse eredivisie en elders terechtkomen. Ik wil de commissaris daar graag enkele vragen over stellen.</p>
      <p sl="en">In de eerste plaats neem ik aan dat het solidariteitsfonds een algemeen fonds is. Bestaat er een kans dat een deel van de transfersom voor spelers jonger dan 23 rechtstreeks naar de amateurclub gaat waar ze zijn getraind? We moeten ook kijken naar de voetbalscholen in Engeland waar jonge Ierse voetballers al heel vroeg naar toe gaan. Is er voor hen ook een vorm van compensatie?</p>
      <p sl="en">Ik zou graag zien dat u zich nog eens zou buigen over de schandalige uitbuiting van jonge Afrikaanse voetballers, want ik heb niet de indruk dat die wordt opgelost door het verbod op transfers tussen clubs. Makelaars vinden altijd wel een manier om dat verbod te ontduiken. Ik erken dat dit een moeilijk compromis is geweest, waarin het probleem van de potentieel rampzalige gevolgen van absolute vrijheid van verplaatsing zeker wordt aangepakt en tegelijkertijd erkend wordt dat de nieuwe wet in acht moet worden genomen.</p>
    </intervention>
    <intervention id="2-162" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Mevrouw de Voorzitter, ik wil allereerst de heer Cushnahan bedanken voor zijn steun. Wij hebben inderdaad meer bereikt dan enkel en alleen een oplossing voor het probleem in verband met het communautair recht. Wij hebben bovendien kunnen zorgen voor stabiliteit en solidariteit met de jongeren, en hun bescherming kunnen garanderen. Wat het solidariteitsfonds betreft, kan ik zeggen dat er twee solidariteitssystemen bestaan waarmee wij clubs kunnen vergoeden voor hun opleiding van spelers. Ten eerste zal in het geval van een transfer de club die de jonge speler heeft opgeleid, vergoed worden voor de opleiding tot de leeftijd van twaalf jaar. Deze vergoedingen mogen niet al te hoog zijn, en wel om twee redenen: ten eerste moeten wij ons houden aan het Bosman-arrest, en ten tweede zouden jonge voetballers – afgezien natuurlijk van de beste spelers - problemen ondervinden bij het overstappen naar een andere club als de opleidingsvergoedingen te hoog waren. Wij moeten dus ook heel jonge voetballers, voetballers die nog tieners zijn, beschermen. Daarom mogen deze opleidingsvergoedingen niet te hoog zijn.</p>
      <p sl="fr">Dan komt daar het solidariteitsfonds bij. Dat zal worden gefinancierd met een heffing van 5% op de transferbedragen. Doorslaggevend is dus de waarde van de speler en niet het in zijn opleiding geïnvesteerde bedrag. Wij zullen dus een dubbel transfersysteem krijgen voor opleidende clubs. Ik hoop - en ik heb daar tijdens de onderhandelingen mijn best voor gedaan - dat het geld uiteindelijk weer terug komt bij de basisclub. De clubs hebben het geld nodig om de Europese sport een sociale dimensie te geven. In onze dorpen en kleine steden spelen sportclubs een zeer belangrijke sociale rol en zij moeten de mogelijkheid hebben hun werk voort te zetten.</p>
      <p sl="fr">Wat de jonge Afrikanen, of - zoals u ze noemde - de jongeren uit derde landen betreft, hebben wij ook het vrije verkeer van onze minderjarigen willen eerbiedigen en er daarom de voorkeur aan gegeven voor hen geen hinderpalen op te werpen, maar veeleer de opleidende clubs bepaalde voorwaarden op te leggen voor de behandeling van deze spelers. Het probleem is niet zozeer gelegen in het feit dat deze jongeren reizen, maar veeleer in de behandeling die hun ten deel valt in het land van ontvangst. De gedragscode heeft tot doel ervoor te zorgen dat de opleidende clubs zich over deze jongeren ontfermen en ze ook als jongeren behandelen, met andere woorden hun niet alleen een sportopleiding geven maar ook een opleiding voor de rest van hun leven. Niet al degenen die een sportopleiding achter de rug hebben, worden voetbalsterren en kunnen van voetballen rondkomen. Natuurlijk zullen de in de Europese Unie ontvangen jongeren dezelfde behandeling krijgen als alle anderen, ook indien zij afkomstig zijn uit een derde land. Op grond van deze gedragscode wordt niet alleen geen enkel onderscheid gemaakt tussen jonge Europeanen en jongeren uit kandidaat-landen, maar komen alle legaal in de Europese Unie toegelaten jongeren in aanmerking voor dezelfde behandeling als alle anderen. U kunt ervan op aan dat de Commissie nauwlettend zal toezien op de uitwerking en toepassing van deze gedragscode, en ik ben ervan overtuigd dat ook u, waarde collega’s, in de gaten zult houden hoe deze gedragscode ten uitvoer wordt gelegd.</p>
      <p sl="fr">Wat het vrij verkeer van de uit derde landen afkomstige jongeren betreft, heeft de FIFA verklaard dat dit niet onder onze bevoegdheid valt omdat wij uitsluitend de gang van zaken op het grondgebied van de Europese Unie kunnen reglementeren. Zij heeft eveneens verklaard van plan te zijn om elke transfer van jongeren beneden de achttien jaar te verbieden als het niet om de Europese Unie of de geassocieerde landen gaat. Dit is een besluit van de FIFA en daarom moet de FIFA erop toezien dat dit verbod wordt toegepast op burgers uit derde landen.</p>
    </intervention>
    <intervention id="2-163" speaker_id="4441" name="Andreasen" is_mep="True" mode="spoken">
      <p sl="da">Dank u, mevrouw de Voorzitter, en mijn gelukwensen aan commissaris Reding met het resultaat van de langdradige voetbalwedstrijd. Daar zijn we waarschijnlijk allemaal wel tevreden mee. Ik heb mijn twijfels over een enkel punt, waarover ik graag uitleg van de Commissie wil. Brengen de nieuwe voorschriften dezelfde rechtspositie met zich mee voor spelers onder de 23 jaar, wat de grens was voor het Bosman-arrest, als de clubs ruzie krijgen over een compensatiebedrag? Kunnen de spelers dan, zelfs als het contract is verlopen, het risico nemen van club te veranderen? Wat is de rechtszekerheid van de spelers in een dergelijke situatie? Lopen ze het risico dat ze tijdens zo’n juridisch geschil een tijd vast komen te zitten?</p>
    </intervention>
    <intervention id="2-164" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Waarde collega’s, de leeftijd van 23 jaar geldt alleen voor de opleiding. Daarvoor moesten wij nu eenmaal leeftijden vaststellen. Dit voorstel komt trouwens van de FIFA, waarin men de opleiding plaatst tussen 12 en 23 jaar. De opleidingskosten worden dus betaald als er vóór de leeftijd van 23 jaar een transfer plaatsvindt. Men gaat er met andere woorden van uit dat de opleiding na de leeftijd van 23 jaar is voltooid.</p>
      <p sl="fr">Wat de contractduur en de mogelijkheid van opzegging betreft, hebben wij altijd van meet af aan gezegd: pacta sunt servanda. Als volwassen mensen een contract sluiten moet dat contract worden gerespecteerd. Het contract is er niet om te worden verbroken. Bovendien kent de sport zelf ook regels. Als clubs tijdens het kampioenschap links en rechts spelers beginnen te kopen, verstoren zij het evenwicht in het kampioenschap. Als een speler, terecht of ten onrechte, zijn team tijdens het kampioenschap verlaat, gaat hem dat niet enkel persoonlijk aan; dan destabiliseert hij het hele team. Dat zijn allemaal overwegingen die specifiek met de sport te maken hebben en daarom hebben wij aangedrongen op maatregelen ter waarborging van stabiele contracten.</p>
      <p sl="fr">Men mag dus, ongeacht de leeftijd, zijn contract niet tijdens het kampioenschap opzeggen, en zelfs niet voor of na het kampioenschap als het contract van de speler wordt verlengd. Opzegging mag dan alleen als er speciale redenen zijn, bijvoorbeeld ten gevolge van blessures of systeemverandering in het team. De rechtbank, het scheidgerecht besluit dan wie gelijk heeft. Als men zijn contract zonder speciale redenen tijdens de eerste twee jaar opzegt, wordt men gestraft. Wij hebben geprobeerd deze sportsancties zoveel mogelijk te beperken. Aanvankelijk hadden de sportbonden het over sancties van een jaar of zelfs twee jaar. Daardoor zou de carrière van een beroepsspeler echter helemaal kapot worden gemaakt en daarom hebben wij uiteindelijk een akkoord bereikt over vier maanden, met een mogelijke verlenging tot zes maanden, als de speler recidiveert of als iemand steeds weer hetzelfde trucje uithaalt.</p>
      <p sl="fr">Wij zijn dus met dit soort maatregelen akkoord gegaan omdat wij stabiele teams en stabiele kampioenschappen wilden garanderen. Deze maatregelen moeten echter niet door de Commissie, maar door de nationale, Europese en internationale sportbonden worden getroffen. Ik wil hier nog het volgende aan toevoegen. Wij willen niet dat alleen strafmaatregelen tegen spelers worden getroffen. Het komt geregeld voor dat clubs spelers verkopen om zuiver commerciële redenen en niet omwille van de sport. Er zullen dus ook sancties komen voor clubs en degenen die de spelers ertoe aanzetten hun club te verlaten, met alle gevolgen van dien voor de stabiliteit van de contracten.</p>
    </intervention>
    <intervention id="2-165" speaker_id="945" name="De Voorzitter" is_mep="True" mode="spoken">
      <p sl="nl">Dank u wel, mevrouw Reding. Als u mij toestaat, zou ik heel kort erop willen wijzen hoe dit debat verloopt: er kunnen korte vragen worden gesteld waarop zo kort en bondig mogelijk dient te worden geantwoord.</p>
    </intervention>
    <intervention id="2-166" speaker_id="2329" name="Lagendijk" is_mep="True" mode="spoken">
      <p sl="nl">Voorzitter, ik was een groot voorstander van de poging van de Commissie om paal en perk te stellen aan het huidige transfersysteem, dat in mijn ogen tot absurde uitwassen heeft geleid. Daarom ook ben ik, in tegenstelling tot mijn collega's, teleurgesteld over het resultaat van de onderhandelingen dat nu voorligt. Natuurlijk zitten er goede punten in het voorstel, zoals bijvoorbeeld het vergoeden van de opleidingskosten. Daar heb ik toch nog een vraag bij, want ik vind het antwoord van de commissaris op mijn vorige vraag niet bevredigend. Als het gaat om het betalen van opleidingskosten, ook aan het eind van een contract, ook op het moment dat een club zijn speler kwijt wil, zal dat volgens mij op gespannen voet staan met het Bosman-arrest. Want of de vergoeding is te laag en is dus geen reële vergoeding van de opleidingskosten, of de vergoeding wordt heel hoog en komt in botsing met het Bosman-arrest, waarin bepaald is dat aan het eind van een contract geen enkele vergoeding aan de club mag worden betaald.</p>
      <p sl="nl">Mijn grootste teleurstelling betreft echter, commissaris, het kernelement van het huidige transfersysteem, te weten het bestaan van afkoopsommen. U moet toegeven dat de Commissie er niet in geslaagd is om dat element te veranderen. Ook in de toekomst zal het mogelijk zijn dat club en speler in een gezamenlijk contract afkoopsommen afspreken waaraan geen limiet gesteld is en die tot dezelfde absurde hoogte kunnen stijgen als nu. Ik denk dat u zo eerlijk zou moeten zijn om te zeggen dat de Commissie op dat punt een zware nederlaag geleden heeft en dat de kern van het huidige systeem behouden blijft. Ik kan in het voorstel van de FIFA ook niets anders zien dan een verfraaiing, en op sommige punten een verbetering, van het huidige systeem, maar de kern van dat systeem, het bestaan van afkoopsommen, blijft bestaan.</p>
    </intervention>
    <intervention id="2-167" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Mevrouw de Voorzitter, de geachte afgevaardigde heeft gelijk. Wij hebben de transferbedragen niet gewijzigd. Daar was ons echter ook niet om gevraagd. Wij hebben daarover geen enkele klacht ontvangen. Wij hebben alleen klachten gekregen over het internationaal transfersysteem en daarvoor zijn wij in het geweer gekomen.</p>
      <p sl="fr">Als er nu aan het einde van een contract van geen enkele vergoeding sprake is hebben wij alsnog het Bosman-arrest. Daarin staat dat de opleidingskosten moeten worden vergoed, mits deze overeenkomen met de reële kosten. Dat staat in het Bosman-arrest en dat willen wij ook in praktijk brengen door middel van het met de FIFA gesloten akkoord.</p>
    </intervention>
    <intervention id="2-168" speaker_id="2173" name="McCarthy" is_mep="True" mode="spoken">
      <p sl="en">Mevrouw de Voorzitter, ik ben verheugd over de verdraagzaamheid en het geduld dat het personeel van de Commissie de afgelopen zeven maanden heeft getoond. Velen van ons begrijpen niet waarom dit niet in zeven minuten kon worden afgerond, want het is duidelijk dat we principes hebben.</p>
      <p sl="en">Net als veel van mijn collega’s ben ik geïnteresseerd in de gevolgen van deze overeenkomst voor het noordwesten van Engeland, want dat is tenslotte de thuisbasis van het voetbal.</p>
      <p sl="en">We hebben nog steeds geen antwoord op de kwestie van de trainingscompensatie. Clubs in mijn regio zijn bezorgd dat investeren in de aankoop van spelers niet meer loont en, zoals de heer Cushnahan zei, ze zullen niet meer geïnteresseerd zijn in het opleiden van jonge spelers en in investeren in de plaatselijke gemeenschap als hun investeringen geen rendement opleveren. Ik begrijp nog steeds niet hoe trainingscompensatie dat kan oplossen.</p>
      <p sl="en">Uit de verklaringen van de UEFA en de FIFA in de Times van vandaag blijkt duidelijk dat dit akkoord zal leiden tot lagere transfersommen. Dat heeft een domino-effect, vooral voor kleinere clubs in mijn regio.</p>
      <p sl="en">Commissaris, u heeft een herzieningsclausule opgenomen met een looptijd van twee seizoenen. Bent u van plan daarna op te treden om te zorgen voor een vrije stroom van transfergeld tussen clubs of wordt het aan de bonden overgelaten om dat te regelen?</p>
      <p sl="en">Nu we dit hoofdstuk afgesloten hebben, commissaris, wil ik u graag uitnodigen het noordwesten van Engeland te bezoeken en een van de clubs uit de eredivisie te zien spelen. Zij zouden u graag in het noordwesten ontvangen.</p>
    </intervention>
    <intervention id="2-169" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Die uitnodiging neem ik graag aan. Ik kan u overigens verzekeren dat ik, voordat ik besluiten heb genomen, een kijkje ter plekke ben gaan nemen. Ik heb kleine clubs en opleidingscentra bezocht. Inderdaad liggen de theorie en de dagelijkse praktijk soms ver uiteen. Dat heb ik maandag nog kunnen vaststellen, juist op het moment waarop het akkoord werd gesloten. Ik heb dinsdag een ontmoeting gehad met de Engelse Football League en de vertegenwoordigers van de voetbalclubs uit de tweede divisie. Zij waren ongerust en wilden dat ik hun de inhoud van het akkoord uitlegde. Dat heb ik gedaan en daarop zeiden zij mij dat zij helemaal gerust waren gesteld.</p>
      <p sl="fr">Natuurlijk moeten wij nog afwachten hoe dit akkoord door de clubs zal worden hard gemaakt en ik kan u verzekeren dat wij de situatie goed in de gaten zullen houden. Ik moet u trouwens zeggen dat de kritiek van de Football League niet gericht was tegen de Commissie, maar veeleer tegen de directie van de UEFA en de grote bazen van het Europese voetbal in het algemeen. Die hadden beweerd dat zij nooit waren geraadpleegd. De League heeft nooit met de UEFA gesproken, alhoewel ik van mening ben dat in een democratie – en democratie moet toch vroeg of laat ook in de sportwereld wortel kunnen schieten – discussie tussen de betrokkenen de regel moet zijn. Ik wil hier nog aan toevoegen dat mijn collega, mevrouw Diamantopoulou, die bevoegd is voor het vrij verkeer van werknemers, diep geschokt was door het feit dat clubs en spelers bijvoorbeeld niet met elkaar praten. Zij heeft haar goede diensten aangeboden om in de toekomst in het kader van de collectieve Europese onderhandelingen een dergelijke discussie op gang te brengen. Ook in de sportwereld moet transparantie ingang vinden.</p>
    </intervention>
    <intervention id="2-170" speaker_id="4517" name="Heaton-Harris" is_mep="True" mode="spoken">
      <p sl="en">Commissaris, u had het over de permanente evaluatie die u de komende twee jaar wilt maken. Ik vraag me af of het niet verstandiger zou zijn geweest een evaluatie van de economische impact op kleine clubs te laten uitvoeren voordat u deze beslissing nam. Veel kleine clubs in mijn regio, die talentvolle spelers voor de clubs in het noordwesten van het VK opleiden, maken zich vooral hierover zorgen.</p>
      <p sl="en">Vandaag hebben we veel over voetbal gepraat, maar u noemde sport en dit is met name een onderwerp dat sport in het algemeen aangaat. Andere sporten hebben ook transfersommen en ik vraag me af met welke andere sportbonden u dit heeft besproken.</p>
      <p sl="en">Het is interessant dat de rechten van spelers nu afhangen van hun leeftijd – in dit geval ligt de grens bij 23. Ik vraag me af of dit geen precedent schept voor andere Europese wetgeving op het terrein van de werkgelegenheid, het beleidsterrein van commissaris Diamantopoulou.</p>
      <p sl="en">Tot slot noemde u de wijzingen van de FIFA-regels en -voorschriften, commissaris. Onlangs werden de berekeningen van de daadwerkelijke trainingskosten op de website van de FIFA gepubliceerd. Volgens de FIFA is het onmogelijk om deze kosten voor elke individuele speler te berekenen, dus ze zullen worden berekend per divisie en per type club. Dat wil zeggen: hoe kleiner de club, hoe lager de vergoeding voor trainingskosten. De categorieën zijn: categorie één: topclubs met een trainingscentrum van hoge kwaliteit; categorie twee: profclubs, maar van een lager niveau – clubs uit de tweede divisie in het VK; categorie drie: alle soorten clubs uit de derde divisie, als in het VK; categorie vier: amateurspelers – Vauxhall Conference en andere amateurvoetballers. Zijn we nu niet een nieuwe soort discriminatie binnen het voetbal aan het creëren, een discriminatie die nergens voor nodig is?</p>
    </intervention>
    <intervention id="2-171" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Ik wil mij, geachte afgevaardigde, niet mengen in de interne aangelegenheden van onze landen. De voetbalclubs in uw land genieten een zekere autonomie, een autonomie die volledig erkend is, en zij moeten nu hun werk thuis doen. Volgens de Commissie moet dit werk echter transparant zijn en een dialoog behelzen tussen alle betrokkenen, of het nu om rijke of minder rijke clubs gaat, om topspelers, jonge spelers of middelmatige spelers. Ik wil graag dat ook transparantie en democratie tot de spelregels gaan behoren.</p>
      <p sl="fr">Dan nu de opleidingskosten. Voor ons ligt de zaak duidelijk: deze vergoeding mag niet huizenhoog oplopen. Anders zou ze een hinderpaal voor het vrije verkeer worden en zonder meer indruisen tegen het Bosman-arrest. Daarom is daar een maximum aan opgelegd. Ten tweede moet ik herhalen wat ik reeds in mijn inleidende opmerkingen heb gezegd: voor ons is solidariteit zeer belangrijk. De vergoeding van opleidingskosten en het solidariteitsfonds moeten derhalve gangbare praktijk worden, juist omdat kleine clubs bescherming nodig hebben. Dat heb ik duidelijk gezegd en dat staat ook in de verklaring van Nice. Wij hebben op sportgebied een sociale verantwoordelijkheid die vooral speelt aan de basis van de piramide.</p>
      <p sl="fr">Mijns inziens hebben wij, mevrouw de Voorzitter, met dit akkoord twee dingen kunnen bewerkstelligen: wij hebben de basis van de piramide kunnen versterken zonder de top eraf te snijden. Dat was een hachelijk onderneming, maar laten wij hopen dat dit prachtige resultaat in de praktijk kan worden gewaarborgd, want nu moeten wij afwachten hoe dit akkoord in de praktijk zal functioneren.</p>
    </intervention>
    <intervention id="2-172" speaker_id="5570" name="Ribeiro e Castro" is_mep="True" mode="spoken">
      <p sl="pt">Mevrouw de commissaris, u heeft uw eerste interventie afgesloten met de mededeling dat dit akkoord aangeeft dat het niet nodig is het Verdrag te wijzigen teneinde de specificiteit van voetbal en sport te onderkennen. Dat betekent dat ook de Commissie erkent dat sport een bijzondere plaats inneemt. Wat ik nu wilde vragen is het volgende: als dat zo is, waarom heeft de Commissie er dan niet reeds vóór Nice voor gepleit dat sport, net als cultuur, in het Verdrag onder het specificiteitsbeginsel komt te vallen? Waarom heeft de Commissie aangegeven dat ze zich ertegen zou verzetten als sport inderdaad onder dat beginsel opgenomen werd? Dat is omdat het niet dezelfde dingen zijn, en daarom kan er onzekerheid blijven voortbestaan. Een beslissing van het Hof van Justitie kan aangevochten worden. Sommige details zijn nu dus opgelost en andere niet: de onzekerheid blijft bestaan. De specificiteit van sport en – in het bijzonder – de voetbalsport is niet gegarandeerd zolang het Verdrag die specificiteit niet duidelijk erkent. Daarom vraag ik: blijft de Commissie bij haar standpunt dat het niet nodig of nuttig is een dergelijke erkenning expliciet in het Verdrag op te nemen?</p>
    </intervention>
    <intervention id="2-173" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Als voor de sport bevoegde commissaris houd ik mij sedert de zomer 1999 met dit dossier bezig. Vanaf dat moment wordt in heel het beleid van de Commissie rekening gehouden met de specificiteit van de sport. Kort daarna heeft de Commissie trouwens tijdens de Top van Helsinki in december 1999 een mededeling over de sociale dimensie van de sport aan de staatshoofden en regeringsleiders voorgelegd. Sedertdien is er niets veranderd. Integendeel, wij hebben van de specificiteit van de sport veel meer gemaakt dan een loutere verklaring: wij hebben deze ook in de praktijk toegepast. Wij moeten er echter rekening mee houden dat in de toekomst in het Verdrag een artikel zal komen te staan over de specificiteit van de sport.</p>
      <p sl="fr">Daardoor wordt echter noch het mededingingsrecht, noch het vrij verkeer, noch een van de in het Verdrag opgenomen grondrechten buiten spel gezet. Sportlieden staan niet boven de Verdragen. Ik hoop dat dit heel duidelijk is. De opneming van de specificiteit van de sport in de Verdragen zou mij trouwens bijzonder goed uitkomen, want dan kan ik - eindelijk, zou ik zeggen - een programma voor de sport in de startblokken zetten, wat mij nu, op rechtstreekse wijze tenminste, onmogelijk is. Ik moet het nu altijd indirect doen via het onderwijs, de gezondheidszorg of de cultuur, via dingen dus die wel in het Verdrag voorkomen. Wij hebben dus altijd de specificiteit van de sport gerespecteerd. De sport uitzonderen, zoals bepaalde mensen graag zouden zien - hetgeen zou betekenen dat de Verdragbepalingen niet op de sport van toepassing zijn - zal bij mij op duidelijk verzet stuiten.</p>
    </intervention>
    <intervention id="2-174" speaker_id="4559" name="Martens" is_mep="True" mode="spoken">
      <p sl="nl">Voorzitter, ook ik ben blij dat de onderhandelingen geresulteerd hebben in een overeenkomst, en ik denk dat het inderdaad goed is dat er over twee jaar nog eens geëvalueerd wordt of we inderdaad bevorderd hebben wat we probeerden te bevorderen. Ik ben met name blij met de compensatie voor de opleidingen, de gedragscode voor jeugdige spelers en het solidariteitsfonds. Mijn vraag betreft het solidariteitsfonds. De commissaris zegt daarover dat zij hoopt dat het de kleinere clubs ten goede zal komen. Ik zou graag vernemen welke garanties er worden ingebouwd opdat dat solidariteitsfonds ook werkelijk ten goede komt aan de kleinere clubs en de opleidende clubs en inderdaad aan de sociale functie van de sport kan bijdragen. Ik denk dan bijvoorbeeld aan de samenstelling en aan criteria om gelden toe te kennen. Is daar al iets over bekend?</p>
    </intervention>
    <intervention id="2-175" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Wij hebben een duidelijke en nauwkeurige verbintenis van de FIFA in die richting. Zij heeft ons beloofd ervoor te zullen zorgen dat dit solidariteitsfonds een soort watervaleffect zal krijgen en ook een weerslag zal hebben op de club die zich om de speler vanaf zijn twaalfde levensjaar heeft bekommerd. Ook hebben wij de belofte gekregen dat 5% van de transferbedragen in dit fonds zal worden gestort. Natuurlijk zullen wij in de gaten houden of deze beloftes ook in de praktijk worden nagekomen en als wij op problemen mochten stuiten, zullen wij onze stem duidelijk laten horen.</p>
      <p sl="fr">Staat u mij toe, mevrouw de Voorzitter, deze redenering nog even verder door te trekken, want het gaat hierbij om twee heel belangrijke besluiten: de solidariteit tussen rijke en arme clubs en de bescherming van jongeren door middel van de gedragscode. Ik ben van mening dat dergelijke maatregelen heel goed kunnen worden uitgebreid tot andere takken van sport, en ik zal tijdens het Belgisch voorzitterschap daarover ook een voorstel doen aan de voor sport bevoegde ministers. De bescherming van jongeren speelt namelijk niet alleen in de voetbal maar in alle takken van sport een belangrijk rol. Ook ben ik van mening dat solidariteit moet bestaan tussen clubs die in de eredivisie spelen en kleine clubs die het grondwerk doen. Aan de hand hiervan kunnen wij dus gaan lobbyen bij andere sporttakken en aandringen op soortgelijke initiatieven.</p>
    </intervention>
    <intervention id="2-176" speaker_id="4534" name="O'Toole" is_mep="True" mode="spoken">
      <p sl="en">Mevrouw de Voorzitter, om te beginnen wil ik de commissarissen Reding, Monti en Diamantopoulou gelukwensen. Sinds augustus vorig jaar hebben we een lange weg afgelegd. Het partnerschap is van onschatbare waarde geweest; we hebben laten zien dat we op dit punt tot een akkoord kunnen komen. De beginselen die zijn vastgelegd, vooral wat de specifieke kenmerken van de sport betreft, zijn van groot belang.</p>
      <p sl="en">Ik ben echter nog steeds bezorgd over de spelersassociaties. Ik weet dat de commissaris waarschijnlijk zal zeggen dat dit een zaak voor de sporters is, maar we moeten ons er uiteindelijk toch mee bezighouden. Als de spelersassociaties namelijk weigeren mee te doen of de spelers in actie komen, valt het akkoord in duigen.</p>
      <p sl="en">Ten eerste, wat zal mevrouw Reding doen om de spelersassociaties erbij te betrekken en ten tweede, zijn er bijzondere problemen met de spelers waarvan ze denkt dat we die kunnen oplossen?</p>
    </intervention>
    <intervention id="2-177" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Zoals ik reeds heb uitgelegd, willen wij graag dat clubs en spelers, de twee sociale partners dus, rond de tafel gaan zitten en met elkaar gaan onderhandelen. Mevrouw Diamantopoulou heeft kortgeleden de clubs en de spelers een brief gestuurd waarin zij aandringt op opening van de sociale dialoog.</p>
      <p sl="fr">Ten tweede hebben de met dit dossier belaste commissarissen regelmatig de vertegenwoordigers van de spelers ontvangen. Wij dachten namelijk dat eendracht in de grote voetbalfamilie de normaalste zaak van de wereld was. Helaas hebben wij moeten vaststellen dat dat in de praktijk niet altijd het geval is. Daarom hebben wij tijdens de hele behandeling van dit dossier zowel met de ene als met de andere partij gesproken.</p>
      <p sl="fr">Bovendien hebben wij er constant op toegezien dat de met de Verdragen aan de werknemers toegekende rechten werden gewaarborgd. De specificiteit van de sport mag daar niets aan af doen, ofschoon voor een goede werking van de sport een beroepsvoetballer natuurlijk niet op dezelfde wijze kan worden behandeld als een staalwerker; dat begrijpt iedereen. Bepaalde onderdelen van het akkoord zijn bovendien duidelijk: met de bescherming van jongeren wordt vooral de bescherming van jonge spelers bedoeld; de sportsancties zijn aanzienlijk verminderd in vergelijking met hetgeen aanvankelijk was gevraagd, hetgeen een meevaller is voor de sportlieden. Bovendien, wie heeft baat bij een stabiel kampioenschap en een stabiel team? Allereerst de sport zelf natuurlijk, maar dan de supporters, de toeschouwers, en ook de beroepsvoetballers. Zou het voor hen nog wel zin hebben te gaan spelen als de sport kapot werd gemaakt?</p>
      <p sl="fr">Het scheidsgerecht: wij hebben erop aangedrongen dat dit gerecht voor 50% uit spelers en 50% uit vertegenwoordigers van clubs bestaat. Mijns inziens is dit een grote stap vooruit voor de spelers, en ik hoop dan ook dat men de helpende hand van mijn collega, mevrouw Diamantopoulou, zal grijpen en ervoor zal zorgen dat ook in deze sector een echte sociale dialoog tot stand kan worden gebracht.</p>
    </intervention>
    <intervention id="2-178" speaker_id="4239" name="Prets" is_mep="True" mode="spoken">
      <p sl="de">Mevrouw de Voorzitter, ook ik bedank de commissaris voor haar inzet bij deze onderhandelingen. Ik heb twee korte vragen: In welk tijdsbestek moet het systeem voor het berekenen van de opleidingsvergoeding worden opgesteld respectievelijk de gedragscode worden ontwikkeld? Ik denk namelijk dat het heel belangrijk is om ook hier een vaststaand programma en een vaststaand tijdschema te hebben. Mijn volgende vraag betreft de hoogte van transferbedragen, die nog steeds onbeperkt is. Ik vraag me af hoe het solidariteitsmechanisme moet functioneren opdat het ook werkelijk de kleinste verenigingen bereikt. U hebt gesproken over 5% van de transfersom die dan wordt verdeeld. Mijn vraag is: Hoe wordt deze som verdeeld en bereikt hij dan ook werkelijk de onderste lagen van de verenigingen?</p>
    </intervention>
    <intervention id="2-179" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">U vraagt mij wanneer dit alles in praktijk wordt gebracht. Ik kan u zeggen dat de FIFA begin juli zijn wereldcongres in Buenos Aires zal houden en die gelegenheid wil aangrijpen om alle afgesproken grote principes in haar regels te verwerken. Deze grote principes moeten uitmonden in de toepassing van nieuwe regels in het wereldvoetbal.</p>
      <p sl="fr">U vroeg naar de transferbedragen. Daar heb ik reeds in het kader van een andere vraag op geantwoord. Wij hebben geen enkele klacht gekregen over de transferbedragen. Ik heb daar zo mijn eigen mening over, net als uzelf denk ik, maar dankzij hun autonomie moeten de clubs er toch vrij gemakkelijk in slagen om orde op zaken te stellen, met de vaststelling van bijvoorbeeld minima en maxima. Men kan bijvoorbeeld regels uitvaardigen op grond waarvan clubs met niet al te grote tekorten gemachtigd worden dure transfers te verwezenlijken. De Commissie kan echter niet overal alles regelen: er zijn duidelijk gescheiden verantwoordelijkheden en de nationale en Europese voetbalbonden hebben hun verantwoordelijkheid in het systeem.</p>
      <p sl="fr">Zoals ik echter al eerder heb gezegd, nemen wij hier niet de plaats in van het nationale recht. De regels van het nationaal recht en met name de regels van het arbeidsrecht zouden in de lidstaten aangepast kunnen worden aan de specificiteit van de sport. Wij hebben gezien dat bepaalde staatshoofden en regeringsleiders zich sterk inzetten voor voetbal. Als deze inzet ter plekke, in de lidstaten omgezet kan worden in concrete maatregelen, zal dit het voetbal en de sport in het algemeen ten goede komen.</p>
    </intervention>
    <intervention id="2-180" speaker_id="4395" name="Mantovani" is_mep="True" mode="spoken">
      <p sl="it">Mevrouw de Voorzitter, geachte commissarissen, ik ben tevreden dat dit akkoord over voetbaltransfers is afgesloten. De bepalingen van het akkoord maken een goede indruk. Deze materie moest zeker gereglementeerd worden.</p>
      <p sl="it">Ik ben met name verheugd dat de Commissie erin geslaagd is binnen een puur economisch en normatief akkoord de aandacht te vestigen op de solidariteit tegenover kleine sportverenigingen en de energie die zij steken in de training van jonge spelers.</p>
      <p sl="it">Ik bedank bovendien de commissaris, mevrouw Reding, en commissaris Monti. Juist vandaag hebben zij mij de kans gegeven om samen met de Italiaanse federatie van sportverslaggevers en de supporters het idee van een Europees Comité voor de sport en misschien later een Europees Bureau voor de sport te presenteren. Dit zou de taak krijgen sportbeoefening te bevorderen en op Europees niveau de problemen op het gebied van cultuur, opvoeding, vrij verkeer van personen, tegengaan van discriminatie, geweld, racisme en doping te behandelen.</p>
      <p sl="it">Kortom, we zijn de goede weg ingeslagen, maar nu moeten we doorzetten en dat zal mevrouw Reding zeker doen. Wat zal de volgende etappe zijn?</p>
    </intervention>
    <intervention id="2-181" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Mevrouw de Voorzitter, de geachte afgevaardigde heeft volkomen gelijk. Het volstaat niet het probleem van het communautair recht op te lossen. Men moet verder kijken. Sport is immers een uiterst belangrijke sociale aangelegenheid, een culturele activiteit van heel de samenleving en daarom stel ik voor de gelegenheid van de Olympische Spelen van Athene aan te grijpen om de Spelen opnieuw in het teken van de Olympische idee te plaatsen, met alle daarmee verband houdende idealen van evenwichtige competitie en fair play.</p>
      <p sl="fr">Ik zal derhalve een mededeling over sport opstellen die ik eerst aan de Commissie en daarna aan het Parlement zal voorleggen. Daarin zal ik voorstellen het jaar 2004 uit te roepen tot het Europees jaar van de sport. In het kader daarvan willen wij onder meer de schoolgaande jeugd voorbereiden op de andere dimensie van de sport, op de dimensie die niets heeft uit te staan met de businesssport, op de dimensie van fair play en de werkelijke waarden van onze samenleving. Een andere mogelijkheid is met het Jeugd-programma jonge vrijwilligers aan te moedigen te helpen bij de Olympische Spelen. Ik kan u mededelen dat ik een onderhoud heb gehad met de voorzitter van het organisatiecomité “Athene 2004”. Ik heb met haar afgesproken dat de fakkel eerst de Europese landen afreist voordat hij in Athene aankomt. Dan kan men de aanwezigheid van de fakkel in elk Europees land aangrijpen om over de werkelijke waarden van de sport te spreken en ze misschien op die manier opnieuw ingang te doen vinden in de praktijk.</p>
    </intervention>
    <intervention id="2-182" speaker_id="4541" name="Lynne" is_mep="True" mode="spoken">
      <p sl="en">Mevrouw de Voorzitter, ik ben tevreden dat er een akkoord is gesloten. Iedereen is nu natuurlijk de details aan het bestuderen en hoewel we opgetogen waren toen het akkoord werd gesloten, zijn velen het er waarschijnlijk mee eens dat het moeilijk zal worden om te bepalen of de kleinere clubs, met name de clubs met een voetbalschool, er zoveel voordeel van zullen hebben als we hoopten. Ik weet dat dit al eerder is genoemd, maar Stoke City in mijn kiesdistrict heeft een voetbalschool die net zo goed is als die van Manchester United. Ik ben bang dat zij minder geld zullen krijgen omdat ze niet in de eredivisie spelen.</p>
      <p sl="en">Ik zou graag van de commissaris willen weten of ze opnieuw zal overwegen of alle clubs op dezelfde manier behandeld kunnen worden. Ik weet dat de FIFA dat heeft aanbevolen. Ik heb gehoord dat een Hongaarse speler wiens transfer in de ijskast is gezet, waarschijnlijk een rechtszaak gaat aanspannen. Wat zou er gebeuren als hij die rechtszaak wint? Moeten we dan weer opnieuw beginnen?</p>
    </intervention>
    <intervention id="2-183" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Het gesloten akkoord pleegt, mevrouw de Voorzitter, op generlei wijze inbreuk op de bij het Hof van Justitie aanhangig gemaakte zaken. Het behoeft geen betoog dat noch de Commissie, noch het Parlement zich ooit zal mengen in de werkzaamheden van de rechters. Gelukkig berust democratie op scheiding der machten. Daarom is het de taak van de rechters van het Hof in Luxemburg te beslissen welke richting zij uit willen gaan.</p>
      <p sl="fr">Ik wil er echter wel op wijzen dat de rechters vorig jaar een uitspraak hebben gedaan in twee voor de sport zeer belangrijke zaken. Uit de arresten blijkt dat het Hof in Luxemburg rekening houdt met de onafhankelijkheid van de bonden en de sociale dimensie van de sport. Het gaat hierbij om het Lehtonen-arrest en het arrest van Luik. Wat het Balog-arrest betreft moet men zich neerleggen bij de uitspraak van het Hof.</p>
      <p sl="fr">U zei dat men min of meer overal vreest dat het overhevelen van geld van rijke naar minder rijke clubs niet goed zal werken. Ik kan u daarover echter helaas niets naders vertellen; men wilde dit systeem. De mechanismen daarvan zijn beklonken en alleen bij de toepassing zal blijken of het systeem al dan niet werkt.</p>
      <p sl="fr">Ik verwacht ook, mevrouw de Voorzitter, dat de afgevaardigden die zich voor dit dossier interesseren, de Commissie zullen informeren als zij in hun kiesdistrict dingen zien die niet stroken met het akkoord tussen de Commissie en de FIFA. Mijns inziens moeten wij allen hieraan meewerken, want wij willen allen de sociale dimensie van de sport, de kleine clubs en de jongeren beschermen. Laten wij dus allen samen controleren hoe de praktijk eruit zal zien.</p>
    </intervention>
    <intervention id="2-184" speaker_id="2308" name="Matikainen-Kallström" is_mep="True" mode="spoken">
      <p sl="fi">Mevrouw de Voorzitter, dit is een zeer moeilijk en lang proces geweest en het is nog steeds niet afgelopen. Wij kunnen het nu op zich als een precedent beschouwen waarbij natuurlijk de vraag rijst hoe alle andere balsporten en individuele sporten voortaan moeten worden behandeld en hoe de regels ervan in de toekomst misschien gewijzigd moeten worden. Elke tak van sport is immers anders en de grenzen aan leeftijd en opleiding verschillen sterk. Kunnen wij dit nu als een precedent voor de andere takken van sport beschouwen? Ik wil gelijk ook een vraag stellen over de waardering van de opleiding en het vaststellen van de financiële waarde ervan: hoe wordt vrijwilligerswerk gewaardeerd en welke financiële waarde kunnen wij daaraan toekennen? Ten derde nog de vraag of wij bij zuiver nationale takken van sport, die dus slechts in een enkele lidstaat worden beoefend, de eigen regels kunnen blijven toepassen of is te verwachten dat ook daarop dit precedent van toepassing zal zijn?</p>
    </intervention>
    <intervention id="2-185" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Mevrouw Matikainen kent de sport door en door. Zij heeft zelf topsport bedreven en heeft volkomen gelijk als zij zegt dat dit een precedent kan zijn. Ik hoop zelfs dat dit een precedent zal zijn. Daarom zal ik ook aandringen op deelneming van andere takken van sport aan de tiende editie van het Europees Sportforum. Op dit forum, dat de noodzakelijke draagwijdte zal hebben, zullen alle takken van sport vertegenwoordigd zijn. Overigens zullen ook parlementsleden hiervoor worden uitgenodigd.</p>
      <p sl="fr">Vrijwilligerswerk: inderdaad, daar wordt veel te weinig over gesproken. Men heeft het over enorme transferbedragen maar men heeft het niet over de honderdduizenden mensen die hun privé-leven en hun vrije tijd opofferen om de jongeren en hun sportclubs te helpen. Dat is de sociale dimensie van de sport. Hoe zou onze Europese sport het zonder die mensen moeten stellen? U hebt volkomen gelijk, mevrouw Matikainen. Als wij het hebben over voorlichting van de jeugd op school, in de clubs, spreken wij ook over vrijwilligerswerk. Deze activiteiten kunnen immers niet losgekoppeld worden van de sociale dimensie van de sport in Europa.</p>
      <p sl="fr">Wat de berekeningen betreft, moeten de sportbonden een akkoord zien te bereiken over realistische bedragen. Men kan het vrijwilligerswerk nooit evalueren, want als daarvoor betaald zou moeten worden, zou sportbeoefening in de dorpen, in de kleine steden onmogelijk worden en alleen nog maar de beroepssport overblijven, en dat willen wij natuurlijk niet. Daarom wil ik in eigen naam en in naam van alle anderen alle vrijwilligers van harte bedanken.</p>
    </intervention>
    <intervention id="2-186" speaker_id="945" name="De Voorzitter" is_mep="True" mode="spoken">
      <p sl="nl">Dank u wel, mevrouw Reding.</p>
      <p sl="nl">Het debat is gesloten.</p>
      <p sl="nl">Ik wil mijn dank betuigen aan alle collega’s die het woord hebben gevoerd en aan mevrouw de commissaris voor haar inhoudelijke en overtuigende antwoorden.</p>
    </intervention>
  </section>
  <section id="creitem13" title="Bewijsverkrijging in burgerlijke en handelszaken">
    <intervention id="2-188" speaker_id="945" name="De Voorzitter" is_mep="True" mode="spoken">
      <p sl="nl">Aan de orde is het verslag (A5-0073/2001) van de heer Marinho, namens de Commissie juridische zaken en interne markt, over het initiatief van de Bondsrepubliek Duitsland met het oog op de aanneming van een verordening van de Raad betreffende de samenwerking tussen de gerechten van de lidstaten op het gebied van bewijsverkrijging in burgerlijke en handelszaken (11808/2000 - C5-0519/2000 - 2000/0823(CNS)).</p>
    </intervention>
    <intervention id="2-189" speaker_id="1364" name="Marinho" is_mep="True" mode="spoken">
      <p sl="pt">Mevrouw de Voorzitter, de Commissie juridische zaken heeft dit verslag over het Duitse initiatief goedgekeurd. Er was maar één stem tegen. Dat betekent toch wel iets. Met dit initiatief wordt beoogd een communautaire verordening op te stellen voor de verbetering van de coördinatie tussen de rechtbanken in de verschillende lidstaten. Zo hoopt men de procedure voor bewijsverkrijging in burgerlijke en handelszaken te vereenvoudigen. De commissie heeft dit verslag goedgekeurd, en is dus niet gekant tegen initiatieven van regeringen of lidstaten die gericht zijn op het scheppen van een gemeenschappelijke justitiële ruimte. Dat is namelijk wat men zou kunnen denken als men de gebeurtenissen van deze morgen wat al te haastig interpreteert. Het tegendeel is waar: ik geloof dat alle initiatieven welkom zijn, en dit initiatief dus ook. Als die initiatieven maar niet het immigratie- of asielbeleid – of, ruimer: het vrije verkeer van personen – tot onderwerp hebben.</p>
      <p sl="pt">Dit Parlement heeft echter reden om bezorgd te zijn. En dat is omdat dit soort initiatieven geen eind maakt aan de incongruente manier waarop de lidstaten met de wetgeving omspringen. De lidstaten komen namelijk aanzetten met initiatieven die maar een deel van de materie bestrijken, en daarmee proberen ze de problemen van zich af te schudden, elk naar eigen smaak en goeddunken. Ze ontwikkelen daarbij geen echte visie, gericht op het communautaire geheel. Het gaat hier echter om een gedeelde verantwoordelijkheid. We moeten een goed doordacht en samenhangend geheel van regels zien te creëren. De Commissie – en ik kijk nu naar mijnheer Vitorino – laat zien dat dit mogelijk is, zelfs op dit zo gevoelige terrein. We hebben het hier immers over het Europees samenlevingsmodel en de daarmee samenhangende fundamentele vrijheden, in casu persoonlijke vrijheden.</p>
      <p sl="pt">De werking van de interne markt moet ertoe leiden dat Europa als sociale ruimte extra betekenis krijgt. Het verslag wijst daar ook op. Daarom is elk initiatief dat erop gericht is het aantal transnationale conflicten en gedingen zoveel mogelijk te terug te dringen welkom, ook als dat initiatief van de lidstaten komt. Mijn indruk is dat de morgen te houden stemming dat zal bevestigen.</p>
      <p sl="pt">Wat houdt dit Duitse initiatief nu precies in? De bedoeling is dat een rechtbank van om het even welke lidstaat waar een geding wordt gevoerd dat – deels – betrekking heeft op feiten die zich in een andere lidstaat afgespeeld hebben de bevoegdheid krijgt rechtbanken in dat land op te dragen het bewijsmateriaal te verzamelen dat voor de actie in het land van verzoekende rechtbank noodzakelijk is. Tot nu toe werd de internationale samenwerking op het gebied van de bewijsverkrijging geregeld door het Verdrag van Den Haag van 1970. Dat verdrag heeft echter een vrij beperkt bereik binnen Europa, aangezien het – voorzover ik weet – door slechts elf lidstaten geratificeerd is.</p>
      <p sl="pt">Er is dus geen juridisch instrument dat alle vijftien lidstaten bestrijkt, wat betekent dat de burger die zich tot de rechter wendt niet overal dezelfde rechtsmiddelen kan inzetten. Dat hangt immers af van de vraag of het land waarvan die burger onderdaan is en het land dat het verzoek ontvangt het verdrag hebben geratificeerd. Met de nieuwe verordening zal voor alle rechtbanken dezelfde wetgeving gelden. De burgers zullen dan in gelijke mate beschermd worden, omdat het rechtstreekse contact tussen rechtbanken van verschillende lidstaten op deze wijze bevorderd wordt. Waar het op neer komt, is dat de obstakels die een Europese juridische ruimte in de weg staan nu eindelijk uit de weg worden geruimd. Dat kan geschieden door de introductie van een soort Europees formulier dat dan door de verzoekende lidstaat moet worden opgestuurd naar de rechtbank waaraan het verzoek wordt gericht, en wel in de taal van dat laatste forum. Zo wordt de communicatie tussen de rechtbanken vereenvoudigd. Het kan echter ook geschieden door het opzetten van een centraal organisme in elk land. Alle verzoeken uit andere landen voor bewijsverkrijging zouden dan door dat organisme worden ontvangen en vervolgens verspreid. En dan kunnen we ook nog kiezen voor het beginsel dat elk verzoek gehonoreerd dient te worden. Elke Europese rechtbank zou dan verplicht worden te reageren op een verzoek tot het leveren van bewijs, en wel binnen zes maanden. Is dat binnen die termijn niet gebeurd, dan moet de rechtbank die het verzoek ontvangt verantwoording afleggen aan de rechtbank die het verzoek doet.</p>
      <p sl="pt">Ik heb een aantal amendementen voorgesteld met betrekking tot het voorstel van de Duitse republiek. Ik stel – onder andere – voor dat die centrale organismen richtsnoeren ontwikkelen voor wetgeving waarin wordt vastgelegd wat de officiële talen zijn die door elke rechtbank in de lidstaten erkend worden. Zij moeten bovendien geaccrediteerde vertaalbureaus aanwijzen voor juridische vertalingen.</p>
      <p sl="pt">We hebben hier te maken met een heel innovatief kader. De rechtbanken in de lidstaten kunnen op deze wijze veel sneller functioneren. Dat is volgens mij de kern van het Duitse initiatief. Ik heb dan ook voorgesteld dat het in de verordening voorgestelde rechtstreekse contact tussen rechtbanken alleen in uitzonderlijke gevallen opzij gezet mag worden ten gunste van de traditionele consulaire procedure. Die is volgens mij wel erg traag, bureaucratisch en afstandelijk. De vertragingen bij de rechtspleging in transnationale zaken is dan ook vooral te wijten aan de logheid van deze procedure.</p>
      <p sl="pt">Een aantal collega’s van andere fracties heeft dit laatste aspect niet goed begrepen. Ze hebben dan ook tegen gestemd. Volgens mij benadruk ik met dat voorstel alleen maar dat ik een bepaald idee van Europa aanhang. Ik pleit voor een gemeenschap met een eigen rechtstelsel en communautair recht. En dus niet een uitsluitend diplomatieke gemeenschap of een gemeenschap volgens internationaal recht. Daarom dien ik dit amendement opnieuw in, in de hoop dat dit detail – dat welbeschouwd geen detail is – door de meerderheid van mijn collega’s begrepen zal worden.</p>
    </intervention>
    <intervention id="2-191" speaker_id="4291" name="Wuermeling" is_mep="True" mode="spoken">
      <p sl="de">Mijnheer de Voorzitter, mijnheer Vitorino, mijnheer Marinho, ik ben erg blij dat dit verslag vandaag aan de orde is. Ik dank u van harte voor de voorbereiding van een materie die in eerste instantie erg technisch lijkt, maar die - en u heeft dat zojuist terecht benadrukt - door de toename van de grensoverschrijdende handel een grote bijdrage levert aan een Europa van en voor de burgers. Wij hebben een Europese interne markt en wij hebben een gemeenschappelijke Europese munt, waarvan we binnenkort ook feitelijk gebruik kunnen maken in de vorm van munten en bankbiljetten. Via de elektronische handel zal het aantal grensoverschrijdende contracten exponentieel stijgen. Helaas is het een feit dat contracten ook problemen kunnen veroorzaken die weer tot juridische procedures kunnen leiden.</p>
      <p sl="de">De kern van een rechtszaak wordt meestal gevormd door de bewijsvoering. Puur juridische kwesties zijn vaak snel op te lossen, maar als het om de feiten gaat, zijn er vaak erg uiteenlopende interpretaties in het geding. Indien de feitelijke toedracht van een geschil dat zich in een andere lidstaat afspeelt, uitgezocht dient te worden, is de huidige wederzijdse rechtshulp anachronistisch van aard. Zelfs na het Verdrag van Den Haag vindt die rechtshulp alleen via diplomatieke kanalen plaats, waardoor deze ondersteuning zeer ingewikkeld, tijdrovend en ook onbetrouwbaar is. Rechtszaken worden vaak geseponeerd omdat de feitelijke toedracht gewoonweg niet vastgesteld kan worden aangezien de middelen voor wederzijdse rechtshulp ontbreken. Daarom is het zo belangrijk dat de Bondsrepubliek Duitsland dit voorstel heeft ingediend. En daarom steunt onze fractie dit initiatief ook van harte, want hierdoor krijgen de burgers in Europa meer zekerheid, een snellere rechtspraak en uiteindelijk meer gerechtigheid.</p>
      <p sl="de">Deze wetgeving levert ook een bijdrage aan de inperking van een tendens waar ik steeds sceptischer tegenover sta. Het betreft de tendens om steeds vaker een toevlucht te zoeken in buitengerechtelijke procedures voor geschillenoplossingen. Dat betekent dat partijen dus niet meer naar de rechter stappen, maar zich tot neutrale arbiters of een of ander tribunaal wenden. Dat is een ontwikkeling die eigenlijk in strijd is met de rechtsstaatgedachte. Het is een ontwikkeling - en dat wil ik juist in dit Parlement benadrukken - die ook in strijd is met de parlementaire democratie, omdat in ons systeem de parlementen eigenlijk de wetgeving maken waarna deze door onafhankelijke rechters wordt toegepast. Alles wat van deze procedure afwijkt, is eigenlijk niet meer in overeenstemming met de oorspronkelijke idee van de rechtsstaat die wij allemaal voor ogen hebben.</p>
      <p sl="de">Wanneer wij het grensoverschrijdende verkeer tussen de gerechtelijke instanties vergemakkelijken, wordt het ook voor bedrijven en burgers gemakkelijker om op deze, door de lidstaten gegarandeerde systemen te vertrouwen. De interne markt heeft een efficiënte rechtsorde nodig, want anders is ons streven naar betere concurrentieverhoudingen en een toenemende welvaart in de Europese Unie niet meer dan een luchtkasteel.</p>
      <p sl="de">Tot slot wil ik u bekennen dat ik mij ietwat onbehaaglijk voel als we ons hier voortdurend bezig blijven houden met voorstellen van lidstaten. Ik mag dat ook met volle overtuiging zeggen, omdat het nu juist een initiatief van mijn eigen lidstaat betreft. Ik vind het pijnlijk dat het Europees Parlement niet zelf in staat is om dergelijke initiatieven te ontplooien. Dit verslag moet dan ook aanleiding zijn om na te denken over de vraag of het Europees Parlement niet over een initiatiefrecht zou moeten beschikken, met name op dit gebied dat voor de burgers zo gevoelig ligt.</p>
    </intervention>
    <intervention id="2-192" speaker_id="2109" name="Crowley" is_mep="True" mode="spoken">
      <p sl="en">Mijnheer de Voorzitter, ook ik wil de rapporteur graag bedanken voor zijn werk.</p>
      <p sl="en">Deze verordening is alleen van toepassing in burgerlijke en handelszaken waarbij een rechtbank van een lidstaat een andere bevoegde rechtbank in een andere lidstaat van de Europese Unie verzoekt over te gaan tot bewijsverkrijging of tot uitvoering van gerechtelijke handelingen. De verordening voorziet in de oprichting van centrale autoriteiten die niet verantwoordelijk zijn voor de daadwerkelijke overdracht van documenten, maar zullen reageren op verzoeken om informatie van aangezochte bureaus. We moeten niet vergeten dat justitiële samenwerking in burgerlijke zaken in 1993 in de Verdragen van de Europese Unie is opgenomen. Dit is zeker een zaak die voor alle lidstaten van belang is en een en ander vormt inderdaad een aanvulling op de werking van de gemeenschappelijke markt. Door de oprichting van een ruimte van vrijheid, rechtvaardigheid en veiligheid krijgen de leden van de rechterlijke macht een essentiële rol in de functionering van de Unie.</p>
      <p sl="en">Dat wordt nog duidelijker als volgend jaar de gemeenschappelijke munt wordt ingevoerd. Ik ben weliswaar een voorstander van justitiële samenwerking binnen de EU, maar niet van een Europese openbare aanklager. Ik ben niet voor de oprichting van een dergelijk lichaam, want ik vind dat de rechten van onze burgers volledig moeten worden beschermd. In Groot-Brittannië en in Ierland hebben we een ander rechtssysteem – het systeem van de common law – dan in de meerderheid van de lidstaten. Het probleem met een Europese openbare aanklager is de rechtsgrondslag ervoor. Passen we de regel toe dat een verdachte onschuldig is totdat het tegendeel is bewezen, een beginsel in het systeem van de common law, of passen we een ander beginsel toe uit andere lidstaten van de Unie? Ik geloof niet dat we hieruit zullen komen.</p>
      <p sl="en">Justitiële samenwerking is belangrijk, want het vormt een aanvulling op de gemeenschappelijke markt en de gemeenschappelijke munt, zoals ik al zei. Europol is een doeltreffende instelling en moet worden gesteund, zodat misdrijven als mensensmokkel, cybercriminaliteit en dergelijke op Europese schaal kunnen worden aangepakt. Ik vind echter dat het te ver gaat om een openbare aanklager aan te stellen. Dat is onwerkbaar, het zou een onwelkome stap zijn en geen steun vinden onder de burgers van de Europese Unie.</p>
      <p sl="en">Ik steun echter de verordening die vandaag voor ons ligt. Als deze verordening betreffende de verstrekking van justitiële en extra-justitiële documenten in burgerlijke en handelszaken ten uitvoer wordt gelegd, zullen grensoverschrijdende procedures zeker beter en sneller worden afgewikkeld.</p>
    </intervention>
    <intervention id="2-193" speaker_id="photo_generic" name="Vitorino" is_mep="True" mode="spoken">
      <p sl="pt">commissie. – Mijnheer de Voorzitter, geachte afgevaardigden, de samenwerking bij de bewijsverkrijging vertegenwoordigt een tastbaar voorbeeld van de samenwerking in burgerlijke zaken zoals bedoeld in artikel 65 van het Verdrag betreffende de Europese Gemeenschappen.</p>
      <p sl="pt">Gevolg gevend aan deze expliciete verwijzing heeft de Raad deze kwestie opgenomen in het actieplan van Wenen en de conclusies van de Raad van Tampere. Die conclusies zijn vervolgens terechtgekomen op het scorebord van de Commissie voor het scheppen van een Europese ruimte van vrijheid, veiligheid en rechtvaardigheid. Zoals de rapporteur – die ik wil gelukwensen met zijn uitstekende verslag – al heeft aangegeven is deze kwestie in het verleden al eens behandeld. We hebben immers reeds een akkoord over de bewijsverkrijging in het buitenland in burgerlijke en handelszaken: het Verdrag van Den Haag van 1970. Dat is echter door maar elf lidstaten van de Europese Unie geratificeerd.</p>
      <p sl="pt">De mobiliteit van de burgers in de gemeenschappelijke ruimte van de Europese Unie is enorm toegenomen. En dat is één van de belangrijkste factoren die bijdragen tot de toename van het aantal processen met internationale vertakkingen. Als binnen de jurisdictie van één lidstaat een geding gevoerd wordt, komt het steeds vaker voor dat er voor de bewijsverkrijging – bijvoorbeeld – getuigen moeten worden gehoord die in een ander land verblijf houden. Het is daarom van belang dat er duidelijke en efficiënte regels worden opgesteld voor de samenwerking tussen rechtbanken in de onderscheidene lidstaten, om de bewijsverkrijging in dit soort zaken te vereenvoudigen. Deze regels vertegenwoordigen ongetwijfeld een belangrijke stap voorwaarts in de pogingen de rechtspleging toegankelijker te maken, zowel voor particulieren als voor bedrijven. We komen zo ook een beetje dichter bij ons doel: het scheppen van een Europese juridische ruimte.</p>
      <p sl="pt">Deze verordening geeft het Europees burgerschap dus extra waarde, door een betere bescherming en garantie van de rechten van het individu. En daar komt dan nog eens een belangrijke economische winst bij. Als de procedure voor de bewijsverkrijging vereenvoudigd wordt, zal de rechtspleging sneller en efficiënter geschieden. Die rechtspleging is dan beter aangepast aan de behoeften van de economische werkelijkheid, de interne markt en de elektronische democratie.</p>
      <p sl="pt">De Commissie is daarom erg blij met dit Duitse voorstel voor een verordening in deze materie. De Commissie heeft trouwens in het geheel geen bezwaar tegen initiatieven van de lidstaten, en zeker niet als die initiatieven inspelen op de prioriteiten zoals die tijdens de Europese Raad van Tampere zijn vastgelegd. Het Duitse voorstel stelt ons in de gelegenheid de regels van het Verdrag van Den Haag te moderniseren, en wel door de invoering van een communautair instrument dat overal in de rechtsorde van de vijftien lidstaten rechtstreeks en op gelijke wijze toegepast kan worden. Dat geeft dit instrument een meerwaarde.</p>
      <p sl="pt">We zijn hier nog in de eerste fase. Het gaat er nu vooral om de nodige mechanismen te creëren om in alle vijftien lidstaten het vertrouwen in elkaars gerechtelijke en justitiële systemen te versterken. Zodra er een balans is opgemaakt van de toepassing van deze verordening kunnen we verder gaan, op weg naar steeds ambiteuzer doelen. Ik denk daarbij vooral aan de mogelijkheid dat de verzoekende rechtbank aangeeft een bijzondere procedure te willen volgen voor de uitvoering van een rechtshandeling van de rechtbank waaraan het verzoek gericht is, maar ook aan de mogelijkheid dat de verzoekende rechtbank zelf deelneemt in die uitvoering.</p>
      <p sl="pt">We zijn dus buitengewoon ingenomen met de steun die de rapporteur aan dit initiatief heeft willen geven. De Commissie staat achter de door hem opgesomde algemene overwegingen. Ze steunt ook de amendementen die de rapporteur voorstelt. Ik kan u verzekeren dat wij van onze kant het debat in de desbetreffende commissie van de Raad nauwlettend zullen volgen, zodat we een tekst kunnen opstellen die in alle opzichten voldoet aan de wensen die het Parlement via het verslag-Marinho heeft geformuleerd.</p>
    </intervention>
    <intervention id="2-194" speaker_id="4308" name="De Voorzitter" is_mep="True" mode="spoken">
      <p sl="nl">Hartelijk dank, mijnheer de commissaris.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem14" title="Fraudebestrijding">
    <intervention id="2-196" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is het verslag (A5-0078/2001) van de heer Bösch, namens de Commissie begrotingscontrole, over het jaarverslag 1999 van de Commissie over de bescherming van de financiële belangen van de Gemeenschappen en fraudebestrijding (COM(2000) 718 - C5-0066/2001 - 2001/2036(COS)).</p>
    </intervention>
    <intervention id="2-197" speaker_id="2048" name="Bösch" is_mep="True" mode="spoken" role="rapporteur">
      <p sl="de">Mijnheer de Voorzitter, geachte collega's, in 1999 is op het gebied van de fraudebestrijding grote vooruitgang geboekt. Na het aftreden van de vorige Commissie is het binnen slechts een paar weken gelukt overeenstemming te bereiken over de wetsteksten voor de oprichting van OLAF, het nieuwe Europese Bureau voor fraudebestrijding. Het Parlement, de Raad en de Commissie hebben daarmee het bewijs geleverd dat de Unie in staat is om maatregelen te nemen tegen fraude, corruptie en wanbeleid. De volledige uitvoering van de besluiten, die inmiddels toch al weer twee jaar geleden zijn genomen, blijkt echter aanzienlijk moeilijker dan verondersteld werd. In het eerste jaarverslag van het Comité van toezicht van OLAF werd dan ook volledig terecht de alarmklok geluid.</p>
      <p sl="de">De nieuwe directeur, de heer Brüner, is op dit moment weliswaar meer dan een jaar in functie, maar hij heeft tot nu toe geen bijbehorend leidinggevend team voor het bureau kunnen formeren. Dat wordt met name veroorzaakt doordat de Commissie een administratieve loopgravenoorlog is begonnen over de benodigde procedure voor de benoeming van nieuw leidinggevend personeel. De kwestie van de onafhankelijkheid van het bureau en van de directeur is hierbij uiteraard in het geding. De houding van de Commissie is op dit punt tegenstrijdig. Bij de benoeming van nieuw leidinggevend personeel wil de Commissie elke stap nauwkeurig controleren en meebepalen. Bij het terugnemen van personeel dat niet beantwoordt aan het nieuwe eisenprofiel van het bureau, doet de Commissie echter alsof ze daarmee niets te maken heeft. En dat terwijl het toch de Commissie is geweest die eenvoudigweg het voltallige personeel van de vroegere Task Force UCLAF en bloc naar OLAF heeft overgeheveld. Daardoor is een groot deel van de problemen veroorzaakt die de directeur van OLAF nu moet oplossen.</p>
      <p sl="de">Deze overheveling, mevrouw Schreyer, heeft plaatsgevonden ondanks de uitdrukkelijke waarschuwingen van het Parlement. Als gevolg daarvan heeft het Parlement aan de noodrem getrokken en heeft het de extra posten die voor dit jaar gepland waren, in de reserve gezet. Het is nu de taak en de verantwoordelijkheid van de Commissie om de beschreven hindernissen uit de weg te ruimen. Alleen op deze voorwaarde is het zinvol om de huidige reserve weer vrij te geven.</p>
      <p sl="de">Mevrouw Schreyer, u bent zelf - evenals de voltallige Commissie - tot de overtuiging gekomen dat fraudebestrijding zonder een Europese openbaar aanklager slechts een halfslachtige oplossing blijft. Als gevallen van fraude en andere delicten waarmee de belangen van de Unie geschaad worden, ontdekt en opgespoord worden, moet daarop ook bestraffing volgen. We komen in een moeilijk parket terecht als over twee jaar blijkt dat een hopelijk zeer effectief functionerend Bureau voor fraudebestrijding weliswaar aanzienlijk meer fraude en onregelmatigheden heeft ontdekt, maar dat de bestraffing van de verantwoordelijke personen achterwege blijft.</p>
      <p sl="de">Typisch genoeg bevat het jaarverslag van de Commissie veel statistische gegevens, maar geen gegevens over het aantal personen dat als gevolg van frauduleuze handelingen daadwerkelijk veroordeeld is. Ik ben er zeker van dat die gegevens, als ze wel beschikbaar waren, een zeer treurig beeld zouden laten zien. Een dergelijke bestraffing kan echter niet plaatsvinden zonder een openbaar aanklager die de belangen van de Europese belastingbetalers behartigt. Dat geldt in de allereerste plaats voor de instellingen van de Unie zelf. Deze zijn alleen geloofwaardig als ondubbelzinnig aangetoond wordt dat het alom geroemde nultolerantiebeleid geen holle frase blijft, maar in daden wordt omgezet. Daarvoor is een openbaar aanklager nodig. Voor de goede orde merk ik op dat dit herhaalde verzoek van het Parlement een openbaar aanklager betreft die uitsluitend bevoegd is voor de instellingen van de Unie. Dit voorstel werd ook al door het Comité van vijf onafhankelijke deskundigen in september 1999 gedaan in hun tweede verslag over de hervormingen van de Commissie. Sindsdien heeft ook het Comité van toezicht van OLAF zich meermaals duidelijk en ondubbelzinnig uitgesproken voor een dergelijke interne openbaar aanklager, om hem zo maar even te noemen.</p>
      <p sl="de">Om misverstanden te voorkomen: Een dergelijke openbaar aanklager zou bij de huidige rechtsgrondslag niet zelf als openbaar aanklager voor nationale rechtbanken mogen optreden, maar zou een ondersteunende en adviserende rol moeten spelen ten behoeve van de bevoegde nationale openbare aanklagers. Tegelijkertijd zou hij ook de taak moeten hebben om toezicht te houden op de interne onderzoeken van OLAF binnen de instellingen. Daarmee zou hij als partner van de directeur van OLAF fungeren. Wanneer OLAF op dit moment interne onderzoeken wil uitvoeren, moet de directeur daarover overleg plegen met de secretarissen-generaal van de instellingen. Daardoor zou hem al snel verweten kunnen worden dat hij in feite geen echt onafhankelijk onderzoek kan uitvoeren. Met een openbaar aanklager voor interne procedures zou dit probleem grotendeels opgelost zijn.</p>
      <p sl="de">Er is geen sprake van dat de bevoegdheden van een dergelijke openbaar aanklager hierdoor automatisch zodanig worden uitgebreid dat ze verder reiken dan de instellingen van de Unie. Daarvoor zou een Verdragswijziging nodig zijn en die heeft in Nice schipbreuk geleden door het verzet van meerdere lidstaten. Juist op dit moment kan en mag de Commissie niet achteroverleunen. Zij moet nu laten zien dat ze fraudebestrijding echt serieus neemt en dat zij op grond van het huidige artikel 280 met de nodige fantasie en politieke moed al het mogelijke onderneemt. Een ding moet echter duidelijk zijn: met alleen maar overlegnotities, groen- en witboeken lukt dat niet. Die zijn er al in overvloed. Wij hebben nu een concreet voorstel nodig voor een verordening, die door de Raad en het Parlement volgens de medebeslissingsprocedure moet worden vastgesteld. Met andere woorden, de Commissie moet haar initiatiefrecht gebruiken, omdat het nu weer noodzakelijk is om grote vooruitgang te boeken.</p>
    </intervention>
    <intervention id="2-198" speaker_id="4293" name="Stauner" is_mep="True" mode="spoken">
      <p sl="de">Mijnheer de Voorzitter, geachte collega's, anderhalf jaar na het aantreden van de Commissie-Prodi klinkt haar luidkeels verkondigde toezegging - nultolerantie tegenover fraude en corruptie - nog steeds na in onze oren. Dat geldt ook voor de daarmee samenhangende beloften van de voormalige en tevens nieuwe commissaris Kinnock om van deze Commissie de beste bestuurlijke instantie ter wereld te maken. Helaas gaapt er ook na anderhalf jaar Commissie-Prodi nog een verschrikkelijk brede kloof tussen beloften en realiteit. Met het oog op de gebrekkige aanpak van de zogenaamde oude gevallen en het niet kunnen voorkomen van nieuwe fraudegevallen kan men de Commissie alleen maar vragen: "Waarom benut u deze kans niet om daadwerkelijk helemaal opnieuw te beginnen?"</p>
      <p sl="de">Helaas is er op dit moment geen sprake van een frisse wind, tenminste afgezien van de wind die door de tonnen hervormingspapier van de heer Kinnock wordt geproduceerd. Hervormingen overigens, die nu al dreigen te mislukken vanwege de interne oppositie van het personeel. De echte problemen bij de bestrijding van fraude en corruptie - zoals de herziening van de tuchtprocedure, die al lang had moeten plaatsvinden - worden niet aangepakt. Alle initiatieven die het Parlement op dat gebied heeft genomen , zijn door de Commissie op zelfgenoegzame wijze genegeerd. Dat geldt ook voor de verzoeken van het Parlement voor een Europees openbaar aanklager en voor de garantie van de onafhankelijkheid van het Bureau voor fraudebestrijding, OLAF.</p>
      <p sl="de">De fraudebestrijdingsstrategie van de Commissie moet niet gebaseerd zijn op verdoezelen, camoufleren en misleiden. De zaak-Fléchard die uit het begin van de jaren negentig dateert, illustreert hoe het niet moet. Door een willekeurig en onwettig besluit van het kabinet-Delors werden in januari 1994 de voorwaarden gecreëerd waardoor dit bedrijf tussen 1995 en 2000 een belangrijke rol kon spelen in een actueel, nieuw fraudeschandaal met versneden boter. De omvang en gevolgen van het schandaal, zowel vanuit financieel perspectief als vanwege de gezondheidrisico's voor een groot deel van de bevolking, zijn nog steeds niet opgehelderd en ook niet te overzien. De aanpak van deze zaak is volgens mij de belangrijkste hindernis die de Commissie moet overwinnen om een verbetering van de verhoudingen te kunnen bewerkstelligen. Het gaat bij deze zaak in eerste instantie namelijk niet alleen maar om de financiële schade die de Gemeenschap als gevolg van de fraude lijdt, maar bovendien ook om een bedreiging van de gezondheid van de burgers in Europa en in derde landen. Daarom is een snel en consequent handelen meer dan ooit noodzakelijk.</p>
      <p sl="de">De Commissie mag zich niet achter de bescherming van de economische belangen van bedrijven verbergen; dat is in het verleden al te vaak gebeurd. In plaats daarvan moet zij een afweging maken tussen die economische belangen en de bescherming van de volksgezondheid.</p>
      <p sl="de">Net als in alle democratische Europese landen behoort de begrotingscontrole tot de belangrijkste rechten en plichten van de afgevaardigden in dit Europees Parlement. De Commissie moet die controle dan ook niet met behulp van trucjes willen belemmeren. Wie niets te verbergen heeft, hoeft ook niet bang te zijn voor een controle. Wanneer de Commissie op basis van een vermeende onbeperkte macht vertrouwelijke documenten achterhoudt of deze slechts aan enkele afgevaardigden ter beschikking stelt, is dat een flagrante schending van zulke fundamentele rechtsstaatbeginselen als het principe van de gelijke behandeling en het discriminatieverbod.</p>
      <p sl="de">Op basis van de kaderovereenkomst van 5 juli 2000 - die te haastig en slordig in elkaar is gezet - denkt de Commissie blijkbaar te beschikken over een juridische legitimatie voor een dergelijke handelswijze. Die kaderovereenkomst moet echter ook aan die democratische grondbeginselen worden getoetst en moet uiteindelijk op grond daarvan ongeldig worden verklaard.</p>
      <p sl="de">Ik wil de heer Bösch met nadruk bedanken voor zijn verslag en ik hoop bij deze belangrijke kwestie op een partijoverschrijdend vervolg van onze vruchtbare samenwerking.</p>
      <a text="(Applaus)"/>
    </intervention>
    <intervention id="2-199" speaker_id="4447" name="Casaca" is_mep="True" mode="spoken">
      <p sl="pt">Mijnheer de Voorzitter, mevrouw de commissaris, het jaarverslag van OLAF over 1999 wordt uiteraard beheerst door het oprollen van een criminele organisatie die zich bezighield met het vervalsen van boter en het opstrijken van openbare middelen zonder daartoe gerechtigd te zijn. De kern van die organisatie bevond zich in Napels, maar er waren ook vertakkingen naar het centrum van Europa.</p>
      <p sl="pt">Ik wil allereerst de rapporteur feliciteren. Het lijkt me echter ook volstrekt gerechtvaardigd als ik behalve OLAF ook de Franse en Italiaanse politie en gerechtelijke diensten een pluim geef. Dankzij hun inspanningen is het mogelijk geweest dit criminele netwerk op te rollen. Volgens de laatste gegevens zou een aantal Napolitaanse Camorra-families 130.000 ton geheel of gedeeltelijk valse boter hebben geproduceerd. Ik geloof dat dit dan ook de meest omvangrijke fraude is die ooit binnen de context van het algemeen landbouwbeleid is gepleegd.</p>
      <p sl="pt">De eerste vraag die zich opdringt is de volgende. Hoe is het mogelijk dat een beleid dat toch is opgezet om de plattelandsgemeenschappen en de landbouwers te helpen uiteindelijk steeds weer de grote agro-industriële complexen blijkt te financieren? En dat terwijl we weten dat deze ondernemingen niet bijzonder veel scrupules hebben – niet alleen met betrekking tot de Gemeenschapsbegroting, maar ook jegens de consumenten en de landbouwers in wier naam ze financiële steun ontvangen. De tweede vraag die we ons moeten stellen luidt: hoe is het mogelijk dat fraude van deze omvang niet is opgemerkt? Hoe komt het dat de Commissie werkelijk niets heeft gemerkt? Deze tot in de details geplande fraude heeft drie jaar lang geduurd en er waren enorme bedragen – lees: subsidies – mee gemoeid. Eerst hadden we een hele reeks fraudegevallen, waarbij gesubsidieerde melkpoeder werd gebruikt om kalveren te mesten. Toen kregen we de valse uitvoer van boter en zuivel. En nu dit enorme schandaal. De Commissie is intussen niet bereid het hele subsidiesysteem voor melkproducten grondig te herzien.</p>
      <p sl="pt">Het gaat hier om pan-Europese fraude, waarbij grote zuivelbedrijven in landen als België, Frankrijk, Italië en Duitsland betrokken waren. Dat betekent eerst en vooral dat de bestrijding van voedselvervalsing niet opnieuw aan de lidstaten moet worden overgelaten. De Commissie moet dus dringend rechtstreekse maatregelen nemen om de vervalsing van producten als olijfolie, wijn en melkproducten tegen te gaan. De Commissie heeft geweigerd namen vrij te geven. Ze heeft geen preventieve maatregelen genomen tegen de talloze betrokken zuivelbedrijven en deze bedrijven niet onder streng toezicht gesteld. De Commissie heeft daarvoor het geheim van justitie als argument gehanteerd en gesteld dat eerst schuld moet worden bewezen.</p>
      <p sl="pt">We zien bovendien dat de hier getoonde discretie in scherp contrast staat met de wijze waarop is omgegaan met de weduwe van een raadgever van een voormalig commissaris, van welke weduwe men nu eist dat ze 18 maanden salaris van haar overleden echtgenoot terugbetaalt. Als de zuivelbedrijven niet in staat zijn echte boter te onderscheiden van tienduizenden tonnen mengsels van dierlijke resten, olie en chemische substanties, hoe kan de consument dan vertrouwen hebben in het vermogen van die bedrijven om de kwaliteit van hun producten te garanderen? En dan willen we ook graag weten of de Commissie vindt dat we allemaal op voet van gelijkheid behandeld moeten worden, of – als het gaat om grote bedrijven met grote belangen – dat sommigen gelijker zijn dan anderen.</p>
    </intervention>
    <intervention id="2-200" speaker_id="1965" name="Mulder" is_mep="True" mode="spoken">
      <p sl="nl">Mijnheer de Voorzitter, ik zou willen beginnen met een compliment aan de heer Bösch: mijn fractie heeft de indruk dat dit verslag bij hem in goede handen is. Dat neemt niet weg dat wij toch een aantal amendementen op zijn verslag hebben ingediend. Wij staan op het standpunt dat dit Parlement geen rechtbank is, dat het geen oordeel hoeft te vellen over bepaalde affaires. Wij moeten eerst afwachten wat er in de rapporten staat en vervolgens oordelen of de Commissie haar taak goed heeft uitgeoefend. Wij hebben daarom op dit moment nog geen oordeel over de boterfraude, een affaire die waarschijnlijk inderdaad zeer omvangrijk is, evenmin als over vlasfraude in Spanje en eventueel ook in andere landen, over de Nieuw-Zeelandse boter en over Stockholm. Wij wachten alle rapporten af en zullen kijken hoe de Commissie in deze situaties gehandeld heeft, en dan zullen wij een oordeel uitspreken.</p>
      <p sl="nl">Wij steunen de opmerkingen van de heer Bösch met betrekking tot de rol van OLAF. De directeur zal van zijn rechten gebruik moeten maken en wat ons betreft zal hij daarbij door het Parlement worden gesteund. Onafhankelijkheid is een groot goed. Ook de opmerkingen over de Europese openbare aanklager worden door ons ondersteund, al moet ik toegeven dat een minderheid in mijn fractie daar anders over denkt. Wij denken dat het voor de bescherming van de financiële belangen nodig is dat de Commissie zo snel mogelijk met voorstellen in die richting komt en hebben in een amendement 1 juni 2001 daarvoor als uiterste datum genoemd. Uiteraard is het nodig dat de Commissie, de lidstaten en de Europese en nationale rekenkamers nauwer gaan samenwerken. Het is wellicht goed - en ook daarover hebben wij een amendement ingediend - dat de Commissie eerst definieert wat precies wordt beschouwd als fraude en wat een onregelmatigheid is. Dat onderscheid zal weggehaald moeten worden. De late amendementen van de heer Bösch over Zwitserland kunnen wij ondersteunen. Zwitserland is een sleutelland in Europa op het gebied van fraudebestrijding, en dat zullen wij zeer goed voor ogen moeten houden. Jammer dat de Zwitserse bevolking zo weinig enthousiast is voor Europa, een feit waarmee we ook rekening moeten houden.</p>
      <p sl="nl">Een laatste punt: we vinden niet dat het Parlement onbeperkt toegang moet hebben tot alle documenten van OLAF. De aard van het werk van OLAF houdt in dat bepaalde dingen vertrouwelijk en misschien zelfs geheim moeten blijven.</p>
    </intervention>
    <intervention id="2-201" speaker_id="4751" name="Staes" is_mep="True" mode="spoken">
      <p sl="nl">Voorzitter, collega's, commissaris, eerst en vooral feliciteer ik natuurlijk collega Bösch met zijn keurig en nauwgezet verslag. Wat zijn de pijnpunten?</p>
      <p sl="nl">Ten eerste de noodzakelijke onafhankelijkheid van OLAF. Dat betekent inderdaad dat de OLAF-directeur volledige autonomie en verregaande bevoegdheden krijgt om onderzoeken op te zetten binnen álle Europese instellingen. Dat betekent ook dat de Commissie zich onthoudt van elke inmenging in benoemingen. Kan commissaris Schreyer mij vertellen hoe de Commissie reageert op de paragrafen 3 tot 6?</p>
      <p sl="nl">Tweede pijnpunt: de Europese openbare aanklager. Wij weten dat daarvoor een Verdragswijziging noodzakelijk is. Een poging die daartoe mede op initiatief van de Commissie werd ondernomen, mislukte in Nice. Wij zullen dus de lidstaten onder druk moeten blijven zetten. Wat wij nu vragen gaat inderdaad minder ver. Op basis van artikel 82 willen wij een aanvulling van de OLAF-verordening die de benoeming van een openbare aanklager mogelijk maakt, met bevoegdheden die zich beperken tot strafbare feiten die door de leden en het personeel van de Europese Unie met betrekking tot de begroting zijn begaan. Hoe reageert u hierop, commissaris Schreyer?</p>
      <p sl="nl">Derde pijnpunt: de samenwerking tussen lidstaten. De tabakzaak in New York tegen Reynolds en Philip Morris vormt inderdaad een goed voorbeeld van hoe de Europese Commissie nu accuraat optreedt tegen de tabaksgiganten. Ik ben bijzonder blij dat heel wat lidstaten, waaronder ook de mijne, zich hierbij hebben aangesloten. Zo kan eindelijk een eind worden gemaakt aan de verwevenheid van de tabaksgiganten met maffiapraktijken die de Unie jaarlijks vele miljarden euro kosten.</p>
      <p sl="nl">Vierde pijnpunt: de openbaarheid van informatie. Ik was een van degenen die de kaderovereenkomst tussen de Commissie en het Parlement verwierpen. Ik hoef hier niet over uit te weiden en ik sluit mij volledig aan bij de eisen van collega Bösch.</p>
      <p sl="nl">Tenslotte betreur ik dat door heel dit Huis een spook waart van nationalisme en chauvinisme met bijzonder lange tenen. Wat fout liep in Spanje in de vlaszaak en in Italië, Frankrijk, België en Duitsland met de affaire rond de vervalste boter, mag met naam genoemd worden in dit verslag. Mijn fractie zal dan ook de amendementen die deze zaken minimaliseren of verbloemen, niet steunen.</p>
    </intervention>
    <intervention id="2-202" speaker_id="2304" name="Seppänen" is_mep="True" mode="spoken">
      <p sl="fi">Mijnheer de Voorzitter, mevrouw de commissaris, in de Commissie begrotingscontrole wordt momenteel gedebatteerd over het verlenen van kwijting aan de Commissie over 1999. Dat is een moeilijke kwestie. De Europese Rekenkamer kon het niet aanbevelen. Het Parlement neemt een grote politieke verantwoordelijkheid op zich als het kwijting verleent; er moeten eerst garanties komen dat fraude wordt bestreden en de schuldigen worden gevonden.</p>
      <p sl="fi">Er zijn nog niet-opgehelderde zaken die tegen het verlenen van kwijting pleiten. De Commissie weet welke dat zijn. De Commissie begrotingscontrole heeft de onregelmatigheden gedetailleerd aan de Commissie gepresenteerd. De belangrijkste zaak is de zogeheten zaak-Fléchard waarvan de politieke wortels al in het begin van de jaren negentig liggen. Het onderzoek in die zaak moet zich uitstrekken van het kabinet-Delors tot de Commissie-Prodi. Er zijn vervalste exportdocumenten, er is vervalste boter, er zijn notulen verdwenen, er zijn boetes geëist die vervolgens zijn kwijtgescholden en men is met fraudeurs blijven samenwerken. Er worden nog steeds enkele zaken achtergehouden. Dat mag niet. De heer Bösch heeft gelijk: dit is het uur van de waarheid voor de Commissie-Prodi.</p>
    </intervention>
    <intervention id="2-203" speaker_id="2318" name="Van Dam" is_mep="True" mode="spoken">
      <p sl="nl">Mijnheer de Voorzitter, boter, vlas, sigaretten en arbeidsbureaus worden in de Europese Unie synoniemen voor fraude. Miljoenen aan Europees geld zijn ten onrechte uitgekeerd of, zoals in het geval van de sigarettensmokkel, misgelopen aan inkomsten. Het gaat hier niet om fraude binnen de instellingen van de Europese Unie, maar op het terrein van de lidstaten. Terecht merkt rapporteur Bösch op dat de opheldering van deze ernstige fraudezaken de testcase vormt voor de doelmatigheid van OLAF. Daarbij merk ik wél op dat de volledige opheldering van deze fraudezaken ook afhankelijk is van de inzet van de betrokken lidstaten. Om die inzet af te dwingen, dient de Commissie sancties in te stellen. Ik vind het daarom volkomen terecht dat Nederland voorlopig geen geld uit het Europees Sociaal Fonds ontvangt, totdat het volledige opheldering verschaft over de onrechtmatige besteding van die gelden. Welke sancties sporen eigenlijk Spanje ertoe aan om de vlasfraude op te helderen?</p>
      <p sl="nl">Bedrijven die bij fraude betrokken zijn, dienen op een zwarte lijst te worden geplaatst, zodat ze niet opnieuw voor Europese subsidie in aanmerking komen. Het lijken logische stappen, maar niet voor de Commissie. Zo begint het bedrijf Fléchard een onderdeel te worden van een Europese soapserie: wordt vervolgd!</p>
      <p sl="nl">De doeltreffendheid van OLAF wordt in gevaar gebracht door een tekort aan personeel. Als fraudebestrijding voor voorzitter Prodi één van de speerpunten is, hebben hij en zijn Commissie de plicht om de vertraging bij de aanwerving van gekwalificeerd personeel bij OLAF snel op te lossen. Daarbij dient de Commissie iedere belangenverstrengeling te vermijden. Het mag niet zo zijn dat commissarissen die mogelijk betrokken zijn bij vlas- en boterfraude, invloed hebben op de benoemingen van functionarissen die hun rol gaan onderzoeken!</p>
      <p sl="nl">Als gekozen volksvertegenwoordiging heeft dit Parlement onder meer een controlerende taak. Helaas hindert de Commissie die controle keer op keer. Transparantie is voor haar een ondoorzichtig woord. Helderheid is wat dit Parlement wil en daartoe dient het bevoegd te zijn om de rapporten van OLAF in te zien!</p>
    </intervention>
    <intervention id="2-204" speaker_id="4251" name="Ilgenfritz" is_mep="True" mode="spoken">
      <p sl="de">Mijnheer de Voorzitter, het is schandalig hoe de fraudedelicten zich in de Europese Unie opstapelen en op welke manier de Commissie daartegen optreedt. Alleen al de financiële schade vanwege de versneden boter zou meer dan 45 miljoen euro kunnen bedragen. Daar komt nog eens bij dat we blijkbaar met recidivisten te maken hebben. Op aanbeveling van de Commissie is een boete van 17,6 miljoen euro kwijtgescholden aan een bedrijf dat nu weer van fraude wordt verdacht. Een snelle opbouw en inzet van het Europese Bureau voor fraudebestrijding is dan ook dringend noodzakelijk en verdient onze volledige steun. Het is echter belangrijk dat de werkzaamheden van deze nieuwe dienst ook door de lidstaten worden ondersteund. Als men de berichtgeving daarover wat beter bestudeert, dan lijkt dat nog helemaal niet zo vanzelfsprekend. Daarom dienen er sancties genomen te worden tegen de lidstaten die de activiteiten van OLAF niet steunen. De Commissie zou tegen de betreffende lidstaten strafmaatregelen moeten nemen waarin een financiële compensatie is opgenomen voor de fraudedelicten die als gevolg van de houding van die lidstaten gepleegd zijn.</p>
    </intervention>
    <intervention id="2-205" speaker_id="1882" name="Pomés Ruiz" is_mep="True" mode="spoken">
      <p sl="es">Mijnheer de Voorzitter, het onderhavige verslag maakt deel uit van de overgang van UCLAF op OLAF, en zoals andere sprekers reeds hebben opgemerkt vinden wij dat die overgang sneller moeten verlopen. Wat we nodig hebben, is een onafhankelijk OLAF dat op doelmatige wijze functioneert.</p>
      <p sl="es">Ik zou Herbert Bösch geluk willen wensen met zijn uitstekende verslag. In de door hem voorgestelde tekst heeft hij duidelijk weten te maken dat fraudebestrijding niet afhankelijk is van partijpolitiek noch van het interne beleid van de lidstaten, maar dat wij er allemaal werk van maken om fraude ter plekke op te sporen en om de aanstichters hiervoor verantwoordelijk te stellen. Alle fracties willen dat het geld wordt terugbetaald en dat het toezicht op het beheer van de middelen wordt verbeterd, en wij hebben het gevoel dat we vorderingen maken met de bestrijding van fraude. Vermeden moet worden dat de burgers een andere indruk krijgen. Op de Top van Nice is inderdaad geen gehoor gegeven aan ons verzoek een Europese openbare aanklager aan te stellen, die ons tot grote steun zou zijn geweest om de belangrijkste fraudezaak van dit jaar aan het licht te brengen – te weten de fraude met de versneden boter. Uit deze fraudezaak blijkt niet alleen dat er communautaire gelden zijn misbruikt maar ook dat we wat voedselveiligheid betreft nog een lange weg te gaan hebben.</p>
      <p sl="es">Het onderhavige verslag is dus een goed verslag. Ik herhaal nogmaals dat iedereen zich er voor inzet om gevallen van fraude op te sporen en het geld terug te krijgen. Wat betreft de kwestie van de Europese openbare aanklager vind ik dat we er bij de Commissie op aan moeten dringen dat zij ons een aantal voorstellen doet met betrekking tot de rol van de Europese openbare aanklager, om te zien of de in Nice gemiste kans middels een aantal concrete voorstellen alsnog kan worden benut. Er mag niet worden volstaan met de samenwerking van de nationale openbare aanklagers, en daar in sommige gevallen is gebleken dat de nationale overheden heel wel in staat zijn tot een gecoördineerde aanpak, dient er iemand in de Commissie te zijn die deze werkzaamheden kan leiden.</p>
    </intervention>
    <intervention id="2-206" speaker_id="5735" name="Ferreira" is_mep="True" mode="spoken">
      <p sl="fr">Mijnheer de Voorzitter, waarde collega’s, allereerst wil ik de rapporteur bedanken voor zijn werk en wijzen op de val waarin men bij een dergelijk karwei kan trappen. De heer Bösch was namelijk geconfronteerd met de schijnbewegingen van een aantal collega’s in de Commissie begrotingscontrole die probeerden de aandacht af te leiden en het verslag toe te spitsen op oude gevallen, gevallen die allang in andere documenten zijn onderzocht.</p>
      <p sl="fr">Ik ben het dan ook niet eens met de afgevaardigden die hier hebben verklaard dat de Fléchard-zaak het hoofdprobleem is van de kwijting. Dit is het meest omvangrijke probleem, als wij kijken naar de hoeveelheid tijd en energie die wij - evenals de Commissie - hierin hebben moeten steken, maar het is geenszins het voornaamste probleem van deze kwijting.</p>
      <p sl="fr">Ik wil echter mijn aandacht toespitsen op het vraagstuk van de fraude en de onregelmatigheden.</p>
      <p sl="fr">In een voorafgaand verslag heeft de Commissie begrotingscontrole namelijk verklaard dat geen enkele fraude ten koste van de communautaire begroting, hoe gering ook, meer door de vingers mocht worden gezien. Dit beroep op nultolerantie is op zich natuurlijk lovenswaardig, maar wij mogen niet uit het oog verliezen dat de middelen en menselijke hulpbronnen die nodig zijn om dit hard te maken zo omvangrijk zijn dat ze niet gemakkelijk kunnen worden gerechtvaardigd. Wij hebben immers nog een groot aantal andere taken te vervullen en moeten op de meest uiteenlopende gebieden aanwezig zijn.</p>
      <p sl="fr">In dit verslag werd voorgesteld het onderscheid tussen fraude en onregelmatigheden te schrappen, omdat men hoegenaamd op het moment waarop de gevallen aan het daglicht komen, niet kan weten of zij ook inderdaad zullen uitmonden in strafrechtelijke vervolging.</p>
      <p sl="fr">Ik moet u zeggen dat ik uiterst verontrust ben over een dergelijke houding, en wel om twee redenen. Ten eerste moeten wij oppassen dat wij in onze fraudebestrijding niet vooruitlopen op de resultaten van de onderzoeken door de verschillende instanties. Bovendien lopen wij het risico de beleidsvormen van de Europese Unie in diskrediet te brengen, ook in de Europese Unie zelf, als wij de indruk wekken dat de omvang van de fraude in werkelijkheid veel groter is dan het aantal, uiteindelijk bij de rechtbank aanhangig gemaakte zaken doet vermoeden. Mijns inziens moeten wij alles in het werk stellen om een zo eerlijk mogelijk beeld te geven van de strafbare feiten. Men kan immers problemen ten gevolge van kleine administratieve fouten niet op een hoop gooien met grootschalige, georganiseerde fraude. Ik ben het wat dat betreft eens met hetgeen de heer Mulder zei over de noodzaak van een rangorde van onregelmatigheden.</p>
    </intervention>
    <intervention id="2-207" speaker_id="2306" name="Virrankoski" is_mep="True" mode="spoken">
      <p sl="fi">Mijnheer de Voorzitter, het onderhavige jaarverslag van de Commissie maakt duidelijk hoe ver de financiële middelen van de Europese Unie reiken. Het toont ook aan hoe groot het aandeel van de lidstaten in het beheer van de Europese begroting is, aangezien onder meer 80% van alle uitgaven via hen lopen.</p>
      <p sl="fi">De heer Bösch heeft een verdienstelijk verslag opgesteld en ik dank hem daarvoor hartelijk. Uit het verslag blijkt ook hoe belangrijk de oprichting van OLAF in 1999 is geweest. Bij fraudebestrijding is het naar mijn mening van belang enkele principes in acht te nemen. Ten eerste het rechtsbeginsel: bij het gebruik van financiële middelen en het ophelderen van onregelmatigheden moet men zich aan de wet houden en mag men niet op het eindresultaat vooruitlopen, voordat een wettig besluit van kracht is. Het beheer moet worden vereenvoudigd, meer bureaucratie en controle verbeteren niet per definitie het gebruik van de middelen. De individuele verantwoordelijkheid moet belangrijker worden - in dat verband neemt de hervorming van de Commissie een sleutelpositie in - en de samenwerking tussen de Europese Unie en de lidstaten moet worden verbeterd; die neemt in de toekomst ook een sleutelpositie in.</p>
    </intervention>
    <intervention id="2-208" speaker_id="4432" name="Turmes" is_mep="True" mode="spoken">
      <p sl="de">Mijnheer de Voorzitter, als we nieuwe instanties oprichten dan moeten die ook efficiënt kunnen werken. In de EU is de situatie zodanig dat de instellingen al op verschillende locaties gevestigd zijn en dat zij ook op nieuwe locaties gevestigd kunnen worden. Daarom is het zinvol om nieuwe instellingen op locaties te vestigen die zich in de geografische nabijheid bevinden van de EU-instellingen waar ze in de toekomst mee moeten samenwerken. In dit verband ben ik van mening dat de Europese openbaar aanklager ongetwijfeld veel met het Europees Hof van Justitie zal moeten samenwerken en nauwe contacten zal moeten onderhouden met de Europese Rekenkamer. Dat geldt ook voor OLAF. Dit bureau zal met beide instellingen intensief moeten samenwerken. Daarom vind ik dat beide instanties eigenlijk helemaal, maar op zijn minst gedeeltelijk in Luxemburg gevestigd moeten worden om die geografische nabijheid en een efficiënte werkwijze te waarborgen.</p>
    </intervention>
    <intervention id="2-209" speaker_id="1188" name="Theato" is_mep="True" mode="spoken">
      <p sl="de">voorzitter van de Commissie begrotingscontrole. - Mijnheer de Voorzitter, in de eerste plaats wil ik de heer Bösch feliciteren met zijn verslag. Hij heeft waarlijk goed werk geleverd. Zijn conclusie dat er met betrekking tot de fraudebestrijding nog geen aantoonbare verbeteringen zijn opgetreden, stemt overigens overeen met de mening van het Comité van toezicht van OLAF. De Commissie zelf constateert in haar verslag echter ook meerdere malen dat er in vergelijking met voorgaande jaren in 1999 niets wezenlijks veranderd is, behalve dat de hoeveelheid onrechtmatig gebruikte financiële middelen deels zelfs toegenomen is, bijvoorbeeld in het Structuurfonds. Ik hamer er steeds weer op dat het hier om belastinggeld gaat. Daar moeten we zo zorgvuldig mogelijk mee om gaan.</p>
      <p sl="de">Om de door de Commissie beloofde nul-tolerantiegrens te realiseren, moeten we met name meer aandacht besteden aan de onafhankelijkheid van OLAF, het in 1999 opgerichte Bureau voor fraudebestrijding. Het externe personeel moet bijvoorbeeld aangeworven worden zonder dat de Commissie daarbij betrokken is. Ik steun het voorstel van de heer Bösch om een comité voor benoemingen in te stellen onder voorzitterschap van een onafhankelijke persoon. Daarnaast moet de directeur zelf ook voor een duidelijke structurering van de taken zorgdragen. Duidelijk is in ieder geval dat wij geen behoefte hebben aan een oude UCLAF onder de nieuwe naam OLAF. Helaas heeft men in Nice de kans voorbij laten gaan om OLAF een steviger basis te verschaffen door middel van een Europees openbaar aanklager en een gerechtelijke controle op de werkzaamheden van het bureau.</p>
      <p sl="de">Ondanks jarenlang aandringen van het Parlement en de inspanningen van met name commissaris Barnier en mevrouw Schreyer stond deze kwestie in Nice niet eens op de agenda. Daarom heb ik nu enkele vragen voor de Commissie, bijvoorbeeld of zij in overeenstemming met de paragrafen 9 tot en met 12 in het verslag-Bösch uiterlijk op 1 juni 2001 voorstellen zal indienen voor het instellen van een openbaar aanklager met, laten we zeggen, beperkte bevoegdheden.</p>
      <p sl="de">Mijn volgende vraag betreft het feit dat nog steeds niet alle lidstaten de Overeenkomst aangaande de bescherming van de financiële belangen van de Unie geratificeerd hebben waardoor de inwerkingtreding ervan wordt verhinderd. Kan de Commissie ons vertellen om welke landen het gaat en wat zij gaat doen om aan deze onhoudbare situatie een eind te maken?</p>
      <p sl="de">Wat gaat de Commissie daarnaast ondernemen om - zoals in punt 7 sub 1) van haar verslag staat beschreven - de verschillende nationale interpretaties van het Europees recht met betrekking tot het verkrijgen van bedragen uit de eigen middelen op te heffen? Tot slot een vraag over de terugvordering van ten onrechte betaalde gelden. In het verslag van de Commissie ontbreken de gegevens over het jaar 1999. Kan de Commissie meedelen hoeveel er teruggevorderd en geïnd is in vergelijking met de berekende verliezen, met name wat de eigen middelen in het EOGFL en in het Structuurfonds betreft?</p>
    </intervention>
    <intervention id="2-210" speaker_id="2008" name="Izquierdo Collado" is_mep="True" mode="spoken">
      <p sl="es">Mijnheer de Voorzitter, mevrouw de commissaris, ik wil de rapporteur gelukwensen met zijn verslag omdat hij hierin naar mijn idee bijzonder positieve elementen heeft opgenomen, en omdat hij een koers tracht aan te houden waarmee zowel overdrijving als onverschilligheid worden vermeden.</p>
      <p sl="es">Om me te beperken zou ik me willen concentreren op een van de punten van het verslag – het punt betreffende het vlas – en in deze Vergadering een aantal getallen onder de aandacht willen brengen. In Spanje, mijn land, werd in het seizoen 1994-95 vlas verbouwd op 3.376 ha, terwijl de verbouw van vlas in het seizoen 1998-99 reeds 100.000 ha omvatte. De oorspronkelijke productiesteun bedroeg 411 miljoen peseta’s voor 1994-95, terwijl die voor 1998-99 was opgelopen tot 10.000 miljoen peseta’s.</p>
      <p sl="es">Toen de fraude van de Spaanse regionale autoriteiten aan de kaak was gesteld, zakte de 100.000 ha ineens op wonderbaarlijke wijze naar nog geen 1.000 ha oppervlakte waarop vlas werd verbouwd, en de productiesteun daalde uiteraard eveneens, tot minder dan 100 miljoen peseta’s.</p>
      <p sl="es">Ondanks deze gegevens hield de toenmalige verantwoordelijke ambtenaar van het Ministerie van Landbouw vol dat het ging om een lastercampagne van de oppositie, om zijn standpunt kort geleden natuurlijk te herzien en toe te geven dat dat onjuist was, maar dat de schuld wel hoofdzakelijk bij de oppositie lag.</p>
      <p sl="es">Mijnheer de Voorzitter, ik zou hierbij willen ingaan op de vraag welke vorm van verantwoordelijkheid het Parlement dient te bepleiten. In de eerste plaats strafrechtelijke verantwoordelijkheid, welke moet worden gelegd bij sommige eigenaren van verwerkingsbedrijven, degenen die de beschikking hadden over speciale informatie – dus niet kennis van de regelgeving, die immers openbaar is, maar informatie over de manier om de regels aan hun laars te lappen – die voldoende middelen hadden om die bedrijven op te zetten, en die bovenal de juiste connecties hadden met hoge ambtenaren van het Ministerie van Landbouw.</p>
      <p sl="es">Wat betreft deze ambtenaren en de hierbij betrokken producenten moet worden geëist dat zij in strikt strafrechtelijke zin verantwoordelijk worden gesteld. Het is de taak van het Parlement dat te doen zoals het ook de taak is van de betreffende instanties om dat te doen.</p>
      <p sl="es">Dan is er nog een andere vorm van verantwoordelijkheid, en wel de concrete politieke verantwoordelijkheid, op grond waarvan men zich af dient te vragen of er onder degenen die rechtstreeks bij de fraude waren betrokken ook iemand was die een openbare politieke functie vervulde en die was aangesteld door een Spaanse overheidsinstantie. Dan blijkt dat er bij het Ministerie van Landbouw op het hoogste niveau inderdaad iemand zat, de voorzitster van het Europees Oriëntatie- en Garantiefonds voor de Landbouw, die – naar zij zelf heeft toegegeven – nauwe banden onderhield met vlasverwerkende bedrijven.</p>
      <p sl="es">En dan tenslotte nog de bestuurlijke verantwoordelijkheid. Mocht die echt bestaan, dan moeten we de Commissie, de nationale overheden en de regionale overheden vragen die verantwoordelijkheid op zich te nemen, waarbij we er echter voor moeten waken dat er verwarring ontstaat en waarbij we de door de heer Bösch voorgestelde lijn moeten aanhouden om de verantwoordelijkheden met de grootst mogelijke zorgvuldigheid vast te stellen.</p>
    </intervention>
    <intervention id="2-211" speaker_id="1908" name="Kuhne" is_mep="True" mode="spoken">
      <p sl="de">Mijnheer de Voorzitter, na de vele lovende woorden voor de heer Bösch weet ik niet meer wat ik hier nog aan toe moet voegen. Ik denk dat hij weet dat ik zijn werkzaamheden erg op prijs stel. Daarom wil ik graag iets zeggen over enkele punten die in dit debat een rol hebben gespeeld.</p>
      <p sl="de">Punt 1: Wat tot nu toe nog niet is gezegd, is dat wij blij zijn dat het verslag van OLAF over de zaak-Fléchard vorige week is afgerond. Daar zouden we positief tegenover moeten staan en dat dient zeker ook bij de komende discussies betrokken te worden. In het verslag wordt niet getracht om een conclusie te trekken over het standpunt van het Europees Parlement in deze zaak. Dat dient aan de orde te komen bij de kwijting voor de begroting die over een maand op de agenda staat.</p>
      <p sl="de">Desalniettemin maak ik van de gelegenheid gebruik om de Commissie een goede raad te geven. Het zou voor de komende discussies over de kwijting voor de begroting van groot belang zijn als de Commissie de standpunten die ze tot nu toe over deze zaak heeft verkondigd, nogmaals in overweging zou nemen. Zij zou daar bijvoorbeeld volgende week nader op in kunnen gaan tijdens de vergadering van de Commissie begrotingcontrole. Dat zou van doorslaggevende betekenis kunnen zijn voor een positief verloop van de komende discussies in verband met die kwijting voor de begroting.</p>
      <p sl="de">Twee andere punten hebben met misverstanden te maken. Een van die misverstanden is door de heer Mulder ter sprake gebracht en - naar mijn mening - geïllustreerd door het betoog van de heer Seppänen, namelijk de verwisseling en het door elkaar halen van onregelmatigheden en fraude. Wij moeten ook via dit verslag, op basis van het voorstel van de heer Bösch en de aanvulling daarop van de heer Mulder, nog een keer duidelijk vastleggen dat het van belang is dat die categorieën niet langer door elkaar worden gehaald. Ik wil dat graag met een voorbeeld verduidelijken aan de hand van het betoog van de heer Seppänen. Hij heeft de zaak-Fléchard letterlijk een onregelmatigheid genoemd, maar deze vervolgens in verband gebracht met de niet verstrekte goedkeuringsverklaring van de Rekenkamer voor de gevoerde begroting van de Commissie. Met een dergelijke redenering halen we alles door elkaar en wekken we misschien bij onze bezoekers op de tribune de indruk alsof zelfs een boekingsfout als het ware al een geval van fraude vormt. Dat is beleidsmatig gezien voor niemand van belang. Wij moeten ervoor zorgen dat die begrippen duidelijk afgebakend worden.</p>
      <p sl="de">Het tweede mogelijke misverstand betreft geen misverstand in dit Parlement, maar daarbuiten en heeft te maken met de vlasaffaire. Naar ik begrepen heb, is de grondslag voor het besluit van de Commissie begrotingscontrole in een bepaalde lidstaat zodanig uitgelegd alsof die commissie meer nadruk gelegd zou hebben op de regionale dan op de nationale verantwoordelijkheid voor die affaire. Ik kan hier namens mijn fractie meedelen dat wij, los van de interne organisatie van de lidstaten, onverkort blijven vasthouden aan het feit dat de nationale overheden ten opzichte van de Europese Unie verantwoordelijk zijn voor de juiste uitvoering van programma's van de Europese Unie.</p>
    </intervention>
    <intervention id="2-212" speaker_id="photo_generic" name="Schreyer" is_mep="True" mode="spoken" role="Commissie">
      <p sl="de">Mijnheer de Voorzitter, geachte afgevaardigden, geachte rapporteur, hartelijk dank voor uw verslag. De aanleiding voor dit verslag was het jaarverslag van de Commissie over 1999 met betrekking tot de bescherming van de financiële belangen en fraudebestrijding. Dit jaarverslag is op 13 november van vorig jaar overgelegd en bevat met name ook statistische gegevens over de aard van de gevallen van onregelmatigheden en fraudes die door de lidstaten zijn gemeld. Deze zijn daartoe overigens ook verplicht.</p>
      <p sl="de">Enkele maanden daarvoor had de Commissie al een uitgebreid strategieverslag gepresenteerd over de aanpak van de fraudebestrijding op uiteenlopende handelingsniveaus en met verschillende instrumenten. Die aanpak varieert van een toetsing van de wetgeving om deze fraudebestendiger te maken tot aan een voorstel voor een Europees openbaar aanklager. Dat voorstel heeft de Commissie in Nice ingediend, maar dat is daar helaas niet door de staatshoofden en regeringsleiders aangenomen.</p>
      <p sl="de">In het verslag heeft de Commissie ook uiteengezet wat de centrale rol van het Europese Bureau voor fraudebestrijding OLAF als zodanig is. Ik wil allereerst graag op de punten ingaan die door u in het debat en in het verslag van de heer Bösch met betrekking tot OLAF naar voren zijn gebracht.</p>
      <p sl="de">De Raad en het Parlement hebben in 1999 de rechtsgrondslag gecreëerd voor OLAF en dat is uiteraard ook de handelingsbasis voor de Commissie. Door deze rechtsgrondslag maakt OLAF in administratieve betekenis ook deel uit van de Commissie. Dat wil zeggen dat de ambtenaren van OLAF Commissieambtenaren zijn die onder het Ambtenarenstatuut vallen. Dat betekent ook dat er een aanklacht tegen de Commissie ingediend kan worden bij bijvoorbeeld problemen of onregelmatigheden in het gedrag van Commissieambtenaren van OLAF. Tegen die achtergrond heeft de Commissie gezegd dat zij, net zoals voor haar andere instellingen of afdelingen, een transparante procedure wenst voor het aanwerven van leidinggevend personeel van OLAF. Dat betekent dat er in eerste instantie een evaluatie van de kandidaten plaatsvindt door een adviescomité. Dat comité doet vervolgens aanbevelingen aan degenen die uiteindelijk de beslissingen moeten nemen. In het geval van OLAF ligt de beslissingbevoegdheid voor benoemingen bij de directeur. Het adviescomité is zodanig samengesteld dat de personen die niet rechtstreeks onder de Commissie vallen casu quo niet van OLAF afkomstig zijn, een duidelijke meerderheid vormen. In het adviescomité zitten vertegenwoordigers van de Rekenkamer, van het Europees Hof van Justitie en van het Comité van toezicht. Naar mijn idee is de huidige oplossing een goede oplossing. Ik breng nog een keer in herinnering dat deze oplossing bedoeld is om transparantie te creëren bij de benoeming van leidinggevend personeel bij OLAF. De benoeming gebeurt in laatste instantie door de directeur of de algemeen directeur van OLAF.</p>
      <p sl="de">Ik hoop dat er met betrekking tot de verdere invulling van de functies bij OLAF op dat vlak erg snel een oplossing gevonden wordt. Ik wil namelijk nog een keer benadrukken dat niet alleen ik, maar de Commissie in haar geheel er groot belang aan hecht dat OLAF zo snel mogelijk de beschikking krijgt over de personeelsbezetting waartoe oorspronkelijk besloten is. Ik denk dat het ook met het oog op de diverse betrokkenen belangrijk zou zijn om een gesprek met elkaar aan te gaan - het Comité van toezicht heeft namelijk nog enkele aanvullende voorwaarden gesteld - zodat de kwijting voor de begroting ingediend kan worden en deze kwestie tot het verleden gaat behoren.</p>
      <p sl="de">Staat u mij toe om kort in te gaan op een punt dat u in het verslag ter sprake heeft gebracht en dat hier ook een aantal keren aan de orde is gesteld, namelijk de toegankelijkheid van de verslagen van OLAF. In de rechtsgrondslag voor de oprichting van OLAF is in de eerste plaats duidelijk vastgelegd dat de directeur dan wel de algemeen directeur van OLAF over de verslaglegging beslist en niet de Commissie. In de tweede plaats is in die rechtsgrondslag vastgelegd dat OLAF uiteraard ook rekening moet houden met aspecten op het gebied van gegevensbescherming, beroepsgeheim en ook onderzoeksprocedures. Dat gegeven is natuurlijk van cruciaal belang. In zoverre is de Commissie er niet van overtuigd dat de wens die in het verslag wordt geuit, in overeenstemming is met de rechtsgrondslag. Het zou uiteraard ook binnen het Europees Parlement zelf onderwerp van discussie kunnen zijn of OLAF, bijvoorbeeld in het kader van een onderzoek naar het Parlement, het verslag aan de Commissie begrotingscontrole, aan de Commissie juridische zaken of aan de Voorzitter dient over te leggen. Wat dat betreft zijn hier zaken aan de orde gekomen die op alle instellingen van toepassing zijn. Ik zou het dan ook erg zinvol vinden om daarover ook eens tijdens een speciale interinstitutionele bijeenkomst, zeg maar tijdens een trialoog, van gedachten te wisselen.</p>
      <p sl="de">Met betrekking tot de functionaliteit van OLAF en de activiteiten en aantoonbare successen tot nu toe, kan ik opmerken dat het opsporen van de fraude die we tegenwoordig de boteraffaire noemen, de kwestie met de versneden boter, mede aan OLAF te danken is. Die affaire is onder andere opgelost omdat OLAF zijn informatie ter beschikking kon stellen aan de lidstaten die het onderzoek uitvoerden. Wat dat betreft heeft OLAF – althans naar eigen zeggen - er mede toe bijgedragen dat degenen die bij de affaire betrokken waren, ook in relatief korte tijd opgespoord konden worden.</p>
      <p sl="de">Ook in dit geval is OLAF voor het uitbrengen van het verslag afhankelijk van het fiat van de lidstaten die primair verantwoordelijk zijn voor het onderzoek. OLAF is uiteraard voor de uitvoering van alle andere taken ook afhankelijk van een goede en nauwe samenwerking met de lidstaten. Dat is een aspect dat voor de totale verdere opbouw van OLAF van cruciaal belang is, ook voor de ontwikkeling van OLAF tot een platform voor informatie-uitwisseling.</p>
      <p sl="de">Wat de zaak-Fléchard uit 1991 respectievelijk 1994 betreft zal de Commissie in de Commissie begrotingscontrole haar standpunt verduidelijken. Vanzelfsprekend zal de Commissie de opgestelde vragenlijst op het daarvoor geëigende tijdstip ook beantwoorden.</p>
      <p sl="de">Met betrekking tot de boteraffaire wil ik nog een keer opmerken dat deze kwestie de volledige aandacht krijgt in de gerechtelijke onderzoeksprocedures van de betrokken lidstaten. Wat de zaak-Stockholm betreft, die ook in uw verslag aan de orde komt, kan ik meedelen dat ook in dat verband een gerechtelijk onderzoek in gang is gezet. Ik hoop van harte - natuurlijk ook in het eigenbelang van de Commissie - dat de Zweedse rechtbank op dit gebied ook snel resultaat zal boeken.</p>
      <p sl="de">Wat de kwestie van de "beperkte openbare aanklager” betreft - ik noem hem maar even zo in tegenstelling tot het uitgebreide concept - is uit de toetsing gebleken dat hiervoor de rechtsgrondslag ontbreekt. Dat is ook de juridische inschatting van OLAF. Ook hiervoor zou dus een Verdragswijziging nodig zijn.</p>
      <p sl="de">U heeft ook een onderwerp aangesneden dat ik voor het gemak maar even de gerechtelijke controle op de activiteiten van OLAF noem. Dat is zonder twijfel ook nog een open vraag. De algemeen directeur van OLAF heeft toegezegd om op zeer korte termijn ook op dit gebied een handboek te overleggen. Daarin worden de regels voor het functioneren van OLAF transparant gemaakt en wordt uitleg gegeven over de criteria die OLAF hanteert voor het opstarten of afsluiten van een onderzoek.</p>
      <p sl="de">Ik wil er ook nog graag op wijzen dat de Commissie sinds het laatste debat dat wij hier hebben gevoerd, een aanklacht heeft ingediend tegen twee tabakconcerns vanwege hun vermeende betrokkenheid bij internationale smokkelactiviteiten. Dat is hier reeds ter sprake gebracht. Ik ben er uiteraard erg blij mee, mijnheer Bösch, dat deze aanpak in uw verslag wordt gesteund. De Commissie heeft ook versneld een early warning system voor haar boekhouding ingevoerd om zo spoedig mogelijk aan allerlei administratieve diensten te kunnen melden dat er bijvoorbeeld een contract met iemand gesloten dreigt te worden die reeds bekend staat vanwege onregelmatig handelen.</p>
      <p sl="de">Mevrouw Theato vroeg naar de stand van zaken met betrekking tot de ratificering van de Overeenkomst aangaande de bescherming van de financiële belangen van de Europese Gemeenschappen. Er ontbreken nog steeds een aantal handtekeningen. Ik kan u in ieder geval drie landen noemen, namelijk België, Luxemburg en Ierland. Een aantal andere landen heeft echter ook nog niet alles geratificeerd. Dat is de reden - en wij hebben daar in dit Parlement al eerder aandacht aan besteed - dat de Commissie een voorstel zal indienen om de inhoud van deze Overeenkomst om te zetten in een richtlijn. Dat betekent dat er meer druk op de lidstaten wordt uitgeoefend om een gemeenschappelijke definitie van frauduleuze handelingen die schadelijk zijn voor de Europese belangen, in hun nationale rechtssystemen te integreren. Ik hoop dat wij in april zover zullen zijn. De Commissie is bovendien samen met OLAF bezig aan een groenboek voor het instellen van een Europese openbaar aanklager. Uiteraard laten we dit onderwerp niet op zijn beloop, maar benutten wij deze gelegenheid juist voor een openbaar en breed debat. Onze doelstelling is glashelder. Wij hopen namelijk bij de nieuwe herziening van de Verdragen in 2004 op een zodanig brede steun te kunnen rekenen, dat de staatshoofden en regeringsleiders dit voorstel niet nog een keer simpelweg kunnen negeren.</p>
    </intervention>
    <intervention id="2-213" speaker_id="4308" name="De Voorzitter" is_mep="True" mode="spoken">
      <p sl="nl">Hartelijk dank, mevrouw de commissaris.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem15" title="Toegang van het publiek tot milieu-informatie">
    <intervention id="2-215" speaker_id="4308" name="De Voorzitter" is_mep="True" mode="spoken">
      <p sl="nl">Aan de orde is het verslag (A5-0074/2001) van mevrouw Korhola, namens de Commissie milieubeheer, volksgezondheid en consumentenbeleid, over het voorstel voor een richtlijn van het Europees Parlement en de Raad inzake de toegang van het publiek tot milieu-informatie (COM(2000) 402 - C5-0352/2000 - 2000/0169(COD)).</p>
    </intervention>
    <intervention id="2-216" speaker_id="4260" name="Korhola" is_mep="True" mode="spoken" role="rapporteur">
      <p sl="fi">Mijnheer de Voorzitter, het is gebruikelijk om in het begin iemand te bedanken en ik heb daar als rapporteur nu alle reden toe. De richtlijn inzake de toegang tot milieu-informatie was al meteen nadat zij door de Commissie werd gepresenteerd een goed en ambitieus voorstel. Tijdens het proces was onze samenwerking uitstekend en begrepen wij elkaars doelstellingen goed. Ook de vertegenwoordigers van de Raad - ik noem zowel de Franse als de Zweedse vertegenwoordigers – stelden zich constructief op en hadden zich grondig in de zaak verdiept. Ik dank ook de Commissie milieubeheer, volksgezondheid en consumentenbeleid voor haar houding. Ik was zeer verheugd over het feit dat al mijn 25 amendementen door de commissie werden overgenomen en dat de commissieleden met belangrijke aanvullingen kwamen.</p>
      <p sl="fi">Er is nu sprake van een verslag dat niet alleen van belang is voor de individuele burger maar ook voor het communautair milieubeleid. De toegang tot informatie is een belangrijk horizontaal instrument in het communautair milieubeleid en de herziening van de richtlijn heeft al lang genoeg geduurd. De ontwerprichtlijn heeft drie hoofddoelstellingen: het benutten van de ervaringen van de oude richtlijn uit 1990 en het verbeteren van de daarin geconstateerde gebreken, het opnemen in de nieuwe richtlijn van de relevante onderdelen van het Verdrag van Aarhus en het aanpassen van de oude richtlijn aan de nieuwe informatietechnologie.</p>
      <p sl="fi">Als de belangrijkste factoren in mijn verslag beschouw ik ten eerste de verplichting tot het opzetten van registers. Dat is een noodzakelijke voorwaarde voor het goed functioneren van deze richtlijn. De burger moet weten welke documenten beschikbaar zijn en welke instanties daar verantwoordelijk voor zijn. Ik constateerde met tevredenheid dat ook collega Cashman in zijn verslag over transparantie precies hetzelfde eist.</p>
      <p sl="fi">Ik heb ook details inzake het weigeren van informatie geamendeerd. Als het verzoek om informatie wordt geweigerd, omdat de informatie er nog niet is, moet men de aanvrager wel meedelen wanneer de documentatie beschikbaar is en wie de verantwoordelijke ambtenaar is. Een ander amendement inzake het weigeren van informatie heeft betrekking op de in artikel 4, lid 2, genoemde uitzonderingsgevallen. Bij commerciële of industriële informatie die geheim gehouden moet worden vormt informatie over uitstoot een uitzondering; daarover moet men altijd informatie verstrekken. Ik heb een amendement ingediend dat stelt dat er ook over uitstoot informatie moet worden verstrekt als er sprake is van de bescherming van andere informatie. De schadelijke effecten van uitstoot zijn immers niet afhankelijk van de aard van de werkzaamheden die ze hebben veroorzaakt: voor de gezondheid en veiligheid van de burger maakt het niet uit wat de bron is, of er sprake is van een publieke of een commerciële instantie.</p>
      <p sl="fi">Ik vond het nodig een geheel nieuw artikel over de kwaliteit van milieu-informatie op te stellen. Kwaliteit is natuurlijk een belangrijke factor bij het beoordelen van het nut van de hele richtlijn. Bij het bekijken van deze richtlijn ben ik gestuit op het feit dat een omvattende harmonisatie van de emissiemetingen in dit verband niet wordt geëist. Het is toch wel van belang of de uitstoot direct aan de uitlaatpijp wordt gemeten of een kilometer verder met een vlindernetje. Met andere woorden: de meetmethode moet worden vermeld.</p>
      <p sl="fi">Een lastige kwestie in deze richtlijn was de definitie van het begrip overheidsinstantie: hebben de bepalingen alleen betrekking op de overheidsinstantie in conventionele zin of ook op een instantie die een taak van een overheidsinstantie toegewezen heeft gekregen, bijvoorbeeld een bedrijf dat overeenkomstig een met een overheidsinstantie gemaakte afspraak wettig verplichte informatie beheert? Wij hebben nu een formulering gevonden die hopelijk voor veel lidstaten acceptabel is.</p>
      <p sl="fi">Over deze richtlijn bestaat een brede consensus. Ook toen ik amendementen verwierp, deed ik dat vooral uit stijloverwegingen. Dit is een kaderrichtlijn en de bedoeling ervan is niet de wereld al het mooie en goede te wensen wat met transparantie kan worden gewenst. Als juridische tekst is zij waarschijnlijk doeltreffender als zij zeer strikt is.</p>
      <p sl="fi">Sommige commissieleden willen de termijnen voor de antwoorden van overheidsinstanties nog verder verkorten. In het voorstel van de Commissie wordt de termijn verkort tot een maand en, als de omvang en gecompliceerdheid van de zaak dat vereist, tot twee maanden. In alle gevallen wordt geëist dat het antwoord zo snel mogelijk wordt gegeven. Ik ben nog steeds van mening dat die doelstelling realistisch is en in sommige gevallen kan het inkorten van de termijn de kwaliteit van het antwoord negatief beïnvloeden. Ik sta daarom niet achter de voorstellen van de commissie om de termijn nog verder te verkorten.</p>
      <p sl="fi">Als geheel kan men stellen dat de richtlijn voor de lidstaten een norm stelt inzake de transparantie van milieu-informatie. Mijn amendement op artikel 8, lid 2, gaat ervan uit dat dezelfde norm ook voor de Europese instellingen moet gaan gelden. Op die manier bevordert de richtlijn op een positieve manier de transparantie in de hele Europese Unie.</p>
    </intervention>
    <intervention id="2-218" speaker_id="4529" name="Ludford" is_mep="True" mode="spoken">
      <p sl="en">rapporteur voor advies van de Commissie vrijheden en rechten van de burger, justitie en binnenlandse zaken. - Mijnheer de Voorzitter, een belangrijke bijdrage van de Commissie vrijheden en rechten van de burger aan dit verslag is de nadruk op toegang tot milieu-informatie als een recht, niet als een gunst. We hebben ook de clausule bijgedragen waarin wordt gezegd dat de normen voor lidstaten ook van toepassing zouden moeten zijn op EU-instellingen. Daarnaast heeft mijn commissie aan het definitieve verslag een aantal praktische amendementen bijgedragen die tot mijn genoegen door de Commissie milieubeheer zijn overgenomen. Ik doel bijvoorbeeld op de opname van kernbrandstof en -energie en van financiële en economische analyses, op de instelling van toegankelijke registers of lijsten van beschikbare informatiebronnen, het idee dat een aanvrager niet meer dan een redelijk bedrag in rekening mag worden gebracht, namelijk de werkelijke kostprijs van het verzamelen van de gegevens. In geval van uitzonderingen moeten bovendien de nadelige gevolgen van openbaarmaking zwaarder wegen dan de voordelen.</p>
      <p sl="en">Wat het toepassingsgebied van dit voorstel betreft, was ik nogal teleurgesteld, hoewel niet verrast, door de suggestie dat de Britse regering en leden van Labour en de Conservatieve Partij hebben geprobeerd particuliere ondernemingen met activiteiten die het milieu betreffen uit te sluiten. Dit is het soort mazen in de wet waardoor de vorige conservatieve regering geprivatiseerde waterbedrijven vrijstelling kon geven. Deze amendementen hebben het niet gehaald, maar ik maak me zorgen dat het overgenomen amendement op artikel 2, lid 2, sub c) het toepassingsgebied te zeer beperkt. Een van de doelstellingen van het nieuwe voorstel was de mazen in de wet te dichten waardoor geprivatiseerde nutsbedrijven onder de verplichting uit konden. De tekst van de Commissie was duidelijk ook van toepassing op geprivatiseerde nutsbedrijven. Denkt de commissaris dat de amendementen op artikel 2, lid 2, sub c) die de Commissie milieubeheer heeft overgenomen, garanderen dat geprivatiseerde ondernemingen die gas, elektriciteit, water en dergelijke leveren nog steeds verplicht kunnen worden deze informatie te leveren?</p>
    </intervention>
    <intervention id="2-219" speaker_id="4326" name="Gutiérrez-Cortines" is_mep="True" mode="spoken">
      <p sl="es">Mijnheer de Voorzitter, ik heb het woord gevraagd omdat het mijns inziens niet alleen zaak was mevrouw Korhola te ondersteunen, die uitstekend werk heeft verricht, maar ook op te komen voor een belang dat verder reikt dan louter en alleen milieu-informatie.</p>
      <p sl="es">Het onderhavige verslag neemt naar mijn idee een bijzondere plaats in omdat het van invloed is op het recht van de burgers en op de ontwikkeling van de rechten van de Europese burgers die verder reiken dan landsgrenzen, regio’s of andere vitale punten van machtscontrole.</p>
      <p sl="es">Informatiecontrole is van oudsher een zekere vorm van macht, en daarom moeten we proberen te voorkomen dat informatiecontrole gelijk wordt gesteld aan macht en moeten we ernaar streven dat de burger het recht heeft om te worden geïnformeerd.</p>
      <p sl="es">In de tweede plaats geloof ik dat een van de grote problemen op milieugebied hierin gelegen is dat het subsidiariteitsbeginsel er juist toe leidt dat de enige vorm van milieubescherming die we hebben ten laste komt van de burger. De burgers dienen op de hoogte te zijn, en wat subsidiaire onderwerpen betreft moet de Commissie dubbele informatie verschaffen zodat de burger de behartiger kan worden van zijn eigen belangen en van zijn regering kan eisen dat zij haar plicht vervult. De Commissie dient zich derhalve eveneens flink in te zetten voor kwesties van subsidiaire aard teneinde die informatie te verkrijgen, om te bepalen wat de spelregels zijn met betrekking tot de informatie, en om te eisen dat alle landen, onafhankelijk van de manier waarop zij hun beleidsvormen ten uitvoer leggen, verplicht worden informatie te verstrekken, zowel op nationaal als op regionaal niveau.</p>
      <p sl="es">Recente rampen tonen aan dat de burger steeds meer gerechtigd is om zelf zijn risico’s te beheren, en om zijn standpunt te verwoorden, eisen te stellen en toezeggingen te eisen met het oog op de bescherming van zijn eigen belangen in kwesties zoals zijn gezondheid.</p>
      <p sl="es">Het is zaak dat we, ter wille van de adequate tenuitvoerlegging van het subsidiariteitsbeginsel, de macht niet buiten het bereik van de burgers plaatsen. Het recht op informatie is een recht dat ieder mens toekomt, wat betekent dat we ook op de hoogte dienen te zijn van de zwakke punten van het informatiesysteem, hetzij om dat systeem te ondersteunen, of om beslissingen te nemen met betrekking tot de financiering ervan en dergelijke.</p>
    </intervention>
    <intervention id="2-220" speaker_id="4490" name="Malliori" is_mep="True" mode="spoken">
      <p sl="el">Mijnheer de Voorzitter, mevrouw de commissaris, informatie is een grondbeginsel van democratie. Vrije toegang tot en transparantie en verspreiding van milieu-informatie vormen een grondrecht van elke burger die gevoelig is voor de kwaliteit van zijn leef- en werkmilieu. De toegang tot de informatie die in het bezit is van de overheid, is van doorslaggevend belang voor niet alleen de bewustwording van de publieke opinie maar ook het vertrouwen van de burgers en hun democratische deelneming.</p>
      <p sl="el">De toepassing van richtlijn 90/313 bracht heel wat tekortkomingen aan het licht. Herziening bleek onontkoombaar te zijn. De ondertekening van het Verdrag van Aarhus en de ontwikkelingen in de informatietechnologie waren voor de Commissie aanleiding om een nieuwe ontwerprichtlijn op tafel te leggen. Daarin worden voornoemde vraagstukken in grote mate gedekt. Met de amendementen willen wij het voorstel van de Commissie echter nog verder uitbreiden. Met name moeten onder het begrip “overheid” ook instanties en natuurlijke personen vallen die voor rekening van de overheid optreden. De richtlijn gaat over milieu-informatie en moet elke mogelijk vorm van informatie: geschreven informatie, audiovisuele informatie, enzovoort, behelzen.</p>
      <p sl="el">Elke persoon of organisatie moet de gelegenheid krijgen om milieu-informatie op te vragen zonder het bewijs van een wettig belang te moeten leveren. Wat verder de termijn betreft waarbinnen moet worden geantwoord op een aanvraag tot milieu-informatie, lijken mij twee weken te volstaan. Dan kunnen de belanghebbenden tijdig gebruik maken van de inlichtingen.</p>
      <p sl="el">Verder is het volgens mij erg belangrijk dat geen restricties worden opgelegd aan of uitzonderingen worden toegekend voor informatie met betrekking tot bijzonder belangrijke vraagstukken, zoals bijvoorbeeld gasuitstoot, lozingen, opslag of andersoortige introductie in het milieu. Verder moet de overheid telkens wanneer zij, al dan niet uitgaande van uitzonderingen, weigert informatie te verschaffen, deze weigering duidelijk motiveren. In de richtlijn staat dat de overheid een heffing mag verlangen voor de informatieverstrekking. Mijns inziens moet deze heffing beperkt blijven tot de daadwerkelijke kosten in verband met de vermenigvuldiging van de informatie. Dan kan men de toegang van het publiek tot de informatie zo gemakkelijk mogelijk maken.</p>
      <p sl="el">Tot slot wil ik nog de rapporteur, mevrouw Korhola, van harte bedanken voor haar uitstekende verslag. Ik ben er zeker van dat dit een belangrijke hefboom zal zijn voor een actieve betrokkenheid van de burger bij de bestrijding van de milieuproblemen.</p>
    </intervention>
    <intervention id="2-221" speaker_id="4270" name="Paulsen" is_mep="True" mode="spoken">
      <p sl="sv">Mijnheer de Voorzitter, mevrouw de commissaris, mevrouw Korhola heeft prima werk geleverd. Het reeds goede verslag van de commissie is verbeterd door de Commissie milieubeheer, volksgezondheid en consumentenbeleid en hopelijk wordt het na de stemming in de plenaire vergadering nog beter.</p>
      <p sl="sv">Het is duidelijk dat alle huidige en toekomstige milieuproblemen op alle niveaus moeten worden opgelost. Een aantal op Europees niveau, een aantal op nationaal niveau, maar de meeste op lokaal niveau. Het is inherent aan de democratie dat onze burgers zeggenschap hebben, en om goed te kunnen functioneren in de samenleving moeten zij zonder meer recht hebben op alle noodzakelijke informatie. Daarom willen wij dat amendement 6, 16 en 30 morgen in de plenaire vergadering worden aangenomen. Er wordt een tijdslimiet van twee weken gesteld, en in moeilijke gevallen vier weken, voor de termijn waarin overheidsdiensten en bedrijven vragen moeten beantwoorden. Dit komt overeen met het standpunt van het Parlement in het zogeheten verslag-Cashman over transparantie in de Unie.</p>
      <p sl="sv">Het is bovendien van belang dat amendement 19 en 20 worden aangenomen, waarin staat dat overheidsdiensten de verantwoordelijkheid hebben om de individuele burger of organisatie te helpen met het inwinnen van informatie. Het komt erop neer dat ze hulp krijgen bij het zoeken, het aanschrijven, het aanspreken en het vragen op de juiste plek. Dat moet een vanzelfsprekende service zijn van de overheid in een democratisch land.</p>
    </intervention>
    <intervention id="2-222" speaker_id="2054" name="Hautala" is_mep="True" mode="spoken">
      <p sl="fi">Mijnheer de Voorzitter, ik wil mij aansluiten bij de complimenten die in dit debat al aan de rapporteur zijn gegeven. Ik kan zeggen dat dit een modelvoorbeeld is van het feit dat de commissie haar werk echt tot aan het eind doet en in de plenaire vergadering een bijna unaniem voorstel presenteert waarbij de meningsverschillen, zoals in dit geval, tot een minimum zijn beperkt. Ik wil onderstrepen dat er sprake is van een zeer belangrijke hervorming die met het Verdrag van Aarhus is begonnen.</p>
      <p sl="fi">De rapporteur heeft nu een verslag opgesteld over de uitvoering van de eerste taak van dat verdrag met betrekking tot het recht van de burgers op toegang tot milieu-informatie. De andere taken hebben betrekking op het recht van de burgers deel te nemen aan de besluitvorming en het recht van de burgers hun recht te halen in situaties waarin zij verkeerd worden behandeld. Ik moet onderstrepen dat het er niet om gaat dat wij willen dat overheidsinstanties hun goede wil naar de burger tonen, maar dat het gaat om een onvervreemdbaar grondrecht waarvan de burger gebruik moet kunnen maken zonder dat hem wordt gevraagd waarom hij de informatie wil hebben.</p>
      <p sl="fi">Ik was zelf nauw betrokken bij de voorbereiding van het verslag-Cashman en toen ik het verslag-Korhola las, vroeg ik mij af of er aan het verslag-Cashman niet nog het punt moet worden toegevoegd waarin staat dat informatie over milieu en gezondheid zelfs niet geheim mag zijn als ze als bedrijfsgeheim wordt behandeld. Het kan zijn dat veel informatie over milieu en gezondheid voor de burgers geheim zal worden gehouden als een dergelijke grens niet wordt getrokken.</p>
    </intervention>
    <intervention id="2-223" speaker_id="2268" name="Sjöstedt" is_mep="True" mode="spoken">
      <p sl="sv">Mijnheer de Voorzitter, ik sluit mij aan bij alle lofuitingen en wil namens de Fractie Europees Unitair Links zeggen dat wij het verslag steunen en vinden dat het reeds goede verslag verder verbeterd is.</p>
      <p sl="sv">Het recht op toegang tot milieu-informatie is niet alleen een recht, maar ook een machtskwestie. Bij veel milieukwesties staat het algemeen belang van een goed milieu tegenover grote, economische, particuliere belangen. Het recht op informatie is van essentieel belang om een mening te kunnen vormen en het beleid te kunnen beïnvloeden. Daarom is het ook in democratische opzicht belangrijk om ruim van tevoren inzage in milieukwesties te hebben.</p>
      <p sl="sv">Het voorstel dat wij nu bespreken is grotendeels gebaseerd op het Verdrag van Aarhus, dat wij een buitengewoon positief en anticiperend voorbeeld vinden van internationale samenwerking op dit gebied. De wetgeving die wij nu bespreken bestrijkt de EU-instellingen niet, maar die komen aan de orde in een later voorstel. Wat betreft de onderhandelingen over transparantie - artikel 255 - ziet het er helaas naar uit dat het resultaat beduidend slechter zal zijn vergeleken met wat er in het Verdrag van Aarhus staat met betrekking tot het milieu. En een dergelijk resultaat zou volkomen onaanvaardbaar zijn.</p>
      <p sl="sv">Verder is het wat betreft de toekomstige regels van belang dat ook andere instellingen, zoals de Europese Investeringsbank, volledig vallen onder het Verdrag van Aarhus, omdat de werkzaamheden ervan op verschillende manieren een aanzienlijk milieu-effect hebben.</p>
    </intervention>
    <intervention id="2-224" speaker_id="1443" name="Fitzsimons" is_mep="True" mode="spoken">
      <p sl="en">Mijnheer de Voorzitter, het is goed dat we vandaag zo veel milieuverslagen behandelen. Wat ik wil zeggen over het verslag-Korhola is namelijk gekoppeld aan het verslag-Oomen-Ruijten en het verslag-Myller en het komt goed uit dat dit debat nu plaatsvindt, bij de tiende verjaardag van de Milieutop van Rio in 1992. Ik gebruik het woord ‘verjaardag’ heel voorzichtig want ik denk niet dat deze tiende verjaardag van de eerste Milieutop veel aanleiding biedt om feest te vieren.</p>
      <p sl="en">Het is bepaald geen positieve ontwikkeling dat de Verenigde Staten en de Europese Unie onlangs niet tot overeenstemming konden komen over het toegestane niveau van gasuitstoot voor de toekomst. Ik hoop dat de VS en de Europese Unie een behoorlijke overeenkomst zullen sluiten waarmee een duurzame reductie van de hoeveelheid broeikasgassen gewaarborgd is. Immers, hoe groter de reductie van de broeikasgassen, hoe groter de afremming van de klimaatverandering, die weer een verwoestend effect heeft op kust- en eilandgemeenschappen, niet alleen in Europa maar over de hele wereld.</p>
      <p sl="en">Ik ben op de hoogte van de voorbereidingen van de Europese Unie voor de wereldtop over duurzame groei die in 2002 in Zuid-Afrika wordt gehouden en ik steun de vier actiepunten die de Europese Commissie ter voorbereiding op deze wereldtop heeft vastgesteld. De Europese Unie streeft ernaar de natuurlijke hulpbronnen aan de basis van de economische groei te beschermen, eco-efficiëntie te stimuleren, duurzaam gebruik van water, land en energie te bevorderen en de vicieuze cirkel van armoede en milieuvervuiling te doorbreken. Dat alles kan het best in het kader van de Verenigde Naties.</p>
      <p sl="en">Tien jaar na Rio is aan de verwachtingen niet voldaan. De druk op het milieu is toegenomen en de armoede in de wereld wordt steeds groter. We moeten onze inspanningen verdubbelen zodat we er zeker van kunnen zijn dat de wereldtop van volgend jaar is opgewassen tegen de uitdaging van duurzame groei en bescherming van bestaande gemeenschappen.</p>
      <p sl="en">Het vijfde communautaire milieuactieprogramma beschermt de burgers tegen de nadelige gevolgen van luchtvervuiling. Het is duidelijk dat de langetermijndoelstelling van het vijfde milieuactieprogramma niet gemakkelijk zal worden gehaald en daarom heeft de Commissie terecht gekozen voor een stap-voor-stap benadering voor het uiteenzetten van haar zogenoemde interim-milieudoelstellingen voor het jaar 2010. De Commissie milieubeheer zal daarbij een belangrijke coördinerende rol blijven spelen en ik feliciteer de rapporteur daarom met haar verslag.</p>
    </intervention>
    <intervention id="2-225" speaker_id="4416" name="Bernié" is_mep="True" mode="spoken">
      <p sl="fr">Mijnheer de Voorzitter, de doelstelling van een grotere doorzichtigheid en het bevorderen van toegang van het publiek tot milieu-informatie onderschrijf ik volledig. Maar het verslag- Korhola laat een groot aantal voetangels en klemmen zien voor al degenen die duidelijkheid willen. Ik betreur met name dat het verslag niet verder gaat. Ik betreur het eveneens dat de tekst alleen betrekking heeft op de toegang van het publiek tot documenten, en niet ook op die van parlementsleden die in het kader van hun mandaat optreden.</p>
      <p sl="fr">Ik zou als voorbeeld graag een geval noemen dat mijzelf is overkomen en dat voor zichzelf spreekt. In februari 2000 ben ik zo vrij geweest om te vragen om de jaarlijkse publicatie van de wetenschappelijke, technische en financiële balans van de activiteiten in het kader van LIFE, een programma met een begroting van 613 miljoen euro. Toen ik in augustus 2000 nog steeds niets had ontvangen, heb ik mij gewend tot de directeur-generaal Milieuzaken en de secretaris-generaal van de Europese Commissie teneinde inlichtingen te verkrijgen over het programma LIFE, met name over het behoud van het meer van Grandlieu, dat blijkbaar het stempel “top secret ” had gekregen. Tot mijn grote verbazing kreeg ik slechts enkele onbeduidende stukken met de mededeling dat het uitvoerig overzicht van de uitgaven van dit project persoonlijke gegevens bevatte en ik om die reden geen toegang tot die informatie had.</p>
      <p sl="fr">Kan men mij uitleggen in hoeverre het bekendmaken van informatie over de aankoop van percelen met uitsluitend publiek geld een schending is van het recht op privacy, in plaats van rechtmatige controle op publieke gelden die door elk zichzelf respecterend parlementslid zou moeten worden ingesteld? Toegang tot de wetenschappelijke onderzoeken die in het kader van dit fameuze LIFE worden uitgevoerd, is evenmin mogelijk om de eenvoudige reden dat de Commissie deze niet in haar bezit heeft. Dat is wel het toppunt! De Commissie doet de suggestie om mij rechtstreeks te richten tot de uitvoerder van het project, die op geen enkele manier verplicht is mij informatie te verstrekken en dat trouwens ook niet heeft gedaan. En dat is dan weer niet vreemd als men weet dat het programma op een regelrechte ecologische ramp is uitgelopen.</p>
      <p sl="fr">Omdat we dit soort misstanden willen voorkomen, stemmen we over deze tekst die wel een stap in de goede richting is; maar mogen wij echt verwachten dat er ooit ook maar enige doorzichtigheid ten aanzien van de besteding van Europese gelden wordt bereikt?</p>
    </intervention>
    <intervention id="2-226" speaker_id="1892" name="Coelho" is_mep="True" mode="spoken">
      <p sl="pt">Mijnheer de Voorzitter, beste collega’s, ik wil allereerst onze collega Eija-Riitta Korhola en de Milieucommissie feliciteren met de verbeteringen die ze hebben aangebracht in de tekst die ons hier is voorgelegd. Ik wil ze ook bedanken voor het feit dat ze het grootste deel van de in de Commissie openbare vrijheden goedgekeurde bijdragen overgenomen hebben. Ik was in die commissie schaduwrapporteur voor barones Ludford.</p>
      <p sl="pt">Het Parlement heeft zich altijd – en terecht – ingezet voor meer openheid en transparantie bij de activiteiten die door de autoriteiten ontwikkeld worden. Dus ook als het gaat om de toegang tot documenten. De toegang tot informatie over aangelegenheden die het milieu betreffen moet beschouwd worden als één van de fundamentele elementen van een efficiënt milieubeleid. Het draagt ertoe bij dat de mensen zich beter bewust worden van milieukwesties. Het milieu wordt beter beschermd en vaart daar wel bij. Bovendien maakt meer openheid het gemakkelijker te controleren of communautaire milieuwetgeving volledig en efficiënt wordt toegepast. Tot slot kunnen de burgers zo efficiënter deelnemen in het besluitvormingsproces in milieuzaken die rechtstreeks op hen betrekking kunnen hebben.</p>
      <p sl="pt">Met dit initiatief willen we de richtlijn van 1990 vervangen. De bedoeling is – onder andere – om de richtlijn aan te passen aan de ontwikkelingen in de informatietechnologie. We scheppen zo een richtlijn van de tweede generatie die een weerspiegeling is van de wijze waarop thans in onze maatschappij informatie wordt geproduceerd.</p>
      <p sl="pt">Tot slot wil ik graag twee aspecten nader belichten. Allereerst is daar de kwestie van de termijnen waarbinnen de autoriteiten verplicht zijn de gevraagde informatie te verschaffen. Dat moet zo snel mogelijk geschieden en mag niet langer dan een maand duren. Het tweede aspect betreft de uitzonderingen. Die hebben we beperkt. Teneinde legitieme belangen te beschermen moeten er bepalingen bestaan die het toestaan dat bepaalde informatie niet openbaar wordt. Dat is aanvaardbaar, maar het is van wezenlijk belang dat deze uitzonderingen heel duidelijk worden gedefinieerd en strictu sensu worden geïnterpreteerd. Anders wordt het toegankelijkheidsbeginsel afgezwakt en kan de richtlijn niet aan haar doel beantwoorden.</p>
    </intervention>
    <intervention id="2-227" speaker_id="1875" name="González Álvarez" is_mep="True" mode="spoken">
      <p sl="es">Mijnheer de Voorzitter, ik schaar mij achter het betoog van mijn vriend, Jonas Sjöstedt, maar ik zou het woord willen voeren om het verslag van mevrouw Korhola te verdedigen – dat met eenparigheid van stemmen is goedgekeurd in de Milieucommissie – met name vanuit het gezichtspunt van de Commissie verzoekschriften, alsook om op te komen voor de rol van de burgers in de naleving van het Gemeenschapsrecht.</p>
      <p sl="es">Als lid van de Commissie verzoekschriften moet ik zeggen dat 40% van de verzoeken afkomstig is van burgers en niet-gouvernementele organisaties die opkomen voor de naleving van het communautaire milieurecht. Hun werk zou onmogelijk zijn als zij niet binnen de vereiste termijnen voldoende informatie ter beschikking kregen. Onze ervaring is dat de indieners van verzoeken in vele gevallen op problemen stuiten die niet alleen samenhangen met de complexiteit van het Gemeenschapsrecht – dat soms bijzonder ingewikkeld en moeilijk toegankelijk is – maar ook met het verkrijgen van voldoende informatie van de plaatselijke, autonome en nationale bestuursorganen om de verzoeken naar behoren voor te leggen aan de Commissie verzoekschriften, en soms om de klachten aan de Europese Commissie voor te leggen, zoals mevrouw de commissaris wel bekend is. Derhalve is het onontbeerlijk dat deze richtlijn wordt goedgekeurd en dat zij zo snel mogelijk wordt opgenomen in de wetgeving van de lidstaten. Een van de problemen met de vorige richtlijn 90/313/EEG was namelijk juist de vertraging waarmee die richtlijn in de nationale wetgeving van de lidstaten werd omgezet, alsook haar slechte toepassing gedurende al die jaren.</p>
      <p sl="es">In deze nieuwe herziening van de richtlijn wordt uiteraard voorgesteld dat we ons beleid afstemmen op het Verdrag van Aarhus, nog afgezien van de studie van de ervaringen met de slechte toepassing van richtlijn 90/313/EEG.</p>
    </intervention>
    <intervention id="2-228" speaker_id="4382" name="Doyle" is_mep="True" mode="spoken">
      <p sl="en">Mijnheer de Voorzitter, het globale doel van de herziening van richtlijn 90/313/EEG inzake toegang tot milieu-informatie is de Gemeenschap en de lidstaten in de gelegenheid stellen de relevante bepalingen van het Verdrag van Aarhus inzake toegang tot informatie, inspraak van het publiek bij de besluitvorming en toegang tot de rechtspraak in milieuaangelegenheden ten uitvoer te leggen.</p>
      <p sl="en">In Ierland hebben we de algemene bepalingen al omgezet in onze nationale regelgeving en in onze wetgeving inzake vrijheid van informatie, natuurlijk met inbegrip van de oorspronkelijke richtlijn 90/313/EEG.</p>
      <p sl="en">Ik zou graag een paar punten aan de orde stellen waarmee we problemen hebben. Over het algemeen ben ik het eens met de bepalingen van amendement 15 op artikel 2, lid 2, en de definitie van “overheidsinstantie”. Ik heb geen ernstige bezwaren tegen dat amendement, maar ik maak me zorgen dat sommige partijen terug zouden kunnen keren naar het oorspronkelijke voorstel van de Commissie voor artikel 2, lid 2, sub c) waarin wordt gesteld: “de uitvoering van diensten van algemeen economisch belang die gevolgen hebben of waarschijnlijk zullen hebben voor …” Als dit gebeurt - als we, met andere woorden, terugkeren naar het oorspronkelijke voorstel van de Commissie - zou het moeilijk, zo niet onmogelijk zijn, dit in nationale wetten om te zetten. Het resultaat zou waarschijnlijk zijn dat lichamen die geen overheidsinstanties zijn op dezelfde voet behandeld worden, in termen van mededinging. In Ierland zou bijvoorbeeld Telecom Éireann, nu eircom, als voormalige overheidsinstantie onder het toepassingsgebied vallen. In dat geval moeten ook particuliere telecommunicatieondernemingen en andere telecommunicatie-exploitanten worden opgenomen. Dat is niet in overeenstemming met de interpretatie van Aarhus, dus het zou problemen kunnen opleveren.</p>
      <p sl="en">De termijn die in amendement 16 op artikel 3, lid 2, sub a) wordt voorgesteld is niet redelijk. Aangezien deze richtlijn van toepassing is op alle documenten die op het milieu betrekking hebben, zullen de dossiers in veel gevallen waarschijnlijk elders worden bewaard, misschien niet in elektronische vorm. Het voorstel van de Commissie om deze documenten “zo spoedig mogelijk of uiterlijk binnen één maand” ter beschikking te stellen is redelijk. Dat is 50% sneller dan op het moment gebeurt en in overeenstemming met de bestaande bepalingen inzake vrijheid van informatie in Ierland.</p>
      <p sl="en">Tot slot heb ik bedenkingen over amendement 24. De bepaling over vergoedingen moeten ruimte voor eigen beslissingen laten. De tarieven moeten natuurlijk gepubliceerd worden en rekening houden met de tijd die met het opzoeken gemoeid is, vooral bij herhaalde verzoeken om informatie. Ik stel voor dat we dit amendement niet overnemen en de hoogte van de vergoedingen aan het inzicht van de overheidsinstanties overlaten.</p>
    </intervention>
    <intervention id="2-229" speaker_id="photo_generic" name="Wallström" is_mep="True" mode="spoken" role="Commissie">
      <p sl="sv">Mijnheer de Voorzitter, geachte afgevaardigden, men bereikt het beste resultaat op milieugebied als alle betreffende burgers de mogelijkheid krijgen om deel te nemen aan het proces. Een betere toegang van het publiek tot milieu-informatie zorgt voor een groter milieubewustzijn. Om de noodzakelijke aanpassingen voor een gegarandeerde duurzame ontwikkeling te laten slagen, moeten de burgers centraal staan in het milieubeleid. In de Verklaring van Rio werd het belang al onderstreept van de betrokkenheid van het publiek bij de vormgeving en uitvoering van het milieubeleid. Het is moeilijk voor het publiek om inspraak te hebben en druk uit te oefenen als het geen toegang heeft tot milieu-informatie. Daarom is dit voorstel over meer recht op milieu-informatie zo belangrijk.</p>
      <p sl="sv">In 1998 hebben de lidstaten het VN/ECE-verdrag ondertekend betreffende toegang tot informatie, inspraak bij de besluitvorming en toegang tot de rechter inzake milieuaangelegenheden - het Verdrag van Aarhus. Dit verdrag is een grote stap vooruit voor de uitvoering van beginsel 10 van de Verklaring van Rio en de voortzetting van het transparantieproces dat in gang gezet is door middel van richtlijn 90/313/EEG inzake de vrije toegang tot milieu-informatie. Voordat de Unie het Verdrag kan ratificeren, moet de huidige regelgeving van de Unie worden aangepast. Dat is ook één van de hoofddoelen van dit voorstel. Een ander hoofddoel is de gebreken verhelpen die gesignaleerd zijn bij de praktische toepassing van de in 1990 aangenomen richtlijn 90/313/EEG.</p>
      <p sl="sv">Eén van de belangrijkste elementen van het Commissievoorstel voor een nieuwe richtlijn is het geven van recht op milieu-informatie in plaats van vrije toegang tot milieu-informatie. Er wordt ook een uitgebreidere definitie van milieu-informatie gegeven en een kortere termijn gesteld waarin overheidsdiensten informatie moeten verstrekken. Verder worden er duidelijke definities gegeven van de uitzonderingen en wordt er voorgesteld dat overheidsdiensten alleen kunnen weigeren milieu-informatie te geven als deze particuliere of algemene belangen kan schaden die onder de uitzonderingen vallen. Daarnaast wordt voorgesteld dat overheidsinstanties het publiek ook actief milieu-informatie kunnen geven.</p>
      <p sl="sv">Ten aanzien van de kwestie van de overheidsinstanties kan ik zeggen dat de Commissie het amendement van mevrouw Korhola met een definitie van "overheidsinstanties" heeft goedgekeurd. Dit is geheel in overeenstemming met het Verdrag van Aarhus. Als er ook openbare diensten worden geprivatiseerd zoals nu in het Verenigd Koninkrijk gebeurt, is het aan de betreffende nationale overheidsinstanties om erop toe te zien dat de burgers milieu-informatie blijven krijgen.</p>
      <p sl="sv">Het Commissievoorstel bevat de belangrijkste verplichtingen van het Verdrag van Aarhus en voert op sommige onderdelen verder. Maar het wordt aan de lidstaten overgelaten hoe zij deze verplichtingen in de praktijk toepassen. Het Commissievoorstel is de afgelopen maanden zonder meer verbeterd en hierbij wil ik mevrouw Korhola en het Europees Parlement bedanken voor hun inspanningen. Dankzij dit uitstekende werk ben ik ervan overtuigd dat er een gemeenschappelijk standpunt moet kunnen worden vastgesteld tijdens de bijeenkomst van de Raad in juni.</p>
      <p sl="sv">Een aantal amendementen van het Parlement heeft tot doel het Commissievoorstel aan te passen aan de exacte formuleringen van het Verdrag van Aarhus. De Commissie keurt deze amendementen over het algemeen goed. Daarentegen kunnen wij de amendementen die in hoge mate afwijken van het Verdrag van Aarhus niet goedkeuren. Een aantal amendementen leidt ons inziens tot een te gedetailleerde regelgeving van de kwesties in het voorstel. Ik wil benadrukken dat het een kaderrichtlijn betreft. Het hoofddoel is het vaststellen van fundamentele voorwaarden voor het veiligstellen van de toegang van het publiek tot milieu-informatie. Ik denk daarom dat de lidstaten ook ruimte moeten krijgen voor een zekere flexibiliteit bij de uitvoering van de richtlijn in de nationale wetgeving.</p>
      <p sl="sv">Een kwestie die tijdens het debat ter sprake kwam, betrof de registers. Het voorstel voorziet de mogelijkheid om registers in de lidstaten op te stellen, maar het moet niet verplicht zijn. Er komen geen bindende regels voor de lidstaten voor het opstellen van registers.</p>
      <p sl="sv">Omdat deze kwestie ook aan de orde is geweest tijdens het debat wil ik tot slot nog enkele woorden wijden aan de toegang van het publiek tot milieu-informatie die bewaard wordt bij de EU-instellingen. Ik ben nu bezig de verschillende alternatieven te onderzoeken om te garanderen dat de instellingen van de Unie ook de verplichtingen nakomen uit het Verdrag van Aarhus. Ik ben van plan om hier zo snel mogelijk op terug te komen. Vanzelfsprekend moeten wij eerst de behandeling afwachten van het voorstel waarover nu gediscussieerd wordt. Wij kunnen als Commissie de amendementen aangaande deze kwestie niet goedkeuren, omdat zij buiten het toepassingsgebied vallen voor deze richtlijn die zich op de lidstaten richt.</p>
      <p sl="sv">Ik wil ook enkele woorden richten tot de heer Bernié over het LIFE-programma en diverse LIFE-projecten. Ik ben persoonlijk van mening dat het van zeer groot belang is dat wij informatie verstrekken en volledig openstaan voor de LIFE-projecten. Het probleem is echter dat de lidstaten naar eigen zeggen deze informatie hebben voortgebracht en dat zij daarom niet willen dat deze door de Commissie wordt verstrekt. Met name dit probleem wordt behandeld in verband met de discussie over artikel 255. Op deze kwesties moeten wij terugkomen met een voorstel over de manier waarop de EU-instellingen moeten worden aangepast aan het Verdrag van Aarhus. Ik beloof u dat wij hier zo snel mogelijk op terug zullen komen.</p>
      <p sl="sv">Samengevat kan de Commissie amendement 3 in zijn geheel en amendement 1, 11, 15, 19, 21, 24, 25, 26 en 28 gedeeltelijk goedkeuren. De Commissie kan in beginsel amendement 13, 17, 19, 20, 21, 23 en 24 goedkeuren. De Commissie kan daarentegen amendement 2, 4, 5, 6, 7, 8, 9, 10, 12, 13, 14, 16, 18, 22, 27, 29 en 30 niet goedkeuren.</p>
    </intervention>
    <intervention id="2-230" speaker_id="1033" name="De Voorzitter" is_mep="True" mode="spoken">
      <p sl="nl">Hartelijk dank, mevrouw de commissaris.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem16" title="Vragenuur (Commissie)">
    <intervention id="2-232" speaker_id="1033" name="De Voorzitter" is_mep="True" mode="spoken">
      <p sl="nl">Aan de orde is het vragenuur voor vragen aan de Commissie (B5-0018/2001).</p>
      <p sl="nl">Eerste deel</p>
    </intervention>
    <intervention id="2-233" speaker_id="1033" name="De Voorzitter" is_mep="True" mode="spoken">
      <p sl="nl">Vraag nr. 47 van Lennart Sacrédeus (H-0191/01):</p>
      <p sl="nl">Betreft: Aanduiding van de oorsprong op vlees</p>
      <p sl="nl">In de loop van februari bleek uit de opiniepeiling Eurobarometer dat de steun voor de voorgenomen EU-uitbreiding naar het Oosten in een aantal lidstaten bedenkelijk aan het wankelen is. In de drie landen met de meeste inwoners, Duitsland, Frankrijk en Groot-Brittannië, was de meerderheid van de ondervraagden tegen uitbreiding van de EU. Dit bericht komt op hetzelfde ogenblik waarop de crisis rondom de gekkekoeienziekte in de meeste lidstaten op een hoogtepunt is. Als de EU wordt uitgebreid en meer leden gaat tellen wordt het geografische gebied waaruit landbouwproducten afkomstig zijn, aanzienlijk vergroot. Dit houdt in dat het voor de burgers van de EU nog moeilijker dan tegenwoordig wordt erachter te komen waar een bepaald product vandaan komt.</p>
      <p sl="nl">Kan de Commissie, om het wantrouwen tegen vleesproducenten te bestrijden, zich de invoering voorstellen van een verplichting tot aanduiding van de oorsprong van vleesproducten, nationaal dan wel regionaal, om de consumenten betere informatie te verstrekken?</p>
    </intervention>
    <intervention id="2-234" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, geachte afgevaardigden, in juli 2000 hebben het Europees Parlement en de Raad voor rundvlees een verplichte etikettering voorgeschreven voor zowel verse als diepvriesproducten die op de markt worden gebracht. Dat was een belangrijke stap om de transparantie te verbeteren en het vertrouwen van de consumenten te herstellen. Op dit moment maken we een tweede zware crisis mee in de rundvleessector en nu al kan die verplichte etikettering voor rundvlees zijn waarde bewijzen. Inmiddels is namelijk de oorsprong van elk rundvleesproduct aan te tonen, terwijl tegelijkertijd ook vastgesteld kan worden waar het dier geslacht en uitgesneden is. Vanaf begin volgend jaar komt bij deze kenmerken ook nog de plaats waar het dier geboren en gemest is.</p>
      <p sl="de">Met betrekking tot de identificatie van rundvleesproducten, die overigens op alle voedingsmiddelen van toepassing is die rundvlees bevatten, dient de Commissie zich aan het tijdschema te houden dat is neergelegd in artikel 21 van verordening 1760/2000. Daarin is opgenomen dat de Commissie uiterlijk 14 augustus 2003 een verslag en eventueel passende voorstellen aan het Europees Parlement en de Raad dient voor te leggen over de etikettering van deze producten.</p>
      <p sl="de">In het kader van de algemene etiketteringsvoorschriften is de Commissie echter al bezig met een voorstel voor de vermelding van het percentage vlees en slachtafvalproducten in alle levensmiddelen. Dit voorstel zou dan een volgende wezenlijke vooruitgang betekenen op weg naar een grotere transparantie voor vleesproducten.</p>
    </intervention>
    <intervention id="2-235" speaker_id="4305" name="Sacrédeus" is_mep="True" mode="spoken">
      <p sl="sv">Ik wil commissaris Fischler bedanken voor zijn antwoord en opmerken dat volgend jaar de plaats van herkomst en productie van het vlees moeten worden aangegeven. Moet dan de naam van de betreffende boerderij of alleen de plaatsnaam vermeld worden? Ik heb mijn vraag gesteld naar aanleiding van het afnemende vertrouwen van de consument in de landbouwsector. Op dit moment geldt dat met name voor de Europese vleesindustrie. Daarom is het van belang dat deze informatie over de herkomst van vlees en andere levensmiddelen zo snel mogelijk verstrekt wordt.</p>
      <p sl="sv">Ik wil commissaris Fischler vertellen over een bedrijf uit de plaats waar ik vandaan kom, Mora, in de provincie Dalarna. Het gaat om het bedrijf Siljanet van Anders Lindberg, die een systeem voor gegevensetikettering heeft bedacht en ingevoerd, waarop hij octrooi heeft aangevraagd. Hiermee kan het vlees getraceerd worden naar de boerderij waar het vandaan komt. Tijdens een conferentie in Brussel op 6 maart is dit verder bijgewerkt.</p>
    </intervention>
    <intervention id="2-236" speaker_id="photo_generic" name="Fischler" is_mep="True" mode="spoken">
      <p sl="de">Mijnheer de Voorzitter, ter verduidelijking zal ik even ingaan op de oorsprong van dat onderscheid. Sinds 1 september vorig jaar is het verplicht om de gegevens die op de slachtlocatie vastgesteld kunnen worden, op de etiketten te vermelden. Elk dier heeft een oormerknummer en wanneer dat aan het vlees wordt gekoppeld, kan de herkomst van het dier waar het vlees vandaan komt, worden vastgesteld. Ten tweede is op de slachtlocatie vanzelfsprekend bekend waar het dier geslacht is en kan ook vastgesteld worden waar het vlees uitgesneden is.</p>
      <p sl="de">Het andere probleem dat vanaf 1 januari 2001 speelt, is dat we ook gegevens willen vermelden over de plaats waar de dieren geboren en gemest zijn. Dat kan echter niet op de slachtlocatie vastgesteld worden, maar daarvoor moet het dier als het ware zijn geschiedenis mee brengen. Om dat goed te laten functioneren, is echter een passende databank nodig en ook een passende geautomatiseerde registratie. Daarbij doet zich het probleem voor - en dat is ook de reden waarom we pas later over de gehele linie met dit system kunnen beginnen - dat niet alle lidstaten over voldoende gegevens beschikken om de geboorteplaats van alle dieren computermatig te kunnen vaststellen.</p>
      <p sl="de">Vanaf 1 januari 2002 is de situatie dan ook nog steeds zo dat deze gegevens niet van elk dier beschikbaar zijn, maar er kan wel al een erg nauwkeurig onderscheid worden gemaakt. Met betrekking tot kwaliteitsvlees en ander vlees dat als zodanig wordt aangemerkt, dienen deze gegevens verplicht op het etiket vermeld te worden, meestal in de vorm van een code en niet via een uitgeschreven naam. Al het andere vlees mag dan niet onder de noemer kwaliteitsvlees op de markt worden gebracht. Zo is de procedure.</p>
    </intervention>
    <intervention id="2-237" speaker_id="1033" name="De Voorzitter" is_mep="True" mode="spoken">
      <p sl="nl">Vraag nr. 48 van Rosa Miguélez Ramos, die wordt vervangen door de heer Medina Ortega (H-0193/01):</p>
      <p sl="nl">Betreft: Steun voor de veeteelt van de lidstaten die getroffen is door de dolle koeienziekte</p>
      <p sl="nl">De laatste jaren worden er in verschillende lidstaten dieren ontdekt die aangetast zijn door spongiforme encefalopatie van het rund (BSE), als gevolg van de uitvoer van dierenmeel uit Groot-Brittannië naar de landen in kwestie, op een ogenblik dat het in Groot-Brittannië zelf al verboden was om het bewuste dierenmeel in de handel te brengen.</p>
      <p sl="nl">De Europese Unie heeft Groot-Brittannië destijds omvangrijke steun verleend om de crisis het hoofd te kunnen bieden. Vandaag, nu er in andere landen gevallen van dolle koeienziekte opduiken, verwacht de publieke opinie steunverlening van de Gemeenschap die te vergelijken is met degene die destijds toegekend is aan het land dat aan de oorsprong van de ziekte ligt. Als dat niet zo zou zijn, dan zouden we opnieuw te maken hebben met de paradox van voorzitter Prodi, die hij bij de voorlegging van het programma voor 2001 omschreven heeft als een Europa dat alsmaar meer nodig wordt, maar desondanks als alsmaar verder afgelegen aangevoeld wordt.</p>
      <p sl="nl">Met welke absolute bedragen en voor welke percentages heeft de Europese Unie de maatregelen naar aanleiding van de BSE-crisis in Groot-Brittannië gefinancierd?</p>
      <p sl="nl">Over welke middelen beschikt ze en voor welke percentages denkt ze de steunmaatregelen voor de landen die door de nieuwe BSE-crisis getroffen worden te helpen financieren?</p>
    </intervention>
    <intervention id="2-238" speaker_id="photo_generic" name="Fischler" is_mep="True" mode="spoken" role="Commissie">
      <p sl="de">Mijnheer de Voorzitter, geachte dames en heren, om de problemen ten tijde van de eerste BSE-crisis op te lossen - toen de uitvoer van levende runderen en rundvlees uit het Verenigd Koninkrijk verboden was - werd in Engeland in het kader van de zogenaamde dertig-maanden-regeling alle vlees vernietigd van dieren die op het moment van slachten ouder waren dan dertig maanden. Bovendien werd er een verwerkingspremie voor kalveren ter beschikking gesteld indien die kalveren op jonge leeftijd geslacht werden. Die regeling gold niet alleen in het Verenigd Koninkrijk, maar ook in Frankrijk, Portugal en Ierland.</p>
      <p sl="de">In de vier jaar tussen 1996 en 2000 dat die dertig-maanden-regeling in Groot-Brittannië van kracht was, heeft dat de EU-begroting een bedrag van 1275,4 miljoen euro gekost. Dit bedrag komt overeen met 70% van de opkoopprijs van deze dieren. De resterende 30% van de koopprijs en van de totale verwijderingskosten was voor rekening van Groot-Brittannië. Van het EU-bedrag werd telkens 80% betaald als de dieren geslacht werden, en de resterende 20% als aangetoond kon worden dat het dier- en beendermeel dat van deze dieren afkomstig was, verbrand was. Daarbij moet echter opgemerkt worden dat de totale kosten voor het slachten en de 'schadevrije' verwijdering van de dieren door het Verenigd Koninkrijk gedragen moesten worden.</p>
      <p sl="de">De verwerkingspremie voor kalveren is voor honderd procent uit de communautaire begroting gefinancierd. In de vier genoemde lidstaten waar de premieregeling van kracht was, heeft dat tot een kostenpost van in totaal 326,6 miljoen euro geleid. Van dat bedrag is 235,4 miljoen in het Verenigd Koninkrijk terechtgekomen. De communautaire maatregelen om de eerste BSE-crisis op te lossen, omvatten echter ook een volledige financiering van de openbare opslag, een premie voor het op jonge leeftijd op de markt brengen van kalveren en een rechtstreekse extra steun van 1309,9 miljoen euro. Deze rechtstreekse steun - voor de premies voor het op jonge leeftijd op de markt brengen van kalveren en voor de openbare opslag, waarbij in totaal 700.000 ton vlees opgeslagen is - is aan alle lidstaten ten goede gekomen.</p>
      <p sl="de">Voor het oplossen van de huidige crisis heeft de Commissie in 2001 niet alleen 238 miljoen euro ter beschikking gesteld voor interventies en 700 miljoen euro voor het vernietigingsplan, maar heeft zij onlangs ook bij de Raad en het Parlement een pakket maatregelen voor de rundvleessector ingediend met zowel interventie- als speciale marktmaatregelen om de productie van rundvlees tussen 2001 en 2003 te verminderen.</p>
      <p sl="de">Dat pakket brengt extra kosten met zich mee naast de circa 1 miljard die al is goedgekeurd in het kader van de begroting voor 2001. In 2001 bedragen die extra kosten 157 miljoen, in 2002 1145 miljoen en in 2003 181 miljoen. De kosten van de opkoopmaatregel en de speciale regelingen komen eveneens voor 70% voor rekening van de Gemeenschap; alle andere kosten dienen door de lidstaten betaald te worden. De opslagkosten als gevolg van de interventiemaatregel worden net als voorheen volledig door de Gemeenschap gefinancierd.</p>
    </intervention>
    <intervention id="2-239" speaker_id="1337" name="Medina Ortega" is_mep="True" mode="spoken">
      <p sl="es">Mijnheer de commissaris, dank u zeer voor de informatie die u ons verstrekt heeft. Gelooft u, mijnheer de commissaris dat, gezien de huidige exponentiële groei van de communautaire uitgaven in deze sector, de verschillende lidstaten die zijn getroffen door de tweede crisis van de gekkekoeienziekte werkelijk in staat zullen zijn in de hierdoor ontstane behoeften te voorzien met de middelen die de Commissie in de komende jaren 2002 en 2003 vermoedelijk tot haar beschikking heeft?</p>
    </intervention>
    <intervention id="2-240" speaker_id="photo_generic" name="Fischler" is_mep="True" mode="spoken">
      <p sl="de">Mijnheer de Voorzitter, wij hebben aan het pakket maatregelen dat wij hebben voorgelegd ook een financieel memorandum gekoppeld. Daaruit blijkt heel duidelijk welke uitgaven we kunnen verwachten en hoe wij deze willen financieren. Naar ons idee zijn deze middelen dan ook afgedekt. Wij houden er namelijk rekening mee dat wij ook bij de begroting voor 2002 onder de limiet zullen blijven die in Berlijn is afgesproken, met name vanwege de onvoorziene ontwikkeling in de koersverhouding tussen de euro en de dollar sindsdien en met name ook omdat de uitvoer van tarwe zich onverminderd gunstig ontwikkelt en er ook op andere gebieden niet zoveel uitgaven gedaan hoeven te worden. Dat betekent dat we enerzijds de speelruimte die zo is ontstaan, kunnen gebruiken om de druk voor de rundveehouders te verlichten, en dat we ons anderzijds ook aan de plafonds kunnen houden waartoe in Berlijn is besloten.</p>
    </intervention>
    <intervention id="2-241" speaker_id="2000" name="Varela Suanzes-Carpegna" is_mep="True" mode="spoken">
      <p sl="es">Mijnheer de commissaris, in Galicië heerst grote ongerustheid. Galicië is een doelstelling-1-regio die getroffen is door BSE en die met voorbeeldige striktheid een plan ter bestrijding van deze ziekte ten uitvoer legt.</p>
      <p sl="es">Ik zou willen weten of er in deze door de commissaris genoemde maatregelen is voorzien of zal worden voorzien in rechtstreekse steun aan de veehouders. En of er, om het in concrete termen te zeggen – want zo luidt het verzoek dat mij gedaan is – speciale maatregelen mogen of zullen worden getroffen voor koeien van 9 tot 24 maanden, en of de speciale premie voor het ruimen van stieren kan of zal worden gewijzigd door vervanging van het criterium van de leeftijd door dat van het gewicht, te weten een gewicht van 185 kilo. Aldus het verzoek dat mij is gedaan en dat vanuit het gezichtspunt van de bestrijding van deze ziekte niet zonder belang is.</p>
    </intervention>
    <intervention id="2-242" speaker_id="photo_generic" name="Fischler" is_mep="True" mode="spoken">
      <p sl="de">Mijnheer de Voorzitter, het spijt mij dat het telkens even duurt, maar de vertaling neemt altijd iets meer tijd in beslag dan de spreker nodig heeft. Op de vragen van de heer Varela Suanzes-Carpegna wil ik het volgende zeggen: Ten eerste geven wij reeds alle beschikbare middelen in het kader van de door ons voorgestelde maatregelen uit. In de begroting van 2001 is geen ruimte meer voor extra middelen die we bijvoorbeeld zouden kunnen gebruiken als rechtstreekse steun voor de landbouwers. Er is nu ook sprake van een andere situatie dan ten tijde van de eerste BSE-crisis. Toen waren namelijk nog de oude landbouwrichtsnoeren van kracht en die waren veel genereuzer. Op dit moment geldt echter de beduidend strengere limiet die in Berlijn is afgesproken, en deze is tijdens de Top in Nice nog een keer bekrachtigd. Dat betekent dat de Commissie geen mogelijkheden heeft om deze limiet te overschrijden.</p>
      <p sl="de">Wat de doelstelling 1-gebieden betreft, is er in de praktijk geen operationele steun mogelijk, maar uitsluitend steun die betrekking heeft op investeringen en op milieumaatregelen in de landbouw en dergelijke. Dat betekent dat ik geen kans zie om een bijzondere inkomenssteun aan de landbouwers te betalen in het kader van de doelstelling 1-steunmiddelen.</p>
      <p sl="de">Ten derde zou ik erop willen wijzen dat er gezien de huidige situatie wel nog een andere mogelijkheid bestaat, mits daarbij de voorwaarden in het kader van de nationale steunregelingen in acht worden genomen. Binnen dat kader zou er wel steun verleend kunnen worden door de lidstaten. Die steun is echter gebonden aan de voorwaarde dat deze eerst gemeld dient te worden en dat de limieten die in de nationale steunregelingen zijn vastgelegd vervolgens niet overschreden worden.</p>
    </intervention>
    <intervention id="2-243" speaker_id="2000" name="Varela Suanzes-Carpegna" is_mep="True" mode="spoken">
      <p sl="es">Mijnheer de Voorzitter, ik heb mijnheer de commissaris twee concrete vragen gesteld. Een daarvan heeft hij beantwoord, maar de andere vraag, betreffende de premies voor runderen, heeft hij onbeantwoord gelaten. Als gevolg van de vertolking heeft deze vraag de commissaris wellicht niet goed bereikt, en met uw verlof zou ik de vraag dan ook willen herhalen: denkt u in te stemmen met speciale maatregelen voor koeien van 9 tot 24 maanden, alsook met een wijziging van de speciale premie voor het ruimen van stieren, waarbij het criterium van de leeftijd wordt vervangen door dat van het gewicht, een gewicht van 185 kilo? Die vraag heeft u niet beantwoord.</p>
    </intervention>
    <intervention id="2-244" speaker_id="photo_generic" name="Fischler" is_mep="True" mode="spoken">
      <p sl="de">Mijnheer de Voorzitter, er is slechts sprake van één slachtpremie. Die slachtpremie is in de marktordening geregeld en is voor alle dieren hetzelfde. Ik kan u dan ook op deze vraag - tenminste op wat ik uit de vertaling van uw vraag heb begrepen - geen ander antwoord geven.</p>
    </intervention>
    <intervention id="2-245" speaker_id="1033" name="De Voorzitter" is_mep="True" mode="spoken">
      <p sl="nl">Vraag nr. 49 van Mary Elizabeth Banotti (H-0137/01):</p>
      <p sl="nl">Betreft: Conventie van 1996 voor de bescherming van het kind</p>
      <p sl="nl">De Conventie van 1996 voor de bescherming van het kind wordt in kringen die zich met kinderbescherming bezighouden algemeen beschouwd als een bruikbaar instrument op een groot aantal verschillende terreinen van hun werkzaamheden. Het is van het grootste belang dat elke nieuwe ontwikkeling van een systeem van kinderbescherming in de Europese Unie geen hindernis vormt voor de uitvoering van de Conventie van 1996.</p>
      <p sl="nl">Kan de Europese Commissie de verzekering geven - aangezien er op EU-niveau bevoegdheidsproblemen ter sprake gebracht zijn - dat de lidstaten zonder uitstel kunnen overgaan tot ratificatie van de Conventie van Den Haag van 19 oktober 1996 over de rechtspleging, toe te passen wetgeving, erkenning, uitvoering en samenwerking voor de verantwoordelijkheid van de ouders en de bescherming van kinderen?</p>
    </intervention>
    <intervention id="2-246" speaker_id="photo_generic" name="Vitorino" is_mep="True" mode="spoken" role="Commissie">
      <p sl="en">Na de inwerkingtreding van het Verdrag van Amsterdam, waarbij de justitiële samenwerking in burgerlijke zaken naar de eerste pijler werd verplaatst, heeft de Raad in mei 2000 de verordening “Brussel II” vastgesteld over rechtspleging en de erkenning en tenuitvoerlegging van beslissingen in huwelijkszaken en inzake de ouderlijke verantwoordelijkheid voor gemeenschappelijke kinderen. In deze verordening worden regels vastgesteld voor rechtspleging, automatische erkenning en vereenvoudigde uitvoering van rechterlijke beslissingen in huwelijkszaken en zaken betreffende de ouderlijke verantwoordelijkheid voor kinderen.</p>
      <p sl="en">Als gevolg daarvan valt toetreding tot het Verdrag inzake ouderlijke verantwoordelijkheid van 1996, waarnaar u verwijst, op deze gebieden onder de bevoegdheid van de Gemeenschap. Dat betekent dat de lidstaten het Verdrag van Den Haag van 1996 over ouderlijke verantwoordelijkheid niet langer individueel kunnen ratificeren.</p>
      <p sl="en">De Commissie is zich ten volle bewust van de noodzaak de werkzaamheden van de Europese Unie op dit gebied te versterken, zowel intern als extern, en dat zonder uitstel, zoals de geachte afgevaardigde zegt. Daartoe is de Commissie van plan deze maand een werkdocument op te stellen over de wederzijdse erkenning van beslissingen over ouderlijke verantwoordelijkheid. In deze context wordt overwogen als Gemeenschap toe te treden tot het Verdrag van Den Haag van 1996 over ouderlijke verantwoordelijkheid.</p>
    </intervention>
    <intervention id="2-247" speaker_id="1426" name="Banotti" is_mep="True" mode="spoken">
      <p sl="en">Kan de commissaris zeggen of er algemene steun is voor de ratificatie van het Verdrag van Den Haag van 1996? Voor alle zekerheid, het gaat hier niet om het Verdrag van Den Haag over kinderontvoering door ouders. Dat is van 1981. Ik bedoel het volgende verdrag.</p>
      <p sl="en">Ik heb begrepen dat de ratificatie voor sommige lidstaten problematisch is. Als er problemen zijn, kunt u ons dan zeggen (a) om welke problemen het gaat en (b) om welke lidstaten?</p>
    </intervention>
    <intervention id="2-248" speaker_id="photo_generic" name="Vitorino" is_mep="True" mode="spoken">
      <p sl="en">Ter verduidelijking: het Verdrag van 1996 valt deels onder de exclusieve bevoegdheid van de Gemeenschap, omdat het Verdrag ook invloed heeft op de regels van de verordening “Brussel II”, en deels onder de bevoegdheid van de lidstaten, omdat de werkingssfeer van het Verdrag ten aanzien van de definitie van de ouderlijke verantwoordelijkheid ruimer is dan die van de verordening “Brussel II”.</p>
      <p sl="en">Het werkdocument dat de Commissie deze maand opstelt, heeft twee hoofddoelen: het eerste doel is de follow-up van de verordening “Brussel II”, waarover we eerder hebben gediscussieerd, omdat we erkennen dat we verder moeten gaan dan de verordening “Brussel II” en ouderlijke verantwoordelijkheid op communautair niveau moeten garanderen. Maar aan de andere kant is er ruimte voor de lidstaten het Verdrag te ratificeren en daarom denken we dat ze dat zonder uitstel moeten doen.</p>
      <p sl="en">We moeten erkennen dat de wijze van toetreding tot het Verdrag voor de Unie opgehelderd moet worden en de voorwaarden verbeterd moeten worden waaronder de lidstaten de delen van het Verdrag kunnen ratificeren die niet onder de verantwoordelijkheid van de Gemeenschap vallen.</p>
      <p sl="en">Ik heb geen aanwijzingen dat lidstaten specifieke problemen hebben met het Verdrag van 1996, maar ik weet dat het Verdrag tot nu toe door maar één lidstaat, Nederland, is geratificeerd.</p>
    </intervention>
    <intervention id="2-249" speaker_id="1403" name="Martin, David" is_mep="True" mode="spoken">
      <p sl="en">Mijnheer de Voorzitter, de commissaris heeft duidelijk gemaakt dat het Verdrag in zekere zin uit twee delen bestaat: een deel dat onder het Gemeenschapsrecht valt en een deel dat onder de bevoegdheid van de lidstaten valt. Maar zoals mevrouw Banotti zei, het Verdrag vormt een geheel en het zou verkeerd zijn als in sommige lidstaten alleen het deel dat onder het Gemeenschapsrecht valt werd ingevoerd en het andere deel niet werd geratificeerd. Ik weet dat dit maar ten dele onder de verantwoordelijkheid van de commissaris valt, maar zal hij er bij de lidstaten op aandringen tegelijk met de ratificatie van het communautaire deel van het Verdrag van 1996 ook de rest van het Verdrag te ratificeren, zodat er geen verschillen ontstaan tussen de tenuitvoerlegging van het Verdrag in de verschillende lidstaten van de Gemeenschap?</p>
    </intervention>
    <intervention id="2-250" speaker_id="photo_generic" name="Vitorino" is_mep="True" mode="spoken">
      <p sl="en">Dat vind ik een uitstekend idee, maar de geachte afgevaardigde zal erkennen dat het nuttig is voor alles de voorwaarden te verhelderen waaronder de Gemeenschap als geheel tot het Verdrag kan toetreden. Er zijn enkele juridische problemen, want in de ontwerptekst van het Verdrag is alleen rekening gehouden met de toetreding van lidstaten. We moeten dus incorporeren dat de exclusieve externe bevoegdheid door de communautarisering van de thema’s van het Verdrag nu aan de Commissie en de Gemeenschap toekomt. Als dat eenmaal is opgehelderd, is de weg vrij voor de lidstaten om de rest van het Verdrag te ratificeren met de volledige steun van de Commissie, want die is vastbesloten haar eigen problemen zonder uitstel op te lossen.</p>
    </intervention>
    <intervention id="2-251" speaker_id="1033" name="De Voorzitter" is_mep="True" mode="spoken">
      <p sl="nl">Vraag nr. 50 van Juan de Dios Izquierdo Collado (H-0149/01):</p>
      <p sl="nl">Betreft: Kosten van bankoverschrijvingen</p>
      <p sl="nl">Is de Commissie van mening dat bankoverschrijvingen binnen de Europese Unie, in de eurozone, evenveel moeten kosten als nationale bankoverschrijvingen? Consumentenorganisaties hebben hier reeds herhaaldelijk op aangedrongen.</p>
      <p sl="nl">Is de Commissie niet van mening dat de huidige kosten van genoemde overschrijvingen buitensporig hoog zijn, omdat zowel door de opdrachtgever als de ontvanger hoge bedragen moeten worden betaald, en dat geen rekening wordt gehouden met het feit dat wij een gemeenschappelijke munt en een interne markt hebben?</p>
      <p sl="nl">Welke maatregelen denkt de Commissie te treffen of welk onderhandelingsstandpunt denkt zij in te nemen om ervoor te zorgen dat de kosten van genoemde overschrijvingen in de eurozone en in de Europese Unie zo laag mogelijk uitvallen?</p>
    </intervention>
    <intervention id="2-252" speaker_id="photo_generic" name="Bolkestein" is_mep="True" mode="spoken" role="Commissie">
      <p sl="en">Om te beginnen wil ik de geachte afgevaardigde bedanken voor zijn vraag. De Commissie deelt zijn bezorgdheid. Het is ons politieke doel te zorgen dat de kosten van grensoverschrijdende en nationale bankoverschrijvingen op termijn gelijk zullen zijn, zodat geld overschrijven naar een buitenlandse rekening niet duurder zal zijn dan geld overschrijven naar een binnenlandse rekening.</p>
      <p sl="en">De Commissie heeft deze doelstelling bij talloze gelegenheden naar voren gebracht, bijvoorbeeld in de mededeling “Retailbetalingen in de interne markt” van januari 2000, in mijn antwoord aan het Parlement op het verslag-Peijs van 26 oktober 2000 en verder tijdens de rondetafelconferentie van de Commissie over “Establishing a single payment area” op 9 november 2000.</p>
      <p sl="en">Ik wil benadrukken dat het onaanvaardbaar is dat in een gebied met een gemeenschappelijke munt de kosten van grensoverschrijdende betalingen verschillende malen zo hoog zijn als die voor binnenlandse betalingen. De hoogte van de kosten en tarieven moet echter aan de mededinging en de marktwerking worden overgelaten. Europese wetgeving moet zich niet bezighouden met prijsregulering.</p>
      <p sl="en">De invloed van de invoering van de euro op de overschrijvingskosten is beperkt. De reden daarvoor is dat de convergentiekosten van de valuta maar een deel zijn van de totale overschrijvingskosten. De valutaconvergentiekosten maken ongeveer 20% van de totale kosten uit. Dat het resterende deel van de kosten voor grensoverschrijdende betalingen nog steeds zo hoog is, komt grotendeels door gebrekkige automatisering en standaardisering. De Commissie steunt en bevordert zelfs het initiatief de huidige situatie te wijzigen en te verbeteren.</p>
      <p sl="en">Zij zal toezicht blijven houden op de situatie en druk blijven uitoefenen op de banken in de EU om efficiëntere systemen voor grensoverschrijdende betalingen te ontwikkelen.</p>
    </intervention>
    <intervention id="2-253" speaker_id="2008" name="Izquierdo Collado" is_mep="True" mode="spoken">
      <p sl="es">Mijnheer de commissaris, het is mij inderdaad bekend dat u het onderwerp van mijn vraag reeds bij meerdere gelegenheden aan de orde heeft gesteld, maar in dit verband wil ik het standpunt weergeven van de consumenten- en de gebruikersorganisaties. Met woorden alleen zijn zij niet tevreden; waar het hun gewoonlijk om gaat, is dat we een oplossing vinden voor de problemen. Ze hebben dit probleem al heel vaak aangekaart, in de wetenschap dat de consument zich blijft beklagen over een situatie die werkelijk moeilijk te aanvaarden is. Bankoverschrijvingen brengen namelijk niet alleen hoge kosten met zich mee voor de opdrachtgever maar ook voor de ontvanger. Op het ogenblik brengt de bank bij het uitvoeren van bankoverschrijvingen immers niet te rechtvaardigen kosten in rekening, terwijl ook de ontvangende bank bij het ontvangen van het geld soortgelijke ongerechtvaardigde kosten in rekening brengt. Dat wil zeggen dat er verrichtingen plaatsvinden die niet in overeenstemming lijken te zijn met de doelstellingen van de Europese munt, die op 1 januari 2002 in gebruik moet worden genomen.</p>
      <p sl="es">Welke concrete bemiddelingsactie denkt de Commissie in dit verband te kunnen ondernemen teneinde de consument enigszins tegemoet te komen?</p>
    </intervention>
    <intervention id="2-254" speaker_id="photo_generic" name="Bolkestein" is_mep="True" mode="spoken">
      <p sl="en">Ik herhaal met nadruk dat de Commissie net zo verontwaardigd daarover is als de consumenten. Zoals ik in mijn eerste antwoord zei: het is niet aanvaardbaar dat grensoverschrijdende betalingen zo veel duurder zijn dan nationale overschrijvingen, dus de Commissie deelt de zorgen van de geachte afgevaardigde.</p>
      <p sl="en">Ik blijf er echter bij dat het niet de taak van de Commissie is de prijzen te reguleren: de Commissie kan de banken niet opleggen hoeveel zij in rekening mogen brengen. De Commissie kan er bij de banken en de nationale overheden op aandringen hun inspanningen in de volgende gebieden te versterken: standaardisering, infrastructuur van betalingssystemen en vereenvoudiging van meldingsverplichtingen.</p>
      <p sl="en">Om met het laatste punt te beginnen: de Commissie is erin geslaagd te voorkomen dat transacties van minder dan 12.500 euro moeten worden gemeld. Het Parlement en de Commissie zijn het erover eens dat de grens verhoogd moet worden naar 50.000 euro per transactie. Dat heb ik duidelijk gemaakt toen ik sprak over het verslag-Peijs. De Commissie heeft dus vooruitgang geboekt bij de vereenvoudiging van meldingsverplichtingen.</p>
      <p sl="en">Wat standaardisering betreft hebben we het internationale banknummer IBAN en de bankidentificatiecode BIC. Deze twee codes zouden overschrijvingen eenvoudiger, sneller en goedkoper moeten maken. De Commissie is actief bezig de IBAN en de BIC bij het grote publiek bekend te maken, zodat het publiek deze codes gaat gebruiken voor automatische verwerking van betalingen (“straight-through processing”) en overschrijvingen goedkoper worden.</p>
      <p sl="en">Ook op het gebied van de infrastructuur is de Commissie actief. Ze heeft een nieuw betalingssysteem voor kleine bedragen geïntroduceerd: Step 1 van de Euro Banking Association. Dat is sinds 20 november 2000 in bedrijf en zou moeten leiden tot een hogere efficiëntie en dus lagere prijzen.</p>
      <p sl="en">Daarnaast hebben sommige sectoren hun eigen systeem ontwikkeld, maar alleen leden of partners van deze organisaties hebben toegang tot deze systemen.</p>
      <p sl="en">Ik verzeker de geachte afgevaardigden dus dat we hun zorgen delen. Het is niet de taak van de Commissie prijzen te reguleren – prijscontrole behoort tot het verleden. De Commissie houdt zich bezig met standaardisering, de infrastructuur en de vereenvoudiging van meldingsprocedures en -verplichtingen. De Commissie probeert deze situatie actief te verbeteren. De prijzen zullen ongetwijfeld lager worden, ook als gevolg van de marktwerking. Op dit moment zijn ze veel te hoog, en dat is niet aanvaardbaar.</p>
    </intervention>
    <intervention id="2-255" speaker_id="1311" name="Titley" is_mep="True" mode="spoken">
      <p sl="en">Mijnheer de Voorzitter, ik ben het ermee eens dat het niet de taak van de Commissie is prijzen vast te stellen, maar het is wel haar taak om de concurrentie in de EU-markt te garanderen. Het klopt niet dat de banken een kartel hebben gevormd en de prijzen met opzet hoog houden, want als gevolg van de mondialisering wordt het aantal banken steeds kleiner en vermindert dus de concurrentie. Wat voor maatregelen neemt de Commissie om te zorgen dat de banken geen concurrentiebeperkende maatregelen nemen om de prijzen hoog te houden?</p>
    </intervention>
    <intervention id="2-256" speaker_id="photo_generic" name="Bolkestein" is_mep="True" mode="spoken">
      <p sl="en">Mijnheer de Voorzitter, ik kan op dit moment niet beoordelen of de heer Titley gelijk heeft en de concurrentie in de banksector voortdurend afneemt. Daarvoor is nader onderzoek nodig. Het staat echter vast dat het de taak van de Commissie is eerlijke concurrentie te garanderen. De heer Titley weet natuurlijk dat mijn collega de heer Monti verantwoordelijk is voor mededingingsbeleid. Ik weet dat de heer Monti onderzoek heeft laten doen, maar dat was meer gericht op valutawissel. Het gaat hier om twee verschillende aspecten: de kosten van het overmaken van geld, de oorspronkelijke vraag, en de kosten van het wisselen van geld. De onderzoeken van de Commissie op dit terrein zijn nog niet afgerond. De tweede kostenpost zal voor de twaalf landen van de eurozone vanaf 1 januari 2002 natuurlijk tot het verleden behoren.</p>
    </intervention>
    <intervention id="2-257" speaker_id="1033" name="De Voorzitter" is_mep="True" mode="spoken">
      <p sl="nl">Vraag nr. 51 van Laura González Álvarez (H-0226/01):</p>
      <p sl="nl">Betreft: Behoud van de arbeidsplaatsen bij de fusie tussen Aceralia, Arbed en Usinor</p>
      <p sl="nl">Aceralia, Arbed en Usinor hebben in Brussel de fusie aangekondigd tussen deze drie ijzer- en staalconcerns en de vorming van een nieuw bedrijf dat 60% van de Europese ijzer- en staalmarkt voor zijn rekening zal nemen. Volgens verklaringen van Francis Mer, president van het nieuwe bedrijf, geeft de fusie een synergie, waardoor in het eerste jaar 300 miljoen euro kan worden bezuinigd om geleidelijk voor 2006 tot een bezuiniging van 600 miljoen euro te komen door verbetering van de kosten/productiviteitsverhouding, met op den duur een redelijke personeelssterkte. Deze verklaringen hebben bij de vakbonden ongerustheid gewekt. Op de dag van de fusie kondigde Usinor de sluiting van de hoogoven in Charleroi aan. In Spanje heerst grote ongerustheid over het mogelijke verlies van arbeidsplaatsen in Asturië, Baskenland, Aragón en de regio Valencia.</p>
      <p sl="nl">Kan de Commissie, gezien de verplichtingen inzake de volledige tewerkstelling die op de Top van Lissabon zijn aangegaan, meedelen welke maatregelen zij overweegt te treffen om te waarborgen dat het nieuwe ijzer- en staalconcern de bestaande productiecentra en personeelssterkte handhaaft?</p>
      <p sl="nl">Tweede deel</p>
      <p sl="nl">Vragen aan de heer Verheugen</p>
    </intervention>
    <intervention id="2-258" speaker_id="photo_generic" name="Diamantopoulou" is_mep="True" mode="spoken" role="Commissie">
      <p sl="en">Mijnheer de Voorzitter, het is waar dat dit een tijdperk is van industriële revolutie en reorganisatie. Het is waar dat er elke dag nieuwe overnames en fusies worden aangekondigd en soms is reorganisatie synoniem met verlies van arbeidsplaatsen. Dat kan tragische gevolgen hebben voor het sociale netwerk van elke regio, maar vooral voor de regio’s waar weinig potentieel is voor het creëren van nieuwe werkgelegenheid.</p>
      <p sl="en">De Commissie begrijpt dat burgers en werknemers zekerheid nodig hebben in deze moeilijke periode. Wij denken dat een dialoog op alle niveaus, gebaseerd op complete en doorzichtige informatie, de hoeksteen van succesvolle aanpassing aan verandering is.</p>
      <p sl="en">De basisgedachten die de Commissie wil benadrukken zijn als volgt: ten eerste, beslissingen en bedrijfsreorganisaties zijn zowel een voorrecht als de verantwoordelijkheid van het management. Dat betekent dat bedrijven steeds actief zouden moeten zoeken naar minder negatieve en minder nadelige oplossingen wanneer ze maatregelen overwegen die sociale gevolgen hebben.</p>
      <p sl="en">Ten tweede moeten ze, wanneer ontslagen onvermijdelijk zijn, al het mogelijke doen om de betrokkenen te helpen bij het zoeken naar ander werk. Daarvoor zijn vooruitplannen, een tijdige voorbereiding en effectief management van deze processen nodig. Ten derde is niets belangrijker dan de sociale dialoog. De betrokkenen moeten op tijd doelmatige en begrijpelijke informatie krijgen en de vertegenwoordigers van de werknemers moeten worden geraadpleegd – dat alles natuurlijk voordat de plannen worden ingevoerd of aangekondigd.</p>
      <p sl="en">Inspraak van de werknemers is niet alleen een basisrecht maar ook noodzakelijk om te zorgen dat een bedrijfsreorganisatie wordt geaccepteerd. Onder de huidige Europese wetgeving kunnen werknemersvertegenwoordigers van fuserende bedrijven worden geïnformeerd en geraadpleegd over de potentiële sociale gevolgen van de aangekondigde maatregel. Er zijn concrete Europese richtlijnen, die in nationaal recht zijn omgezet, over collectieve ontslagen, overdracht van ondernemingen en Europese ondernemingsraden.</p>
      <p sl="en">In dit stadium kan Europa echter de naleving van de richtlijnen niet afdwingen. Ze zijn naar behoren omgezet in het nationaal recht van de lidstaten en eventuele conflicten of geschillen die voortkomen uit de toepassing van de regels moeten door de relevante nationale autoriteiten worden beslecht.</p>
      <p sl="en">In mijn eerste punt heb ik me voornamelijk gericht op de sociale dialoog en de tenuitvoerlegging van de bestaande Europese wetgeving. Mijn tweede punt betreft de drie ondernemingen die bij deze fusie betrokken zijn. Ze hebben veel ervaring met reorganisaties, de sociale gevolgen ervan en de dialoog met sociale partners. Als er sociale maatregelen worden getroffen om voor de getroffen werknemers ander werk te vinden, ze tijdelijke inkomenssteun te geven of ze een vervroegde pensioenregeling aan te bieden voordat op 23 juli 2002 het EGKS-Verdrag afloopt, kan de Commissie onder artikel 56 van het Verdrag op verzoek van de betrokken regering aanvullende steun verstrekken. Deze steun staat bekend als wederaanpassingsteun.</p>
    </intervention>
    <intervention id="2-259" speaker_id="1875" name="González Álvarez" is_mep="True" mode="spoken">
      <p sl="es">Mijnheer de Voorzitter, ik zou mevrouw de commissaris willen bedanken voor haar uitvoerig commentaar. Met de meeste dingen die zij zegt, ben ik het volkomen eens. Net als zij, denk ik dat een dialoog noodzakelijk is en dat de richtlijnen moeten worden toegepast die betrekking hebben op het arbeidsrecht en op de Europese ondernemingsraden.</p>
      <p sl="es">U zult onze verontrusting echter wel begrijpen als ik u vertel dat ik in Asturië woon. Asturië is een regio die te lijden heeft gehad onder de herstructurering van de steenkoolindustrie, de mijnbouw, de wapenindustrie en de scheepsbouw. Er is een dialoog gevoerd, er zijn akkoorden gesloten met de werknemers en er is sprake geweest van natuurlijke afvloeiingen via pensioen en vervroegd pensioen. Die laatste maatregel wordt nu voorgesteld door een van de president-directeuren van de drie betreffende bedrijven voor bijvoorbeeld de hoogovens van Charleroi, het bedrijf dat blijkbaar als een van de eerste zal worden gesloten.</p>
      <p sl="es">Mevrouw de commissaris, ik heb een bijzonder concrete vraag, die vermoedelijk geen antwoord behoeft: is het niet verschrikkelijk, in het licht van de in de akkoorden van Lissabon genoemde volledige tewerkstelling, dat we overheidsgelden gebruiken voor het creëren van werkgelegenheid terwijl er tegelijkertijd voortdurend werkgelegenheid verloren gaat door herstructureringen, privatiseringen en fusies van ondernemingen? In Asturië, waar vele werknemers met pensioen en vervroegd pensioen zijn gegaan, is het probleem dat jongeren er thans geen toekomst meer hebben omdat er meer dan 30.000 banen zijn geschrapt.</p>
    </intervention>
    <intervention id="2-260" speaker_id="photo_generic" name="Diamantopoulou" is_mep="True" mode="spoken">
      <p sl="en">Natuurlijk deel ik uw bezorgdheid, het gaat immers om een gebied met grote problemen. Maar u weet dat het hele gebied – Valencia en Asturië – onder doelstelling 1 van de kadersteun valt. Binnen dit kader kan de regering van Asturië mogelijk het ontwerpprogramma voor de komende zes jaar wijzigen en geld aanvragen onder de verordening inzake de tenuitvoerlegging van het Europese kaderprogramma en onder de regeringsregels. Het Sociaal Fonds, de werkgelegenheidsstrategie, de financiering daarvan en de tenuitvoerlegging van de Europese en, in dit geval, Spaanse wetten moeten worden gecombineerd.</p>
      <p sl="en">Wat we in dit geval proberen te doen is binnen het kader van deze informatie- en overlegronde verschillende benaderingen te combineren. Dat betekent het organiseren van trainingscursussen en de financiering daarvan en het ondersteunen van mensen bij het opzetten van een eigen activiteit of kleine onderneming. In sommige gevallen kunnen we een schema voor vervroegde uittreding opzetten, en dit is een van de gevallen waarin dat mogelijk is.</p>
      <p sl="en">We moeten dus een combinatie van programma’s inzetten om bij deze situatie te helpen. We kunnen natuurlijk niet voorkomen dat bedrijven fuseren of andere bedrijven overnemen.</p>
    </intervention>
    <intervention id="2-261" speaker_id="1665" name="Garriga Polledo" is_mep="True" mode="spoken">
      <p sl="es">Mijnheer de Voorzitter, ook u bent geboren in de regio Asturië, en derhalve is het niet verwonderlijk dat u zich betrokken voelt bij de problemen die onze regio betreffen.</p>
      <p sl="es">Een aanvullende vraag aan mevrouw de commissaris: vindt u dat de Commissie, wat betreft het scheppen van werkgelegenheid of het steunen van grote ondernemingen, als voornaamste taak zou moeten hebben om een doelmatige en concurrerende economische context te creëren? Ik bedoel: het lijkt ons een stuk eenvoudiger om werkgelegenheid te waarborgen door middel van bedrijven die functioneren in een zodanig efficiënt klimaat dat concurrentie met bedrijven elders mogelijk wordt, dan een beperkend sociaal beleid te voeren dat vaak tegenovergesteld is aan de belangen van de werknemers zelf.</p>
    </intervention>
    <intervention id="2-262" speaker_id="photo_generic" name="Diamantopoulou" is_mep="True" mode="spoken">
      <p sl="en">Uw vraag komt neer op het fundamentele probleem van de combinatie van economisch en sociaal beleid. Dat is het belangrijkste probleem van Europa: hoe kunnen we concurrentievermogen en sociale cohesie met elkaar verenigen.</p>
      <p sl="en">Een fusie als deze stelt ons wat dat betreft voor een groot aantal problemen. We hebben te maken met grootschalige overnames en fusies in heel Europa. Wetgeving of een restrictief werkgelegenheidsbeleid is niet de manier om hiermee om te gaan. Na een fusie of reorganisatie in de industrie moeten we niet alleen kijken naar het aantal banen dat verloren is gegaan, maar ook naar het aantal banen dat gered is. In sommige gevallen zijn fusies, modernisering en overnames van groot belang voor de toekomst van de sector. We moeten nu dus beide doen: het concurrentievermogen van onze ondernemingen steunen en onderzoeken hoe we de maatschappelijke consequenties van deze fusies kunnen verhelpen. Dat is wat ik zojuist heb uitgelegd.</p>
      <p sl="en">In dit geval staan er drie middelen tot onze beschikking. In de eerste plaats het EGKS-Verdrag; dat kunnen we nog maar een jaar gebruiken. Asturië kan onder dat Verdrag worden gesubsidieerd. Ten tweede kunnen we het Europese kader inzetten en tot slot kunnen we nationale middelen gebruiken om in het betreffende gebied sociaal beleid te ontwikkelen of in te voeren.</p>
    </intervention>
    <intervention id="2-263" speaker_id="1033" name="De Voorzitter" is_mep="True" mode="spoken">
      <p sl="nl">Vraag nr. 52 van Alexandros Alavanos (H-0134/01):</p>
      <p sl="nl">Betreft: Inlijving van het bezette gedeelte van Cyprus bij Turkije</p>
      <p sl="nl">De Turkse regering heeft besloten tot de uitvoering van een plan om het bezette gedeelte van Cyprus bij Turkije in te lijven. Dit plan voorziet onder meer in de volgende maatregelen: aan de Turks-Cyprioten en Turkse kolonisten wordt de Turkse nationaliteit verleend, het grondgebied van het bezette gedeelte wordt in bezit genomen en verdeeld, het zogenaamde Turks-Cypriotisch kadaster valt onder Ankara, enz. Deze maatregelen, geconfirmeerd door de minister van Buitenlandse Zaken, de heer Ismael Cem, in een interview in een Turkse krant, zijn genomen op een ogenblik dat het nationaal programma wordt opgesteld waarin de partnerschapsovereenkomst EU-Turkije voorziet en die vereist dat Turkíje een positieve houding aanneemt ten aanzien van de kwestie- Cyprus.</p>
      <p sl="nl">Vindt de Commissie dat het besluit tot inlijving van het bezette gedeelte van Cyprus bij Turkije in overeenstemming is met de conclusies van de topbijeenkomsten van Helsinki en Nice, met hetgeen hierover wordt vastgelegd in de partnerschapsovereenkomst EU-Turkije en met de resoluties van de Verenigde Naties? Wat denkt zij te doen opdat deze maatregelen worden ingetrokken?</p>
    </intervention>
    <intervention id="2-264" speaker_id="photo_generic" name="Verheugen" is_mep="True" mode="spoken" role="Commissie">
      <p sl="de">Mijnheer de Voorzitter, de Commissie is erop opmerkzaam gemaakt dat Turkije een financieel protocol voor het noordelijk deel van Cyprus voor de komende drie jaar heeft aangenomen, waarmee een bedrag van 350 miljoen dollar is gemoeid. Dat bedrag is bedoeld als begrotingssteun om het noordelijk deel van Cyprus in staat te stellen het vorig jaar aangekondigde plan met betrekking tot de begrotingsconsolidering uit te voeren. Dit besluit is op 12 januari 2001 genomen tijdens de vierde bijeenkomst van de zogenaamde Associatieraad tussen Turkije en het noordelijk deel van Cyprus.</p>
      <p sl="de">Andere aspecten die tijdens deze bijeenkomst van de Associatieraad besproken zijn, betreffen maatregelen over de versoepeling van de handel. Ook deze maatregelen zouden een bijdrage moeten leveren aan de economische ondersteuning van het noordelijk deel van Cyprus. De Turkse staatsminister Gürel heeft voorafgaand aan de bijeenkomst verklaard dat deze maatregelen gericht zijn op het oplossen van de economische crisis in het noordelijk deel van Cyprus. Hij heeft daarentegen ontkend dat het de bedoeling zou zijn het noordelijk deel van Cyprus als 82e provincie bij Turkije in te lijven.</p>
      <p sl="de">De Commissie verwacht dat van Turkse zijde in het kader van het VN-vredesproces al het mogelijke gedaan zal worden om een constructieve bijdrage te leveren aan een definitieve oplossing voor de kwestie-Cyprus. Om de geblokkeerde VN-gesprekken weer op gang te brengen, moeten beide partijen de oprechte bereidheid tonen om de dialoog weer te hervatten en serieuze onderhandelingen te voeren. De Commissie zal de inspanningen van de secretaris-generaal van de Verenigde Naties en van alle betrokken partijen om een duurzame vrede te bewerkstelligen, in de toekomst ook onverkort blijven steunen.</p>
      <p sl="de">Dat geldt zowel vanuit politiek oogpunt als ook met betrekking tot het beschikbaar stellen van de benodigde informatie over die aspecten van de communautaire verworvenheden die een rol spelen bij de oplossing van de kwestie-Cyprus. De Commissie grijpt elke gelegenheid aan om haar standpunt aan de betrokken partijen duidelijk te maken. De kwestie-Cyprus wordt gelijktijdig met andere onderwerpen behandeld in het kader van de geïntensiveerde politieke dialoog tussen de Europese Unie en Turkije, waarmee de Europese Raad tijdens de Topconferentie in december 1999 in Helsinki een begin heeft gemaakt.</p>
    </intervention>
    <intervention id="2-265" speaker_id="1461" name="Alavanos" is_mep="True" mode="spoken">
      <p sl="el">Ik dank de commissaris want hij sprak in zijn moedertaal. Soms hebben wij namelijk de indruk dat wij hier in dit veeltalig Parlement een Commissie tegenover ons hebben die, met alle respect voor de Engelse taal, alleen Engels schijnt te kennen.</p>
      <p sl="el">Ik dank hem echter niet voor zijn antwoord. Mijns inziens onderschat hij het vraagstuk. Er zijn duidelijke verklaringen afgelegd door de heer Cem. Hij sprak over inlijving en dreigde, in geval van toetreding, met inlijving van het door het Turkse leger bezette gedeelte van Cyprus in Turkije. De commissaris sprak alsof beide kanten dezelfde verantwoordelijkheid dragen. Derhalve wil ik hem het volgende vragen. Cyprus is het verst gevorderd wat de onderhandelingshoofdstukken betreft. Met Cyprus zijn meer hoofdstukken afgesloten en goedgekeurd dan met welk ander kandidaat-land dan ook. Wat gaat er nu gebeuren? Wat gaan wij doen? Technisch gezien is Cyprus kant en klaar voor toetreding, maar het politieke probleem wacht nog op een oplossing. Hebben beide partijen dezelfde verantwoordelijkheid? Hebben de heer Denktash en de president van de Republiek Cyprus dezelfde verantwoordelijkheid? Welke initiatieven zal de Commissie ondernemen? Moet Turkije geen duidelijk standpunt bepalen ten aanzien van dit vraagstuk?</p>
    </intervention>
    <intervention id="2-266" speaker_id="photo_generic" name="Verheugen" is_mep="True" mode="spoken">
      <p sl="de">Ik kan de geachte afgevaardigde de verzekering geven dat de Commissie dat absoluut niet onderschat, integendeel zelfs. De Commissie heeft niet de beschikking over de informatie die de geachte afgevaardigde blijkbaar wel heeft. Nog maar een paar dagen geleden heeft de Turkse minister van Buitenlandse Zaken in uitvoerige gesprekken met mij niets gezegd over datgene wat u ergens heeft gelezen of gehoord. Ik heb ook van geen enkel ander lid van de Turkse regering gehoord dat er een inlijving van Noord-Cyprus gepland zou zijn. Daarvan is mij niets bekend. Wanneer dat toch zou gebeuren, zou het in strijd zijn met het volkenrecht en zouden wij daar ook de bijbehorende consequenties aan verbinden. Daar heb ik al bij veel eerdere gelegenheden publiekelijk op gewezen en dat doe ik ook nu weer.</p>
      <p sl="de">U vroeg wat er nu verder gaat gebeuren. In eerste instantie gaan wij in onverminderd tempo door met de onderhandelingen met Cyprus. Het is voor ons van principieel belang dat de toetredingsonderhandelingen met Cyprus niet te lijden hebben van het feit dat het politieke conflict nog niet opgelost is. Zoals ik al heb opgemerkt, steunen wij tegelijkertijd het vredesproces met alle mogelijke middelen. Wij gaan ervan uit dat beide processen - het vredesproces en het uitbreidingsproces - elkaar onderling ondersteunen en stimuleren. Zoals u weet, is er op dit moment sprake van een stilstand. Ik verraad echter geen geheimen als ik hier vertel dat in veel delen van de wereld, in veel hoofdsteden, intensieve pogingen ondernomen worden om weer beweging in deze onderhandelingen te krijgen.</p>
      <p sl="de">Ik grijp uw vraag aan om een dringend beroep te doen op de vertegenwoordigers van de Turkse gemeenschap op Cyprus om terug te keren naar de onderhandelingstafel en de bereidheid te tonen om op basis van de voorstellen van de Verenigde Naties bij te dragen aan een integrale en duurzame oplossing van het probleem.</p>
    </intervention>
    <intervention id="2-267" speaker_id="4305" name="Sacrédeus" is_mep="True" mode="spoken">
      <p sl="sv">Bedankt, mijnheer de Voorzitter. Ik wil commissaris Verheugen slechts inlichten over het feit dat het Europees Parlement Turkije afgelopen najaar in het verslag-Morillon over Turkije heeft opgeroepen zijn bezettingstroepen uit Noord-Cyprus terug te trekken. Dit voorstel van mij is goedgekeurd door de Commissie buitenlandse zaken, mensenrechten, gemeenschappelijke veiligheid en defensiebeleid en aangenomen door de plenaire vergadering. Ik wil commissaris Verheugen de opdracht geven de minister van Buitenlandse Zaken Cem om duidelijkheid te vragen over zijn uitlatingen en zijn intenties en die van de Turkse regering. De informatie die hier naar voren is gebracht naar aanleiding van de vraagstelling van vandaag, is mijns inziens namelijk zeer ernstig.</p>
    </intervention>
    <intervention id="2-268" speaker_id="photo_generic" name="Verheugen" is_mep="True" mode="spoken">
      <p sl="de">Mijnheer de Voorzitter, geachte afgevaardigde, ik dank u voor uw suggestie. Het Parlement deelt hieromtrent de opvatting van de Commissie en van de Raad. Ik heb dit al heel vaak met alle betrokkenen besproken, maar tijdens de volgende ontmoeting met de Turkse regering, die al over enkele weken gepland staat, zal ik graag gehoor geven aan uw suggestie om deze kwestie nog een keer aan de orde te stellen. Ik wil u ook graag kenbaar maken dat er niets veranderd is in onze opvatting dat de aanhoudende bezetting van het noordelijke deel van Cyprus door Turkse groepen een schending van het volkenrecht betekent.</p>
    </intervention>
    <intervention id="2-269" speaker_id="1033" name="De Voorzitter" is_mep="True" mode="spoken">
      <p sl="nl">Vraag nr. 53 van Bernd Posselt (H-0220/01):</p>
      <p sl="nl">Betreft: Overgangsregelingen voor Polen en de Tsjechische Republiek</p>
      <p sl="nl">Wat is het standpunt van de Commissie in de actuele discussie over overgangstermijnen voor Polen en de Tsjechische Republiek op het gebied van vrij verkeer, vrijheid van vestiging en het vrij verwerven van grond?</p>
    </intervention>
    <intervention id="2-270" speaker_id="photo_generic" name="Verheugen" is_mep="True" mode="spoken" role="Commissie">
      <p sl="de">Mijnheer de Voorzitter, geachte afgevaardigde, de toetredingsonderhandelingen zijn gebaseerd op het principe dat de toetredingslanden de zogenaamde communautaire verworvenheden erkennen en die vanaf het moment van toetreding in de praktijk brengen. Over dat principe kan niet onderhandeld worden. Slechts in gevallen waarin duidelijk aangetoond kan worden dat dergelijke overgangsmaatregelen noodzakelijk zijn, kan toestemming gegeven worden om de toepassing van een deel van die verworvenheden tijdelijk op te schorten. In het strategiedocument dat de Commissie op 8 november vorig jaar heeft afgerond en dat op diezelfde dag door Commissievoorzitter Prodi en mijzelf in dit Parlement is gepresenteerd, heeft de Commissie een aantal uitgangspunten vastgelegd voor de behandeling van aanvragen voor overgangsmaatregelen.</p>
      <p sl="de">De lidstaten hebben deze voorstellen goedgekeurd en die vormen nu dan ook onze onderhandelingsgrondslag. Deze voorstellen kunnen als volgt worden samengevat: Overgangsmaatregelen dienen nooit betrekking te hebben op de inhoud van de verworvenheden, maar alleen op het uitstellen van de toepassing ervan voor een bepaalde periode. Er mogen ook geen noemenswaardige concurrentieverstoringen door veroorzaakt worden. De overgangsmaatregelen moeten daarnaast gekoppeld worden aan een duidelijk actieplan, ook met betrekking tot de benodigde investeringen, en ze dienen qua interne marktaspecten beperkt in aantal en in duur te zijn.</p>
      <p sl="de">Vrij verkeer en de vrijheid van vestiging en van kapitaalverkeer zijn fundamentele elementen van de interne markt. In het overeengekomen routeschema voor de onderhandelingen heeft de Europese Unie zich verplicht om voor deze kwestie uiterlijk eind juni een gemeenschappelijk standpunt te formuleren, voorzover dat tenminste mogelijk is op basis van de informatie die door de toetredingslanden verstrekt is. Op dit moment worden er op basis van bovengenoemde principes diverse besprekingen gevoerd, ook naar aanleiding van enkele aanvragen voor overgangsmaatregelen. Dat geldt mede voor Polen en de Tsjechische Republiek. Ik wil er bovendien nog op wijzen dat de Commissie, als onderdeel van die onderhandelingsgrondslag, ook zelf voorstellen voor overgangsmaatregelen kan doen als dat in het belang van de gehele Unie zou zijn.</p>
    </intervention>
    <intervention id="2-271" speaker_id="2229" name="Posselt" is_mep="True" mode="spoken">
      <p sl="de">Mijnheer de Voorzitter, mijnheer de commissaris, u weet dat ik een voorstander ben van zo weinig mogelijk, zo kort mogelijke en zo flexibel mogelijke overgangsperioden. Wat dat betreft ben ik blij met uw antwoord. Ik wil u echter nog twee concrete dingen vragen. Ten eerste, houdt u het voor mogelijk dat er voor de twee landen op de drie genoemde gebieden helemaal geen sprake van een overgangsperiode zal zijn? En indien er wel sprake zou zijn van overgangsperioden, is mijn tweede vraag of u het voor mogelijk houdt dat uitzonderingsregelingen voor het vrij verkeer van bepaalde groepen personen aan de ene kant, gecompenseerd worden door uitzonderingsregelingen voor de vrijheid van vestiging voor bepaalde groepen personen aan de andere kant?</p>
    </intervention>
    <intervention id="2-272" speaker_id="photo_generic" name="Verheugen" is_mep="True" mode="spoken">
      <p sl="de">Mijnheer de Voorzitter, geachte afgevaardigde, het tweede deel van uw vraag kan ik met een categorisch nee beantwoorden. Dat is absoluut onmogelijk, met name omdat zoiets voor ons niet onderhandelbaar is. Een dergelijk verzoek zou vanaf het begin op grote weerstand stuiten. Ik moet u overigens heel eerlijk zeggen, dat niemand zo'n verzoek überhaupt zou doen, omdat dat volledig in tegenspraak is met de gedachte achter het uitbreidingsproces.</p>
      <p sl="de">Wat ik dan wel voor mogelijk houd? Ik houd het voor mogelijk dat we op de drie gebieden die u genoemd heeft, aan beide kanten belangen kunnen definiëren die het beschermen waard zijn en die die bescherming ook nodig hebben. Vervolgens kunnen we dan op basis van die gedefinieerde belangen een zeer flexibel, zeer gedifferentieerd en tegelijkertijd ook zeer specifiek systeem van overgangsregelingen treffen. Op dit moment kan ik daar weinig aan toevoegen. U weet dat het meningsvormings- en besluitvormingsproces over deze kwestie nog maar net begonnen is. Wij staan nog helemaal aan het begin. Ik ga er desondanks vanuit dat de eerste besluiten al binnen drie tot vier weken bekend zullen zijn.</p>
    </intervention>
    <intervention id="2-273" speaker_id="2278" name="Rübig" is_mep="True" mode="spoken">
      <p sl="de">Mijnheer de Voorzitter, mijnheer de commissaris, wij discussiëren doorlopend over overgangstermijnen en de daarmee samenhangende problemen. Kunt u zich voorstellen dat we die overgangstermijnen al op voorhand afwijzen en dat we nu via bilaterale overeenkomsten tussen de landen een begin proberen te maken met een preventieve oplossing voor deze problemen? Voor dat doel zouden we een stimuleringssysteem kunnen ontwikkelen om op de kerngebieden - en die zijn nu al bekend; daar wordt ook voortdurend aan gerefereerd - alvast op voorhand, dus voorafgaand aan de toetreding, een oplossing voor deze problemen te vinden.</p>
    </intervention>
    <intervention id="2-274" speaker_id="photo_generic" name="Verheugen" is_mep="True" mode="spoken">
      <p sl="de">Geachte afgevaardigde, op dit moment zijn de Europa-overeenkomsten met al deze landen van kracht en daardoor kunnen alle lidstaten en alle kandidaat-landen bilaterale afspraken maken met betrekking tot het vrij verkeer. De lidstaten hebben echter slechts in een zeer beperkte mate van deze mogelijkheid gebruikgemaakt. Als ik goed geïnformeerd ben, gaat het alleen om Oostenrijk en Duitsland. Ik concludeer daaruit dat er tot nu toe geen speciale behoefte aan bestaat. Omdat de Europa-overeenkomsten nog steeds van kracht zijn, kunnen in de toekomst uiteraard ook nieuwe bilaterale overeenkomsten gesloten worden.</p>
    </intervention>
    <intervention id="2-275" speaker_id="1033" name="De Voorzitter" is_mep="True" mode="spoken">
      <p sl="nl">Vraag nr. 54 van Gary Titley (H-0238/01):</p>
      <p sl="nl">Betreft: Lokale organisaties en de uitbreiding</p>
      <p sl="nl">Op welke wijze denkt de Commissie, in haar voorlichtingscampagne voor de uitbreiding in zowel de lidstaten als de kandidaat-lidstaten, de uitbreiding te promoten bij lokale organisaties, zoals gemeenteraden, scholen, enz? Zijn er bijvoorbeeld voorstellen gedaan voor acties zoals jumelages van steden en dorpen?</p>
      <p sl="nl">Vragen aan mevrouw Reding</p>
    </intervention>
    <intervention id="2-276" speaker_id="photo_generic" name="Verheugen" is_mep="True" mode="spoken" role="Commissie">
      <p sl="de">Geachte afgevaardigde, in haar communicatiestrategie met betrekking tot de uitbreiding toont de Commissie zich een duidelijk voorstander van het inschakelen van lokale organisaties, zoals gemeenten en steden, bevoegde regionale instanties, kamers van koophandel, vakbonden, kerken, verenigingen en bonden als betrouwbare vertegenwoordigers van de burgermaatschappij.</p>
      <p sl="de">De communicatiestrategie wordt decentraal ten uitvoer gelegd. Onze delegaties in de hoofdsteden van de toetredingslanden en onze vertegenwoordigers in de hoofdsteden van de lidstaten zullen de samenwerkingspartners telkens selecteren in het kader van een strategie die rekening houdt met de nationale en internationale informatiebehoeften ter plekke. Daarbij dienen de lokale organisaties uiteraard voorrang te krijgen.</p>
      <p sl="de">Als uitgangspunt hierbij geldt dat we vanwege het tijdgebonden en intrinsieke karakter van dit project geen volledig nieuwe structuren kunnen creëren. Wij hebben ook niet genoeg geld om een beroep te doen op massacommunicatie-instrumenten. Dat betekent dat wij geen advertentieruimte kunnen kopen en geen tv-spotjes kunnen ontwikkelen. Het is dan ook heel logisch dat wij voor het overbrengen van onze boodschap gebruikmaken van de communicatiestructuren die al in de lokale gemeenschappen aanwezig zijn. De door u genoemde instellingen en organisaties zijn in mijn ogen geschikte communicatiemiddelen.</p>
      <p sl="de">Ik ben met name echter zeer dankbaar voor deze vraag, geachte afgevaardigde, omdat ik daardoor in de gelegenheid gesteld wordt om mijn blijdschap uit te spreken over de betrokkenheid van de afgevaardigden in dit Parlement bij deze communicatiestrategie. Tegelijkertijd kan ik u erop wijzen dat de campagne in de lidstaten - deze is in feite zelfs nog niet eens serieus begonnen - er op dit moment onder te lijden heeft dat het gedeelte van de financiële middelen dat in het kader van de begrotingslijn PRINCE voor dit doel bestemd is, nog niet vrijgegeven is. Ik zou daarom uw steun willen vragen bij ons streven om zo snel mogelijk over die gereserveerde middelen te kunnen beschikken. Dan kunnen we tenminste met de concrete uitvoering van die strategie beginnen, omdat de tijd ons namelijk door de vingers dreigt te glippen. Het zou mosterd na de maaltijd zijn om de mensen in de lidstaten pas over de uitbreiding te gaan informeren als de verdragen daartoe reeds gesloten zijn.</p>
      <p sl="de">Ik heb al gezegd dat de Commissie geen reclamecampagne gepland heeft. Het gaat namelijk om informeren, om communiceren en ook om de mogelijkheid om te participeren. Uiteraard nemen de grote vraagstukken hierin een centrale plaats in. Ik denk daarbij bijvoorbeeld aan aspecten op het gebied van het waarborgen van de vrede, aan de uitbreiding van de stabiliteitszone in Europa en aan de vraag hoe wij, nu de koude oorlog beëindigd is, het vredesdividend op de beste manier in het algemeen belang kunnen aanwenden.</p>
      <p sl="de">Wij zullen aandacht besteden aan de economische ontwikkeling van een duurzame groeizone in Midden- en Oost-Europa, van de Baltische landen tot aan Istrië. Wij zullen aandacht besteden aan het efficiënt benutten van de opkomende, flexibele arbeidsspreiding op de uitgebreidere interne markt. Deze krijgt steeds meer continentale dimensies en moet in staat zijn om de concurrentieslag met Noord-Amerika en Oost-Azië succesvol aan te gaan. Wij zullen aandacht besteden aan de tenuitvoerlegging door de toetredingslanden van de EU-normen die bijvoorbeeld met betrekking tot het milieu, de verkeersveiligheid, het interne veiligheidsbeleid, de levensmiddelenhygiëne en op vele andere gebieden voor alle burgers in de Unie van belang zijn.</p>
      <p sl="de">Een ander belangrijk thema is het gebruik van het menselijk kapitaal, van de unieke sociale en levenservaringen van de burgers in de toetredingslanden ten behoeve van het toekomstige integratieproces. Ik zal dat in één zin proberen duidelijk te maken: Het gaat erom dat wij iedereen van het bewustzijn doordringen dat we nu een historische mogelijkheid hebben om een definitief einde te maken aan de van buitenaf opgedrongen verdeeldheid van Europa.</p>
    </intervention>
    <intervention id="2-277" speaker_id="1311" name="Titley" is_mep="True" mode="spoken">
      <p sl="en">Ik dank de commissaris voor zijn uitgebreide antwoord en zou hem graag drie vragen stellen.</p>
      <p sl="en">In de eerste plaats, is hij het met me eens dat we de uitbreiding moeten ‘verkopen’ aan met name de burgers van de Europese Unie? Als we dat niet doen, krijgen we waarschijnlijk problemen bij de ratificatie.</p>
      <p sl="en">Ten tweede, hoe krijgen deze organisaties toegang tot middelen? Moeten ze zich tot de nationale vertegenwoordigingen van de Commissie wenden? Zijn hierover gegevens bekend?</p>
      <p sl="en">Tot slot is de commissaris niet ingegaan op mijn vraag over jumelages. Is het mogelijk jumelageprojecten te organiseren tussen bijvoorbeeld scholen in lidstaten en scholen in de kandidaat-landen, en tussen plaatselijke overheden in lidstaten en hun tegenhangers in kandidaat-landen, zodat ze kunnen discussiëren over de gevolgen van de uitbreiding en over de betekenis ervan voor de kandidaat-landen? Kunnen we zoiets voorstellen?</p>
    </intervention>
    <intervention id="2-278" speaker_id="photo_generic" name="Verheugen" is_mep="True" mode="spoken">
      <p sl="de">Geachte afgevaardigde, uw eerste vraag kan ik bevestigend beantwoorden. Het is inderdaad dringend noodzakelijk om de burgers van de lidstaten meer bij de uitbreiding te betrekken. U weet dat ik dat een van de belangrijkste kwesties vind, waarvoor ikzelf me ook tot het uiterste probeer in te zetten. Er is al enige vooruitgang te bespeuren, maar dat is nog niet afdoende. Bovendien verkoopt het onderwerp zich niet zelf. Wij moeten de mensen niet alleen uitleggen waar het om draait, maar we moeten ook ingaan op de angsten en zorgen die zij hebben in verband met die uitbreiding. Wij moeten de burgers heel duidelijk en serieus uitleggen wat wij doen om te voorkomen dat de risico's waar zij bang voor zijn, zich zullen voordoen .</p>
      <p sl="de">Ten tweede moeten aanvragen voor financiële ondersteuning bij dit project inderdaad via onze vertegenwoordigers in de hoofdsteden lopen. Zoals ik al gezegd heb, is het gehele project gedecentraliseerd en bovendien willen wij ook gebruik maken van synergie-effecten in de lidstaten en in de kandidaat-landen. Wij zijn tenslotte niet de enigen die op dit vlak actief zijn. De verantwoording is over meer partijen verdeeld. Die andere betrokkenen moeten ook een bijdrage aan de communicatie leveren. Daarbij is het belangrijk dat wij ook aandacht besteden aan coördinatie en synergie. Het betreft dus een decentraal project en als u op de hoogte bent van organisaties of groepen die hieraan mee willen werken, dan zou het enige juiste antwoord zijn dat zij contact op moeten nemen met de vertegenwoordiging in de betreffende hoofdstad.</p>
      <p sl="de">De jumelages tussen steden, scholen en gemeenteraden en dergelijke vallen wat mij betreft onder de categorie "reeds aanwezige communicatiestructuren". Ik vind dat juist jumelages tussen steden in dit verband een bijzonder nuttig instrument kunnen zijn, omdat we dan gebruik kunnen maken van reeds bestaande contacten die we dus niet meer hoeven op te bouwen. Ook uitwisselingen tussen lokale politici en scholen zijn naar mijn idee uiterst zinvol. Onze delegaties en vertegenwoordigers in de hoofdsteden hebben instructies gekregen om dergelijke programma's in het kader van deze campagne te bevorderen.</p>
    </intervention>
    <intervention id="2-279" speaker_id="2229" name="Posselt" is_mep="True" mode="spoken">
      <p sl="de">Mijnheer de Voorzitter, mijnheer de commissaris, ik heb nog een aanvullende vraag. In hoeverre worden de Euregio's in de strategie betrokken en in hoeverre ontvangen kandidaat-landen middelen om informatie over zichzelf aan ons te geven. Ik ben namelijk van mening dat het niet alleen onze taak is om die landen van informatie te voorzien, maar ook om deze landen de mogelijkheid te bieden een betere band met ons op te bouwen. Er is toch sprake van allerlei projecten op dat gebied, zoals het geplande Europacentrum in Asch. Mijn vraag luidt of u daar in uw planning ook rekening mee hebt gehouden?</p>
    </intervention>
    <intervention id="2-280" speaker_id="photo_generic" name="Verheugen" is_mep="True" mode="spoken">
      <p sl="de">Geachte afgevaardigde, uiteraard maken de Euregio's deel uit van de planning. Zij vormen zelfs een heel wezenlijk onderdeel daarvan, omdat we daar gebruik kunnen maken van de reeds bestaande en wijdvertakte informatie- en communicatienetwerken. Aan de andere kant geloof ik niet dat het verstandig zou zijn als de Commissie de kandidaat-landen geld ter beschikking zou stellen voor hun eigen PR-activiteiten. Ik wil heel duidelijk zeggen dat er naar mijn mening daardoor ook een inmengingsgrens overschreden zou worden en ik vind dat we dat niet moeten doen. Het gaat hier om politiek geld, om heel gevoelig geld, en geen enkel land zou middelen van derden moeten accepteren voor voorlichtings- of PR-doeleinden. De kandidaat-landen hebben daar ook nog nooit om gevraagd, en zoals u weet, worden er desalniettemin wel degelijk dergelijke activiteiten ondernomen.</p>
    </intervention>
    <intervention id="2-281" speaker_id="1033" name="De Voorzitter" is_mep="True" mode="spoken">
      <p sl="nl">Dank u, mijnheer de commissaris. Wegens tijdgebrek zou ik de geachte afgevaardigden willen verzoeken om, tenzij er sprake is van een absolute noodzaak, geen aanvullende vragen meer te stellen. Mevrouw Reding heeft beloofd de vragen nrs. 56, 57 en 58 tijdens het Vragenuur gezamenlijk te beantwoorden.</p>
    </intervention>
    <intervention id="2-282" speaker_id="1033" name="De Voorzitter" is_mep="True" mode="spoken">
      <p sl="nl">Vraag nr. 55 van John Walls Cushnahan (H-0188/01):</p>
      <p sl="nl">Betreft: Uitbuiting van Afrikaanse voetballers</p>
      <p sl="nl">Welke maatregelen heeft de Commissie genomen tegen de voortdurende uitbuiting van jonge Afrikaanse voetballers door Europese voetbalclubs of voetbalmakelaars?</p>
    </intervention>
    <intervention id="2-283" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">De geachte afgevaardigde heeft zijn vraag gesteld omdat hij weet dat de uitbuiting van jonge Afrikaanse voetballers door Europese voetbalclubs of voetbalmakelaars uitgebreid in de pers aan de orde is geweest en dat er achter die uitbuiting meerdere problemen schuilgaan die van elkaar moeten worden onderscheiden.</p>
      <p sl="fr">Wat betreft de voetbalmakelaars loopt er nog steeds een procedure op grond van de mededingingsregels bij de diensten van de Commissie. De discussies die daaruit voortvloeien, heeft de FIFA al doen besluiten om de wijze waarop de beroepsgroep is georganiseerd te wijzigen. Deze nieuwe regels zijn op 1 januari van dit jaar van kracht geworden.</p>
      <p sl="fr">Een aantal lidstaten heeft ook besloten regels op te stellen teneinde de activiteiten van makelaars nader te omlijnen. De beroepsethiek is inderdaad een punt van zorg dat door de overheden en de vertegenwoordigende voetbalinstanties wordt gedeeld. Toch mogen wij de gehele beroepsgroep niet het wangedrag van een aantal tussenpersonen aanrekenen.</p>
      <p sl="fr">Het tweede probleem wordt gevormd door de commerciële transacties waarbij jonge spelers betrokken zijn. De Commissie had onlangs de gelegenheid om blijk te geven van haar bezorgdheid in dit verband. Het verslag van Helsinki over sport heeft net als het Europese sportforum dat in oktober 2000 in Rijsel werd gehouden de vinger op deze problematiek gelegd. In Rijsel werd overigens een hele workshop aan de bescherming van de jeugd gewijd. Uit hoofde van bevoegdheid is het echter aan de lidstaten om regels op stellen indien zij dat nodig achten. Een van de lidstaten heeft dit al gedaan.</p>
      <p sl="fr">Over het algemeen wordt de problematiek van de uitbuiting van jonge Afrikaanse voetballers zorgvuldig gevolgd door de overheden en de Europese Raad heeft in zijn verklaring van Nice, afgelopen december hieraan op de volgende wijze uitdrukking gegeven, ik citeer: "De Europese Raad geeft uiting aan zijn bezorgdheid over commerciële transacties met minderjarige sporters, ook uit derde landen, voorzover dergelijke transacties niet in overeenstemming zijn met de bestaande arbeidswetgeving dan wel de gezondheid en het welzijn van die jonge sporters in gevaar brengen. Hij roept de sportorganisaties en de lidstaten op onderzoek te doen naar dergelijke praktijken, op dit punt waakzaam te zijn en zo nodig passende maatregelen te overwegen." Dit komt overeen met de gedragscode die wij onszelf hebben opgelegd en geachte collega Cushnahan, u weet heel goed dat ik tijdens het debat over de transferregels in het voetbal heb geantwoord dat dit ook overeenkomt met de nieuwe regels die de FIFA wil instellen in het kader van de bescherming van de jonge sporters.</p>
    </intervention>
    <intervention id="2-284" speaker_id="1288" name="Cushnahan" is_mep="True" mode="spoken">
      <p sl="en">Ik begrijp dat de commissaris maar weinig tijd heeft, dus ik zie af van mijn recht op een aanvullende vraag. Ik waardeer het dat ze me vandaag een zo volledig en gedetailleerd antwoord heeft gegeven op deze en andere vragen. Ik bedank de commissaris daarvoor.</p>
    </intervention>
    <intervention id="2-285" speaker_id="1033" name="De Voorzitter" is_mep="True" mode="spoken">
      <p sl="nl">Omdat de vragen nrs. 56, 57 en 58 over een soortgelijk onderwerp gaan, worden ze tezamen behandeld.</p>
      <p sl="nl">Vraag nr. 56 van Astrid Thors (H-0219/01):</p>
      <p sl="nl">Betreft: Effecten van het Europees jaar van de talen voor regionale en minderheidstalen</p>
      <p sl="nl">Zoals bekend is 2001, het Europees jaar van de talen, kortgeleden officieel ingeluid. Welke effecten denkt de Commissie dat het jaar van de talen zal hebben voor de regionale en minderheidstalen en welke maatregelen wil de Commissie als vervolg op het jaar van de talen nemen om deze effecten te verwezenlijken voor wat betreft de positie van deze talen?</p>
      <p sl="nl">Vraag nr. 57 van Michl Ebner (H-0239/01):</p>
      <p sl="nl">Betreft: Meerjarenprogramma voor minderheidstalen</p>
      <p sl="nl">Zeer uiteenlopende vertegenwoordigers en organisaties van minderheden hadden van Nice verwacht dat voortaan met gekwalificeerde meerderheid over cultuuraangelegenheden zou worden gestemd om te voorkomen dat besluiten in het belang van minderheidstalen niet langer door afzonderlijke lidstaten kunnen worden geblokkeerd, zoals dat in het verleden meermaals het geval is geweest.</p>
      <p sl="nl">Kan de Commissie meedelen hoe zij de huidige situatie (na Nice) beoordeelt, met name ten aanzien van minderheidstalen en een beoogd meerjarenprogramma daarvoor?</p>
      <p sl="nl">Vraag nr. 58 van Concepció Ferrer (H-0245/01):</p>
      <p sl="nl">Betreft: Ontwikkeling van het Europees Jaar van de Talen 2001</p>
      <p sl="nl">Het jaar 2001 is door de Europese Unie uitgeroepen tot het Europees Jaar van de Talen.</p>
      <p sl="nl">Het Europees Jaar van de Talen heeft tot doel de kennis en het leren van de officiële talen van de Gemeenschap, alsmede van het Iers, Luxemburgs en andere door de lidstaten aangewezen talen te bevorderen.</p>
      <p sl="nl">De preambule van het Handvest van de grondrechten van de Europese Unie bepaalt: "De Unie draagt bij aan de instandhouding en de ontwikkeling van deze gemeenschappelijke waarden, met inachtneming van de verscheidenheid van de culturen en tradities van de volkeren van Europa, (…).</p>
      <p sl="nl">Kan de commissie meedelen welke talen door de lidstaten zijn aangewezen om te kunnen profiteren van de maatregelen in het kader van het Europees Jaar van de Talen?</p>
      <p sl="nl">Vragen aan de heer Barnier</p>
    </intervention>
    <intervention id="2-286" speaker_id="photo_generic" name="Reding" is_mep="True" mode="spoken" role="Commissie">
      <p sl="fr">Ik ga proberen de drie vragen tegelijkertijd te beantwoorden. De vragen zijn niet precies hetzelfde, maar ze gaan wel alledrie in dezelfde richting.</p>
      <p sl="fr">Het is te vroeg om te weten wat het effect zal zijn van het Europees Jaar van de Talen, zo kort nadat het is ingeluid. Maar ik kan u wel al zeggen dat er overal in Europa een zeer breed debat gaande is. De regio's, de universiteiten en het grote publiek zijn buitengewoon betrokken bij dit Jaar. En heel belangrijk is dat dat niet alleen voor de officiële talen geldt, maar voor alle talen. Overigens zullen diverse evenementen en projecten die in de loop van 2001 worden gefinancierd, een bijdrage gaan leveren aan dat debat. Een aantal is zelfs exclusief op de regionale talen en de minderheidstalen gericht. Daarnaast worden bijdragen verwacht van de kant van het Europees Parlement dat een onderzoek naar regionele talen en minderheidstalen financiert, van het Comité van de regio's dat een initiatiefadvies over deze kwestie voorbereidt en ook van de kant van de Commissie die een onderzoek heeft ingesteld naar de economische en praktische aspecten van het behoud van talen.</p>
      <p sl="fr">Dankzij al deze initiatieven en al deze discussies, analyses en onderzoeken zullen wij aan het einde van het jaar 2001 hierover veel meer kunnen zeggen. We kunnen dan de daaruit voortkomende opties beoordelen in verhouding tot de verschillende juridische, politieke en praktische beperkingen waaraan ons optreden op dit gebied onderhevig is. De Commissie zal dan ook aan het einde van het Europees Jaar van de Talen uit al deze activiteiten conlusies trekken teneinde te bepalen welke initiatieven moeten worden genomen om de taalkundige verscheidenheid in Europa te waarborgen.</p>
      <p sl="fr">Nu wat betreft die taalkundige verscheidenheid. Het is heel mooi om te zien dat geen enkele lidstaat in de besluitvorming over het Europees Jaar van de Talen een taal heeft uitgesloten. Geen enkel land heeft een taal uitgesloten. Alle lidstaten hebben zich volledig open getoond. Ik vind dat heel belangrijk en heel mooi en ik zou er tegelijkertijd aan willen herinneren dat in artikel 22 van het het Europees Handvest van de grondrechten, de taalkundige verscheidenheid wordt benadrukt. In de lidstaten wordt die taalkundige verscheidenheid voor het Europees Jaar van de Talen in praktijk gebracht.</p>
    </intervention>
    <intervention id="2-287" speaker_id="2305" name="Thors" is_mep="True" mode="spoken">
      <p sl="sv">Bedankt voor uw antwoord, mevrouw de commissaris. Het is duidelijk te vroeg om conclusies te trekken, maar ik denk dat er zeker iets kan worden bereikt, zowel wat betreft de samenwerking in verband met methoden van taalverwerving als het behoud van de kleine talen.</p>
      <p sl="sv">Ik weet dat de Commissie op de hoogte is van de huidige problemen wat betreft de samenwerking voor het behoud van de kleine talen en ik hoop dat de Commissie een deel van de ervaring die is opgedaan kan gebruiken om de bij elkaar behorende culturen en talen te behouden en te ontwikkelen.</p>
    </intervention>
    <intervention id="2-288" speaker_id="photo_generic" name="Reding" is_mep="True" mode="spoken">
      <p sl="fr">Ik kom veel in de Europese landen tijdens dit Europees Jaar van de Talen en ik begin mijn toespraak altijd in het Luxemburgs om te laten zien dat er kleine noch grote talen bestaan. Er bestaan alleen moedertalen en die geven vorm aan het individu en zijn leefmilieu. U kunt er dus van op aan dat ik mij als Luxemburgse sterk maak voor de taalkundige verscheidenheid in Europa, zodat alle talen worden gerespecteerd en het onderwijs in al die talen zich kan ontwikkelen.</p>
      <p sl="fr">Overigens bestaan er dankzij SOCRATES-COMENIUS wel al mogelijkheden voor samenwerking en ik kan u zeggen dat heel veel scholen gebruikmaken van de mogelijkheden die worden geboden door het project COMENIUS voor meer aandacht voor het leren van regionale talen.</p>
      <p sl="fr">Mijn lijfspreuk voor het Europees Jaar van de Talen is tweeledig: moedertaal + 2, en de taal van je buren leren. In een regionaal Europa, en ik ben blij dat de voor het Europa van de regio's verantwoordelijke commissaris hier naast mij zit, en zeker in de grensgebieden, moet men de taal van zijn buren leren om ervoor te zorgen dat het Europa van de regio's kan functioneren. Dus: buurtaal en moedertaal + 2. De regionale talen zijn daarin inbegrepen.</p>
    </intervention>
    <intervention id="2-289" speaker_id="2075" name="Ebner" is_mep="True" mode="spoken">
      <p sl="de">Mijnheer de Voorzitter, in de eerste plaats zou ik de commissaris willen feliciteren met en bedanken voor haar betrokkenheid op dit terrein. Zij heeft zich met erg veel belangstelling en enthousiasme voor deze kwestie ingezet. Helaas denkt niet iedereen hier hetzelfde over als in Luxemburg en is er dus op dit gebied nog veel te doen. Daarom betreur ik het zeer dat er tijdens de Top in Nice geen overeenstemming bereikt is om voor toekomstige besluiten over dit onderwerp de meerderheidsprocedure te laten gelden. Wij moeten de problemen op het gebied van de regionale en minderheidstalen op een preventieve manier oplossen. We hebben dus behoefte aan een preventieve strategie. Op dit moment is er sprake van zestig minderheidssituaties in de Europese Unie. Op het hele continent gaat het om driehonderd situaties.</p>
      <p sl="de">Hoewel dus voor deze kwestie nog steeds het unanimiteitsbeginsel geldt - en dat betekent dat bepaalde zaken beleidsmatig moeilijk haalbaar zullen zijn - ben ik van mening dat er misschien toch een alternatieve oplossing gezocht kan worden met steun uit de structuurfondsen. Mevrouw de commissaris, zou u hierover misschien nog uw mening willen geven?</p>
    </intervention>
    <intervention id="2-290" speaker_id="photo_generic" name="Reding" is_mep="True" mode="spoken">
      <p sl="fr">In antwoord op hetgeen collega Ebner heeft gezegd, zou ik willen zeggen dat de Luxemburgers inderdaad volledig drietalig zijn, maar dat kunnen anderen ook worden. Ze hoeven daarvoor alleen maar het voorbeeld van Luxemburg te volgen. Daar beginnen kinderen op 5- tot 6-jarige leeftijd met het leren van meerdere talen. En dat heeft resultaat.</p>
      <p sl="fr">Nu wat betreft unanimiteit en meerderheid, het klopt dat voor cultuur altijd unaniem moet worden beslist. Het is dan ook vrij moeilijk om met 15 landen tot voortvarende besluiten te komen. Dat is ook de reden dat het Europees Jaar van de Talen onder onderwijs valt. Ik heb het heel bewust onder de sector onderwijs, vorming, taalkundige verscheidenheid en vreemde-talenonderwijs gebracht omdat voor dit gebied een gekwalificeerde meerderheid geldt.</p>
    </intervention>
    <intervention id="2-291" speaker_id="1304" name="Ferrer" is_mep="True" mode="spoken">
      <p sl="es">Mevrouw de commissaris, in de eerste plaats wil ik u bedanken voor uw antwoord. Aangezien de Commissie de Verdragen waarborgt en de Verdragen bepalen dat de Gemeenschap dient bij te dragen tot versterking van de culturen van de lidstaten en tot eerbiediging van de verscheidenheid der regio’s, zou ik u willen vragen erop toe te zien dat de lidstaten waarin verschillende talen naast elkaar bestaan die eveneens het karakter van een officiële taal hebben, kunnen deelnemen aan de organisatie van de evenementen die zijn voorzien in het kader van het Europees Jaar van de Talen. U heeft ons namelijk gezegd dat geen enkele lidstaat welke taal dan ook van deelname had uitgesloten. Dat op zich is al een positief bericht, maar dat ze mogen deelnemen is niet voldoende. Het is van groot belang dat in het orgaan dat met de organisatie van de evenementen zal worden belast - zoals is vastgelegd in het destijds door ons aangenomen verslag terzake - ook plaats wordt ingeruimd voor de afgevaardigden van volkeren met minderheidstalen, teneinde hun aanwezigheid en culturele verrijking te garanderen.</p>
    </intervention>
    <intervention id="2-292" speaker_id="photo_generic" name="Reding" is_mep="True" mode="spoken">
      <p sl="fr">Ik kan mevrouw Ferrer verzekeren dat het Catalaans niet wordt uitgesloten. Dat zou ook heel vreemd zijn omdat in de juridische grondslag van het Europees Jaar van de Talen is vastgelegd dat alle talen die binnen lidstaten worden erkend, ook als dit geen officiële talen van de Unie zijn, deelnemen aan het Europees Jaar van de Talen.</p>
      <p sl="fr">Ik heb er bij de keuze van projecten op gelet dat de taalkundige verscheidenheid van Europa gewaarborgd is en ik ben heel blij te zien dat er dingen op gang komen en dat er misschien dankzij dit Europees Jaar van de Talen en misschien ook omdat de tijd er rijp voor is, op een minder starre manier met de taalkundige kwestie wordt omgegaan. Overigens doen zich minder problemen voor wanneer we de taalkundige kwestie vanuit onderwijs en meertaligheid benaderen in plaats vanuit de invalshoek van het regionalisme.</p>
      <p sl="fr">Op de tweede plaats lijken we voor de toekomst alle troeven in handen te hebben. De geachte afgevaardigde herinnert zich ongetwijfeld dat ik het Handvest van de grondrechten heb geciteerd waarin de taalkundige verscheidenheid nadrukkelijk is vastgelegd. Nu, dat zal dan ook een sterk element vormen voor de toekomstige ontwikkeling van ons taalkundig beleid in Europa.</p>
    </intervention>
    <intervention id="2-293" speaker_id="1033" name="De Voorzitter" is_mep="True" mode="spoken">
      <p sl="nl">Mevrouw Reding, bedankt voor uw antwoorden en voor uw bevestiging dat de Catalaanse taal dit jaar, het jaar 2001, sterk vertegenwoordigd zal zijn.</p>
    </intervention>
    <intervention id="2-294" speaker_id="1033" name="De Voorzitter" is_mep="True" mode="spoken">
      <p sl="nl">Vraag nr. 59 van Mihail Papayannakis (H-0132/01):</p>
      <p sl="nl">Betreft: Uitvoering van grote projecten en kwaliteit van de projecten</p>
      <p sl="nl">Kan de Commissie op basis van de actuele gegevens of ontwikkelingen, een nieuwe schatting geven van de datum waarop de zogenaamde “grote projecten in Griekenland” voltooid zullen zijn? Denkt zij dat deze projecten binnen de gestelde termijn voltooid zullen zijn, en dat elk project binnen de vooraf vastgestelde kostprijs zal blijven? Zijn er meer recente en gedetailleerde gegevens over de controle op de kwaliteit van deze projecten (eventuele verbetering van de kwaliteit ervan) en over de sancties die aan ondernemingen en diensten zullen worden opgelegd? Wat zijn de resultaten van de dossiers (met de lijst van projecten die ernstige mankementen vertonen) die reeds aanhangig zijn gemaakt?</p>
    </intervention>
    <intervention id="2-295" speaker_id="photo_generic" name="Barnier" is_mep="True" mode="spoken" role="Commissie">
      <p sl="fr">Ten aanzien van het voorgaande debat wil ik mevrouw Ferrer en andere afgevaardigden graag laten weten dat ik tijdens mijn bezoek aan Barcelona afgelopen vrijdag heb kunnen constateren hoe belangrijk het Catalaans is.</p>
      <p sl="fr">Ik kom nu als u het goed vindt bij de vraag van de geachte afgevaardigde, de heer Papayannakis, over de uitvoering van grote projecten in het kader van bijdragen van de Gemeenschap aan Griekenland en in het bijzonder aan Athene. Geachte afgevaardigde, wanneer we in dit verband over “grote projecten” spreken, weten we precies waar we het over hebben. Deze worden namelijk in de verordeningen over de structuurfondsen gedefinieerd als projecten waarvoor meer dan 50 miljoen euro wordt uitgetrokken. Daar er in Griekenland met name op het gebied van vervoer, milieu en energie vrij veel van dit soort projecten zijn die door het Cohesiefonds of door regionale fondsen worden meegefinancierd, kan ik hier niet in een paar minuten zeer nauwkeurig en volledig antwoord op geven.</p>
      <p sl="fr">Ik zou, geachte afgevaardigde, eraan willen herinneren dat toekenning van cofinanciering van de Gemeenschap aan een project, niets afdoet aan de verantwoordelijkheid die de nationale overheid heeft om dat project te realiseren. En natuurlijk wordt de informatie waarover de Commissie beschikt in eerste instantie ook door diezelfde overheid aangeleverd. Wij zijn natuurlijk geïnteresseerd in de voortgang van deze projecten en in de ontwikkeling van de kosten die daarmee gemoeid zijn. U kunt daar op rekenen. Wij letten er, zoals trouwens altijd, zorgvuldig op dat de financiële middelen die de Gemeenschap aan Griekenland ter beschikking heeft gesteld optimaal bijdragen aan de vooruitgang en aan de kwaliteit van het leven van de burgers van uw land. En die zorg geldt voor alle lidstaten.</p>
      <p sl="fr">De grote projecten in uw land vallen in drie groepen uiteen. Eigenlijk kan er beter van drie categorieën worden gesproken. De eerste categorie wordt gevormd door projecten die al klaar zijn. Ik denk bijvoorbeeld aan de metro in Athene en de luchthaven van Spata die in mei aanstaande in gebruik wordt genomen. Een aantal van deze projecten is overigens gerealiseerd in het kader van concessiecontracten. Een tweede categorie, ik zou nog wel meer projecten in het kader van de eerste categorie hebben kunnen noemen, omvat projecten die op dit moment worden uitgevoerd en die ook in het kader van concessiecontracten worden gerealiseerd. Dat is het geval voor de ringweg rond Athene en de brug Rion-Antirion. De ringweg rond Athene moet eind 2003 klaar zijn en de brug in 2004. Uiteraard zijn er nog meer projecten die ik gezien de tijd niet allemaal kan opnoemen, maar die meestal ook in het kader van concessiecontracten worden gerealiseerd.</p>
      <p sl="fr">Geachte afgevaardigde het is heel moeilijk voor mij om een exacte datum aan te geven waarop deze werken voltooid zullen zijn. Het gaat namelijk om een groot aantal projecten en deze zullen de een na de ander klaar komen. Betekent dit dat hierdoor de druk vermindert om deze en andere projecten zoals de verlenging van de metro in Athene, binnen de gestelde tijd uit te voeren? Geenzins. Ik wil eraan herinneren dat niet mag worden vergeten dat conform de nieuwe verordening voor de structuurfondsen, en u kent die, geachte afgevaardigde, de uitgaven die worden gedaan in het kader van programma's waaronder deze grote projecten vallen, zich in overeenstemming met het programma moeten ontwikkelen. Lidstaten die zich hieraan niet houden, lopen het risico van financiële sancties.</p>
      <p sl="fr">Geachte afgevaardigde, ik zou u dan ook graag gerust willen stellen en u melden dat de diensten van de Commissie de voortgang van de werkzaamheden en de ontwikkeling van de kosten van de desbetreffende programma's en projecten in de Unie in het algemeen en in uw land in het bijzonder nauwlettend volgen. In dit verband heeft Athene mijn bijzondere aandacht, want net zoals u hecht ik bijzonder aan een goede voorbereiding van de komende Olympische Spelen in 2004 en volg ik nauwlettend de ontwikkeling van de projecten die met Europese structuurfondsen worden gefinancierd en die aan een succesvolle organisatie van de Olympische Spelen moeten bijdragen.</p>
      <p sl="fr">Tenslotte nog een laatste opmerking over de kwaliteitscontrole. Nog niet zo lang geleden, op 29 januari jongstleden hebben de diensten van de Commissie de regering in Athene gevraagd om nauwkeurige gegevens aangaande de onafhankelijke controles waartoe werd besloten voor de in Griekenland medegefinancierde projecten. Zodra ik over deze gegevens beschik, geachte afgevaardigde, zal ik ook u daar over kunnen inlichten.</p>
      <p sl="fr">Bovendien heeft het Europees Bureau voor fraudebestrijding laten weten dat er van de Griekse autoriteiten tot op heden nog geen enkel bericht is ontvangen op grond van verordening (EG) nr. 1681/94 betreffende onregelmatigheden in het kader van de financiering van het structuurbeleid en terugvordering van in dat kader onverschuldigd betaalde bedragen alsmede betreffende de inrichting van een informatiesysteem op dit gebied.</p>
      <p sl="fr">Tot zover, geachte afgevaardigde, de informatie die ik u op dit moment kan verschaffen.</p>
    </intervention>
    <intervention id="2-296" speaker_id="1051" name="Papayannakis" is_mep="True" mode="spoken">
      <p sl="fr">Mijnheer de commissaris, ik dank u zeer hartelijk. Maar mijn vraag was er op de eerste plaats op gericht om van u een lijst te krijgen met wat er op dit moment gepland is. Ik heb hier namelijk een lijst van vijf jaar geleden waarop de termijnen staan. Deze lijst is samengesteld door uw voorgangster, mevrouw Wulf-Matthies, en de data die destijds werden voorzien, zijn niet gehaald. Ik zou dan ook graag willen weten wat er aan de hand is.</p>
      <p sl="fr">Het tweede punt heeft uiteraard betrekking op de kwaliteit. Wij hebben steeds gevraagd of er een zwarte lijst kan komen van bedrijven of personen die verantwoordelijk zijn voor slechte kwaliteit, zodat deze niet meer in openbare aanbestedingen kunnen meedingen. Dat is van groot belang. En wat betreft de kosten, vergelijkbare kosten, zou ik graag willen weten hoeveel een kilometer metrolijn in Barcelona kost, in Athene, in Parijs, enzovoort, om te kunnen bepalen hoe gezond het Europese geld is.</p>
      <p sl="fr">Mijnheer de commissaris, ik wil u er tenslotte nog op wijzen dat ik niet zo hecht aan de Olympische Spelen. Ik ben misschien zelfs eerder tegen. Maar wij hebben wel een trein hebben gepland en deze heeft een jammerlijke vertraging opgelopen, daarom zou ik wel graag antwoord krijgen.</p>
    </intervention>
    <intervention id="2-297" speaker_id="photo_generic" name="Barnier" is_mep="True" mode="spoken">
      <p sl="fr">Geachte afgevaardigde, het is geen enkel probleem om de prijs op te zoeken per kilometer metro in Barcelona, in Athene of in andere steden. Natuurlijk gaat het dan om relatieve gegevens omdat men bij de aanleg van de metro in Athene bijvoorbeeld, en u weet dat net zo goed als ik, op archeologische vindplaatsen is gestoten, archeologische vondsten heeft gedaan die tot omvangrijke opgravingen hebben geleid. Zulke omstandigheden, die niet per se negatief hoeven te zijn, brengen wel extra kosten met zich mee. En op elke plaats zijn er weer andere redenen. Echter, ik kan met mijn diensten zonder probleem de vergelijkbare gegevens die u graag wilt hebben, achterhalen.</p>
      <p sl="fr">Ik kom nu weer terug op de lijst die u aanhaalde en die naar uw zeggen door mevrouw Wulf-Matthies is opgesteld. Als we objectief naar deze lijst kijken, zien we dat er met het geheel van de projecten, van de grote projecten een begin is gemaakt en dat een aantal daarvan is gerealiseerd. Ik heb die straks al aangehaald, dus daar kom ik niet op terug. Wat betreft het afvalwater, de watervoorziening en de gaspijpleiding in Athene, geloof ik niet dat de waarheid helemaal zwart, rood of groen is. Er treden waarschijnlijk vertragingen op. Uit een aantal verslagen, mijnheer Papayannakis, hebben wij kunnen concluderen dat deze bouwterreinen in het algemeen met kwaliteitsproblemen kampen: slechte materialen, ontoereikende controlesystemen, enzovoort. Dat is allemaal waar. Ik probeer zo objectief mogelijk te zijn en mijn verantwoordelijkheid te nemen.</p>
      <p sl="fr">Om die reden heb ik bijvoorbeeld, voordat ik deze week aan de ondertekening van de eerste operationele programma's ben begonnen, de tijd genomen om te kijken of ook de bedrijfsvoering goed is geregeld en er achter elk programma ook echt een goed functionerend bureau staat. Ik bekijk deze programma's waarin enorme bedragen, tientallen miljarden euro's, omgaan, nu een voor een en ik zet mijn handtekening pas op het moment dat ik die zekerheid heb. Ik moet er deze maand nog verscheidene ondertekenen.</p>
      <p sl="fr">Ik heb nota genomen van de aanvullende vragen die u mij hebt gesteld en met uw goedvinden, stuur ik u binnenkort gegevens, zo objectief mogelijk.</p>
    </intervention>
    <intervention id="2-298" speaker_id="1033" name="De Voorzitter" is_mep="True" mode="spoken">
      <p sl="nl">Vraag nr. 60 van Glenys Kinnock (H-0142/01):</p>
      <p sl="nl">Betreft: Sluiting van staalfabrieken in Wales</p>
      <p sl="nl">Kan de Commissie meedelen of er vooruitgang is geboekt bij de pogingen om dringend middelen beschikbaar te stellen voor de werknemers, hun gezinnen en de steden die getroffen worden door de sluiting van Corus-staalfabrieken in Wales?</p>
    </intervention>
    <intervention id="2-299" speaker_id="photo_generic" name="Barnier" is_mep="True" mode="spoken" role="Commissie">
      <p sl="fr">Mevrouw Kinnock, u weet dat het grootste deel van het verlies aan arbeidsplaatsen bij Corus in Wales de fabriek in Newport en de blikfabriek treft. Deze febrieken vallen respectievelijk onder een regio van doelstelling 2, East Wales , en een regio van doelstelling 1, West Wales and the valleys . De fabriek van Shutton, waar ook ontslagen gaan vallen, bevindt zich op haar beurt in een regio van doelstelling 3, East Wales .</p>
      <p sl="fr">Een paar weken geleden, op 2 februari, heeft de Commissie, direct toen de crisis verergerde, in een communiqué laten weten dat zij bereid is elk voorstel te bespreken zodra het parlement van Wales en de andere partners zouden besluiten dat er, in verband met de ontwikkelingen van de situatie, verschuiving of herschikking van de programma's van de Europese Unie moet plaatsvinden. Ik heb in datzelfde communiqué ook heel duidelijk aangegeven dat, ook al kan er in de bestaande programma's verschuiving of herschikking plaatsvinden, wij als Unie geen enkele mogelijkheid hebben om extra middelen in het kader van de structuurfondsen of ander beleid beschikbaar te stellen.</p>
      <p sl="fr">Ditzelfde antwoord heb ik onlangs moeten geven bij een natuurramp in Portugal, of, en dan zijn we weer bij Griekenland, ten aanzien van de aardbeving die daar heeft plaatsgevonden. Wij hebben geen begrotingslijn om buitengewone en plotselinge uitgaven te doen, maar wij kunnen zorgen, en dat zullen we ook doen, voor herschikking van de middelen en kredieten die aan de betrokken regio's zijn verleend.</p>
      <p sl="fr">Op 28 februari jongstleden hebben onze diensten een ontmoeting gehad met een delegatie van het parlement van Wales. Op die dag werden voorstellen bestudeerd die betrekking hebben op hulp bij de oprichting en ontwikkeling van bedrijven, de sanering van terreinen, steun aan de plaatselijke overheden en hulp bij infrastructuurprojecten. Wij verwachten in het kader van deze verkenningen meer gedetailleerde voorstellen op basis van regionaal partnerschap.</p>
      <p sl="fr">Ik voeg daaraan toe, mevrouw Kinnock, dat hulp in het kader van het Europees Sociaal Fonds alleen kan worden toegekend door middel van het enig programmeringsdocument voor doelstelling 1 waaronder de regio West Wales and the valleys valt en dat 591 miljoen euro bedraagt. Regio East Wales valt onder het programma voor doelstelling 3 waarvoor 132 miljoen euro is uitgetrokken. Deze twee programma's omvatten maatregelen die kunnen worden ingezet voor de opleiding, om- en bijscholing en doorstroming van ontslagen werknemers, alsook maatregelen voor de ondersteuning van personeel via permanente vorming en nascholing. Tenslotte beschikt de Commissie tot juli 2002 ook nog over middelen uit het budget van de EGKS. Hieruit zouden aan ontslagen individuele werknemers uit de ijzer- en staalindustrie bijdragen kunnen worden verleend ter bevordering van omscholing naar andere beroepen. Het gaat hierbij niet om grote bedragen, maar niettemin kan per persoon tot 3000 euro beschikbaar worden gesteld, waarbij de betrokken lidstaat hetzelfde bedrag op tafel moet leggen.</p>
      <p sl="fr">Dit is wat ik u kan meedelen als aanvulling op het communiqué dat ik samen met de Commissie op 2 februari jongstleden heb doen uitgaan.</p>
    </intervention>
    <intervention id="2-300" speaker_id="2123" name="Kinnock" is_mep="True" mode="spoken">
      <p sl="en">Commissaris, dank u voor uw enorme steun en inzet voor Wales in deze moeilijke periode van verlies van werkgelegenheid in de staalindustrie.</p>
      <p sl="en">Commissaris, ik was verheugd te horen dat u leden en ambtenaren van de Nationale Vergadering van Wales heeft ontmoet en ik vroeg me af of u enig idee heeft gekregen op welke termijn suggesties voor programma’s naar voren zullen worden gebracht.</p>
      <p sl="en">Ten tweede, commissaris, hebben mijn Labourcollega uit Wales en ik u vorige week per brief uitgenodigd voor een bezoek aan Wales, zodat u zich persoonlijk op de hoogte kunt stellen van de problemen en van wat er gedaan moet worden en u ook enkele van de sleutelpersonen uit de Nationale Vergadering en andere instellingen kunt ontmoeten. Ik hoop dus van harte - maar ik verwacht niet dat u nu meteen antwoordt - dat u deze uitnodiging in overweging zult nemen en dat we u over niet al te lange tijd in Wales zullen zien.</p>
    </intervention>
    <intervention id="2-301" speaker_id="photo_generic" name="Barnier" is_mep="True" mode="spoken">
      <p sl="fr">Hartelijk dank mevrouw Kinnock voor uw uitnodiging. Ik ben inderdaad erg blij met de uitnodiging die ik onlangs van u en uw collega heb ontvangen en in beginsel geef ik daar dan ook graag gevolg aan. Ik ben namelijk sowieso van plan alle regio's van het Verenigd Koninkrijk te bezoeken net zoals ik dat enkele weken geleden met Schotland heb gedaan. In Wales zou ik van gedachten willen wisselen met het parlement, met de plaatselijke vertegenwoordigers van de vakverenigingen en bedrijfsorganisaties. In beginsel kom ik dan ook graag maar ik kan u in dit stadium en op dit moment nog geen formele datum geven.</p>
      <p sl="fr">We zullen vrij snel overgaan tot de ombuiging van bepaalde programma's na het eerste gesprek dat heeft plaatsgehad met vertegenwoordigers van het parlement van Wales. Ik heb u gezegd dat wij, in het kader van de verkenningen waartoe onlangs een aanzet is gegeven, op concrete voorstellen wachten. Zodra die voorstellen voor herbestemming, concentratie of herplaatsing van de middelen binnen zijn zodat de hulp meer specifiek kan worden gericht op de mannen en vrouwen die door de herstructureringen in de ijzer- en staalindustrie worden getroffen, zal ik zeer snel tot handelen overgaan, dat beloof ik u. Wat betreft East Wales waarvoor doelstelling 2 geldt, hoop ik dat we het programma voor doelstelling 2 vóór 31 maart a.s. kunnen aannemen. Naar aanleiding van uw vraag wil ik deze datum graag bevestigen.</p>
    </intervention>
    <intervention id="2-302" speaker_id="1033" name="De Voorzitter" is_mep="True" mode="spoken">
      <p sl="nl">Vraag nr. 61 van Giorgio Celli (H-0144/01):</p>
      <p sl="nl">Betreft: Kwaliteit van de vertraagde besteding van middelen uit de structuurfondsen 1994-1999 in Italië</p>
      <p sl="nl">Tot dusver heeft Italië nog geen 25% besteed van de kredieten die in het kader van de structuurfondsen voor de programmeringsperiode 1994-1999 aan het land waren toegewezen. De Commissie heeft de uiterste termijn hiervoor vastgesteld op eind 2001. Voor de programmeringsperiode 1989-1993 heeft zich dezelfde situatie voorgedaan, met als gevolg dat 3% van de toegewezen middelen verloren zijn gegaan. Omdat de besteding vertraging had opgelopen moesten Italiaanse regio's en Commissie de investeringen herprogrammeren, met het risico dat projecten zouden worden gefinancierd die onverenigbaar waren met het beginsel van milieuvriendelijke ontwikkeling en rationeel gebruik van de natuurlijke hulpbronnen. Kan de Commissie ervoor zorgen dat dit niet meer gebeurt en dat kredieten, wanneer zij een andere bestemming moeten krijgen, worden aangewend voor projecten ter bevordering van een duurzame ontwikkeling (in sectoren zoals energie, vervoer, biodiversiteit, toerisme, landbouwproductie, menselijke hulpbronnen, enz.)? Indien dit niet mogelijk is, kan de Commissie dan waarborgen dat deze middelen worden ingetrokken? Kan zij met name waarborgen dat twijfelachtige investeringen op het gebied van wegeninfrastructuur en van waterwerken en waterbeheer, zoals dijken en kanalisatie, worden uitgesloten?</p>
    </intervention>
    <intervention id="2-303" speaker_id="photo_generic" name="Barnier" is_mep="True" mode="spoken" role="Commissie">
      <p sl="fr">Ik zal uw vraag zo kort mogelijk proberen te beantwoorden, mijnheer Celli. Wij zijn verplichtingen aangegaan voor het totaal van de vastleggingskredieten die zijn gepland voor de periode 1994-1999 voor doelstellingen 1, 2 en 5b, alsook voor de communautaire initiatieven. Het is waar dat op grond van de laatste gegevens die wij van het Italiaanse departement van Financiën hebben gekregen de situatie voor de betalingen veel minder goed is en, geachte afgevaardigde, ik wil u graag binnenkort de huidige stand van de betalingen voor elk van deze doelstellingen exact laten weten. Die is met name voor de communautaire initiatieven onvoldoende. Ik heb de Italiaanse overheid er meermaals op gewezen dat het tempo van de uitgaven omhoog moet en de controles beter moeten worden uitgevoerd, zodat de projecten worden voltooid en de betalingen binnen de gestelde termijnen worden gedaan.</p>
      <p sl="fr">Ik herinner u er trouwens aan, geachte afgevaardigden, dat de regels voor het financiële beheer voor de periode 1994-1999 geen herprogrammering van middelen toestaan na de uiterste datum voor het aangaan van de verplichtingen. De laatste herprogrammeringen hebben dan ook in 1999 plaatsgevonden.</p>
      <p sl="fr">Wat betreft de programmeringsperiode die net is ingegaan, 2000-2006, wil ik graag zeggen dat de coördinatie tussen onze diensten verder is versterkt teneinde tot een betere aansluiting te komen tussen de toepassing van de habitatrichtlijn en de programmering van de structuurfondsen. Ik deel uw bezorgdheid, geachte afgevaardigde, over het milieubeschermingsaspect, de biodiversiteit en de duurzame ontwikkeling in het kader van het subsidiariteitsbeginsel. Het is de taak van de lidstaten om te bepalen welke programma's en projecten er binnen de geldende wetgeving moeten worden gefinancierd.</p>
    </intervention>
    <intervention id="2-304" speaker_id="4400" name="Celli" is_mep="True" mode="spoken">
      <p sl="it">Mijnheer de commissaris, ik zou graag weten of de resultaten van de milieueffectrapportage voor al deze herziene en misschien gecorrigeerde projecten werkelijk geruststellend zijn. In het verleden is het helaas verschillende malen anders gelopen. In Italië bijvoorbeeld heeft men geprobeerd het Meer van Trasimeno te beschermen door maïs op de oevers aan te planten. De maïs neemt water op, waardoor het waterniveau is gezakt. Verder hadden we richtlijn 2078 die de aankoop van insecticiden mogelijk maakte in plaats van het gebruik ervan terug te dringen. Ik zou dus graag het volgende willen weten: zijn al deze projecten, die herzien zijn omdat de middelen tot vlak voor de vervaltermijn niet waren vastgelegd, nu in overeenstemming met de regels? Heeft de Commissie er werkelijk op toegezien dat het milieu niet is beschadigd juist op het moment dat het beschermd had moeten worden?</p>
    </intervention>
    <intervention id="2-305" speaker_id="photo_generic" name="Barnier" is_mep="True" mode="spoken">
      <p sl="fr">Geachte afgevaardigde, ik ga geen cijfers geven voor al het beheer dat in het verleden is uitgevoerd. Ik weet niet zeker of al die projecten, hier en in andere landen, allemaal onberispelijk zijn verlopen, maar om u de waarheid te zeggen, ik ben er niet erg blij mee dat ik mij eind 1999, zowel voor uw land als voor andere landen, plotseling gedwongen zag zeer grote bedragen te herprogrammeren. Dit nadat was gebleken dat de oorspronkelijk geplande projecten nog niet waren gerealiseerd of niet meer te realiseren waren. Ik was niet erg te spreken over die massale herprogrammering in de allerlaatste maanden van de periode 1994-1999, maar ik heb het wel gedaan om te voorkomen dat het geld verloren zou gaan en het is zeker mijn bedoeling ervoor te zorgen dat zo'n situatie zich in deze periode niet zal voordoen. Het algemeen akkoord van Berlijn geeft ons de mogelijkheid om lidstaten sancties op te leggen en grotere druk op hen uit te oefenen om zulke herprogrammeringen te voorkomen.</p>
      <p sl="fr">Nu mijnheer Celli, wat betreft datgene dat aan het eind van het jaar gerealiseerd is: normaal gesproken moeten alle bijdragen uit de structuurfondsen in overeenstemming zijn met het communautair beleid en dus in overeenstemming met de bestaande wetgeving, met name op milieugebied. Wanneer er nu sprake blijkt te zijn van onregelmatigheden of overtredingen - of die ons nu via u bereiken of via door onszelf uitgevoerde onderzoeken of evaluaties, dan wel via de lidstaten –, kan de Commissie op grond van de regelgeving in samenwerking met de lidstaat corrigerend optreden waarbij zij verlaging of zelfs intrekking van bepaalde financiële bijdragen kan overwegen. Voor de periode 2000-2006 waarvoor ik rechtstreeks verantwoordelijk ben, garandeer ik u dat er samen met de lidstaten zeer nauwlettend op het milieuaspect zal worden toegezien. Dit temeer daar ik het milieu altijd hoog in mijn politieke vaandel heb gehad.</p>
    </intervention>
    <intervention id="2-306" speaker_id="1033" name="De Voorzitter" is_mep="True" mode="spoken">
      <p sl="nl">Hartelijk dank, mijnheer Barnier.</p>
      <p sl="nl">Aangezien de tijd voor vragen aan de Commissie is verstreken, worden de vragen nrs. 62 tot en met 113 schriftelijk beantwoord.</p>
      <p sl="nl">Het vragenuur voor vragen aan de Commissie is gesloten.</p>
      <a text="(De vergadering wordt om 20.00 uur onderbroken en om 21.00 uur hervat)"/>
    </intervention>
  </section>
  <section id="creitem17" title="Beperking van de emissies van bepaalde verontreinigende stoffen in de lucht door grote stookinstallaties">
    <intervention id="2-310" speaker_id="1239" name="De Voorzitter" is_mep="True" mode="spoken">
      <p sl="nl">Aan de orde is de aanbeveling voor de tweede lezing (A5-0068/2001) van mevrouw Oomen-Ruijten, namens de Commissie milieubeheer, volksgezondheid en consumentenbeleid, betreffende het gemeenschappelijk standpunt, door de Raad vastgesteld met het oog op de aanneming van de richtlijn van het Europees Parlement en de Raad inzake de beperking van de emissies van bepaalde verontreinigende stoffen in de lucht door grote stookinstallaties (11070/1/2000 - C5-0562/2000 - 1998/0225(COD)).</p>
    </intervention>
    <intervention id="2-311" speaker_id="1122" name="Oomen-Ruijten" is_mep="True" mode="spoken" role="rapporteur">
      <p sl="nl">Voorzitter, ik dank u zeer dat u mij het woord hebt gegeven. Ik ben verheugd dat zo vele collega's hier aanwezig zijn voor het debat over dit zo belangrijke onderwerp. Ik heb begrepen dat een groot aantal Britse collega's een samentreffen had in de bar om te verhinderen dat ik het woord zou krijgen. Dat is niet gelukt. Maar ik wil vanaf deze plek ook mijn Spaanse collega's van harte danken: zij hebben zich procedureel zeer correct gedragen en dat vind ik lovenswaardig, want hoewel zij het inhoudelijk niet met mij eens zijn, zijn zij hier toch aanwezig. Hulde voor de Spanjaarden. Voor mijn Britse collega's kan ik echter geen enkel respect meer opbrengen, want zij hebben achter mijn rug om in mijn eigen fractie geprobeerd om voor vanavond alle debatten te schrappen.</p>
      <p sl="nl">Voorzitter, al vanaf de herfst 1998 houden we ons bezig met deze richtlijn waarmee de regels inzake de uitstoot van verontreinigende stoffen door grote stookinstallaties moeten worden aangepast. Ondanks alle tegenstand van de zijde van een aantal lidstaten en ondanks alle waarschuwingen en protesten van sommige belanghebbenden in de elektriciteitssector, kunnen wij, naar mijn gevoel, de oorspronkelijk verordening zonder enig probleem aanpassen.</p>
      <p sl="nl">De technische mogelijkheden zijn in ruime mate voorhanden en in een groot aantal lidstaten van de Europese Unie zijn de aangepaste regels al voorgeschreven en dus normaal beleid. De milieueisen die in een aantal landen aan grote vuurhaarden worden gesteld zijn veelal strenger omdat de verzuring van ons milieu nog niet is gestopt. Als men daarbij nog aan de ozonproblematiek denkt - u weet dat vele medeburgers last hebben van ademhalingsproblemen, die mede veroorzaakt worden door van het verkeer en van de sector waarover we vandaag spreken afkomstige stikstofoxiden - dan moet het toch voor eenieder in dit Huis bijna een erezaak zijn om deze problemen aan te pakken wanneer het mogelijk is dat op een eenvoudige en effectieve manier te doen.</p>
      <p sl="nl">Het oorspronkelijke Commissievoorstel om de richtlijn uit 1998 te wijzigen was geen groot succes: de normering was zwak en bestaande installaties werden buiten het bereik van de richtlijn gehouden. Het Parlement heeft zich in de eerste lezing van zijn beste kant laten zien en gedaan wat van volksvertegenwoordigers verwacht mag worden, namelijk inhoud geven aan de zorg voor mens, natuur en milieu in het algemeen.</p>
      <p sl="nl">Het gemeenschappelijk standpunt van de Raad kwam met de allergrootste moeite tot stand. Er werd gehoor gegeven aan de wens van het EP om ook de bestaande installaties onder de richtlijn te laten vallen en ook werd de regelgeving iets aangescherpt.</p>
      <p sl="nl">Addertje onder het gras - en mijn Spaanse collega's betreuren dat - was dat elk land weer eigen uitzonderingen bedong, en als het aan de Raad van ministers ligt zou men dus tot sint-juttemis kunnen doorgaan met het gebruiken van oude, niet aan de stand van de techniek aangepaste, vervuilende centrales. Aan het gemeenschappelijk standpunt ontbrak elke visie, het was een samenraapsel met voor elk wat wils.</p>
      <p sl="nl">Naast milieuhygiënische argumenten heb ik in de toelichting ook andere bewijsvoering aangegeven voor de noodzaak van verscherping van het gemeenschappelijk standpunt: naast de noodzaak voor bescherming van de volksgezondheid (ozon-smog), heb ik ook nog een paar economische alternatieven aangedragen. Economische alternatieven, want we willen toch in Europa een milieu-industrie opbouwen. Als we de emissie-eisen van de Raad vergelijken met de voorschriften die momenteel al in de Verenigde Staten of Japan worden toegepast, dan slaan we geen best figuur.</p>
      <p sl="nl">Geroepen wordt dan dat het niet nodig is om eisen te stellen aan stookinstallaties, want we krijgen dankzij het verslag van mevrouw Myller toch emissieplafonds. Als wij tegemoetkomen aan de verwachtingen van de voorstanders van liberalisering van de energiemarkt, met andere woorden als wij geen eisen stellen of uitzonderingen toestaan om met oude, vervuilende centrales elektriciteit op te wekken, dan wordt het marktmechanisme verstoord en beloont men degenen die het milieu verwaarlozen met een voorsprong dankzij hun goedkope energieprijzen. Dat kan niet de bedoeling zijn van Europese milieuwetgeving.</p>
    </intervention>
    <intervention id="2-312" speaker_id="4543" name="Goodwill" is_mep="True" mode="spoken">
      <p sl="en">Mijnheer de Voorzitter, ik had graag vóór de aanvang van het debat het woord willen voeren, omdat in onze fractie de indruk was ontstaan dat een van de andere fracties een amendement zou indienen om overeenkomstig artikel 146 te verzoeken om dit debat op te schorten tot de volgende vergadering. Ik begrijp dat dit niet is gebeurd en daarom had ik op dat moment graag zelf dat voorstel willen doen.</p>
      <p sl="en">Aangezien het debat inmiddels is begonnen, kan dat niet meer, maar ik wil alleen zeggen dat ik het betreur dat ik daartoe vóór het debat niet in de gelegenheid ben gesteld.</p>
    </intervention>
    <intervention id="2-313" speaker_id="1239" name="De Voorzitter" is_mep="True" mode="spoken">
      <p sl="nl">Geachte collega, opdat er geen misverstand ontstaat: aangezien ik wist dat er dergelijke voorstellen zouden kunnen komen, heb ik voordat ik de rapporteur het woord heb gegeven zorgvuldig in de zaal rondgekeken of er iemand het woord wilde voeren over het Reglement.</p>
      <a text="(Interrupties)"/>
      <p sl="nl">Dat was op dat moment niet het geval. Ik wijs u hierbij op een mogelijkheid waarvan u morgen voor het begin van de stemming best gebruik kunt maken. Artikel 144, lid 1, stelt: "Een fractie of tenminste tweeëndertig leden kunnen ofwel bij de vaststelling van de agenda, ofwel vóór de opening van de beraadslaging ofwel vóór de eindstemming verzoeken een aangelegenheid naar een commissie terug te verwijzen." Het spijt mij, maar dit is de enige mogelijkheid die u morgen nog heeft. Het staat u vrij hiervan gebruik te maken.</p>
      <p sl="nl">Maar nogmaals: ik heb speciaal in de zaal rondgekeken. Gorbatsjov heeft ooit gezegd: "Wie te laat komt, die wordt bestraft door het leven." Het spijt me!</p>
      <a text="(Luid gelach)"/>
      <p sl="nl">Ik ga ervan uit dat de overige verzoeken om over het Reglement het woord te voeren hetzelfde onderwerp betreffen. Is dit het geval? Het lijkt zo te zijn. Dan hoef ik die niet af te roepen.</p>
    </intervention>
    <intervention id="2-314" speaker_id="1038" name="Florenz" is_mep="True" mode="spoken">
      <p sl="de">Mijnheer de Voorzitter, ik wil niemand afstraffen, maar wel snel terzake komen. Het is goed dat het de Europese Unie in het vraagstuk van de stookinstallaties gelukt is om Europese spelregels in te voeren. Om een heel eenvoudige reden zijn deze Europese spelregels belangrijk. Wij hebben namelijk in de Europese Gemeenschap een geliberaliseerde stroommarkt en ook de normen voor bijvoorbeeld de luchtverontreiniging moeten in deze geliberaliseerde markt dus vanzelfsprekend in geheel Europa vergelijkbaar zijn. De Commissie heeft daarom juist gereageerd door zich in het bijzonder te richten op bestaande installaties. Voor deze bestaan helaas sinds 1987 geen regelingen en juist van deze installaties kan men zeggen dat ze in geheel Europa relatief veel vervuiling hebben veroorzaakt. Dat de Commissie op dit punt actief geworden is houd ik niet alleen voor juist, ik juich het zelfs ten zeerste toe en geloof dat hiermee een stap in de goede richting is gedaan.</p>
      <p sl="de">Natuurlijk kan men erover twisten, of men bij zeer kleine centrales de een of andere uitzonderingsregeling een jaar of wat langer laat gelden. Dat zou voor ons ook bij het zoeken naar een compromis in het geheel geen probleem zijn geweest. Jammer, dat we dit compromis niet hebben bereikt. De weg is juist. En ondanks alle ontstemming die hier is geuit, wil ik zeggen dat degene die meent dat milieupolitiek een nationale taak is, zich vergist. Het overgrote deel van de vervuiling die de centrales uitstoten komt namelijk terecht bij onze collega's in Zweden, Finland, Denemarken en Noorwegen. Ik denk dat we uit solidariteit verplicht zijn hier een antwoord te vinden. Ik geloof dat wij dit antwoord hebben gevonden en ook voor de kleine installaties hebben wij wegen gevonden om in de komende jaren uitzonderingsregelingen te laten gelden.</p>
      <p sl="de">Ik geloof dat de rapporteur een goed verslag heeft gepresenteerd. Wij moeten in deze zin voortgaan.</p>
    </intervention>
    <intervention id="2-315" speaker_id="1321" name="Bowe" is_mep="True" mode="spoken">
      <p sl="en">Mijnheer de Voorzitter, we buigen ons vandaag over een zeer belangrijk stuk wetgeving. Als we het aannemen, heeft dat de komende jaren een gunstige invloed op de kwaliteit van onze lucht, van ons water, van het milieu in heel Europa en daarbuiten. Als de lidstaten tenminste de wil kunnen opbrengen. Het voorstel is nu toe aan zijn tweede lezing. We hebben er bij de eerste lezing sterk op aangedrongen dat er uiterst scherpe maatregelen worden genomen om de gasvormige uitstoot door grote stookinstallaties in de gehele Unie tegen te gaan vanwege de zure gassen die erdoor ontstaan, de invloed op het milieu en de invloed op de gezondheid van de burgers.</p>
      <p sl="en">We hebben nu het punt bereikt waarop we een gemeenschappelijk standpunt moeten innemen. Ik weet dat de Raad hard heeft gewerkt om zover te komen en dat er met dit voorstel inderdaad nieuwe en betere eisen aan de uitstoot worden gesteld. Mijn fractie is echter van mening dat we nog een stapje verder moeten gaan. Volgens mijn fractie is het in combinatie met een aantal andere factoren – ik verwijs bijvoorbeeld naar het verslag dat mevrouw Myller straks inleidt – mogelijk om nog meer in dit voorstel op te nemen dan nu al het geval is. In dat opzicht beveel ik u graag de amendementen aan, met name de amendementen die betrekking hebben op de artikelen en de bijlage waarin strengere eisen worden gesteld aan de emissiegrenswaarden van de grote stookinstallaties.</p>
      <p sl="en">Ik vind dat we vanavond voor een zeer moeilijke keuze staan, omdat we moeten bepalen of datgene waar we vanavond voor kiezen op zijn minst enigszins acceptabel is voor de Raad. De Raad heeft aangegeven verdere amendementen van het Parlement niet te zullen aanvaarden. Als wij morgen de benodigde stemmen halen, moet de Raad laten zien wat zijn stellingname waard is en met het Parlement onderhandelen. Dat is niet verkeerd, want daaruit blijkt dat het Parlement de mogelijkheid heeft om een zo goed mogelijk milieu voor de burgers van Europa te bevechten. Volgens mij kunnen we morgen bij de stemming wat extra stappen voorwaarts doen ten behoeve van het milieu. Daarbij moet rekening worden gehouden met de mogelijke gevolgen voor het energiebeleid en de energiebedrijven in de Europese Unie.</p>
      <p sl="en">We zijn ons daar terdege van bewust. Als u kijkt naar de amendementen die de socialisten vanavond steunen, ziet u dat we een relatief lang tijdpad hebben voor het inbedden van deze nieuwe richtlijnen in de Europese wetgeving. We moeten deze stap vooruit zetten, maar we moeten er uiteraard ook rekening mee houden dat deze stap niet alleen vanuit milieuoogpunt, maar ook economisch moet worden gerealiseerd.</p>
      <p sl="en">Er ligt een verslag voor u met amendementen. De socialistische fractie steunt de meeste van die amendementen en vindt enkele te ver gaan. Ik beveel het verslag echter aan bij het Huis.</p>
    </intervention>
    <intervention id="2-316" speaker_id="4505" name="De Roo" is_mep="True" mode="spoken">
      <p sl="nl">Voorzitter, het verslag van mevrouw Oomen-Ruijten is een goed verslag. De grote stookinstallaties, aflevering 2, is ook een belangrijk verslag. Het gaat om verzuring, om klassieke luchtverontreiniging en ozonsmog. Verzuring was een belangrijk woord in de jaren tachtig. Toen is het allemaal begonnen. Veel burgers denken dat het probleem van de verzuring inmiddels is opgelost, maar dat is niet zo. Er is nog een lange weg te gaan.</p>
      <p sl="nl">Tegelijkertijd is de energiemarkt geliberaliseerd. Dat betekent dat het moeilijker wordt om de milieuregels overeind te houden. Bijvoorbeeld in mijn eigen land, Nederland, koopt een Belgische maatschappij Nederlandse gascentrales op en vervangt die door kolencentrales. Die zijn vele malen vervuilender en ook slecht voor de CO2-uitstoot.</p>
      <p sl="nl">Daarom hebben wij milieuregels nodig, en wel scherpe milieuregels. De Milieucommissie heeft die gelukkig gesteund, maar helaas zullen de amendementen van de Milieucommissie het niet halen: waarschijnlijk zullen zij geen 314 stemmen krijgen. Maar wij willen als Groene Fractie wel weten wie daar dan verantwoordelijk voor is. De Groene Fractie zal met pijn in het hart de christen-democratische amendementen steunen, die zwakker zijn omdat zij ammoniak ten onrechte buiten spel laten. Dat is een onnodige concessie aan hun boerenachterban. Toch zullen wij die amendementen steunen, want ook de Groenen zijn volwassen geworden.</p>
    </intervention>
    <intervention id="2-317" speaker_id="4509" name="Alyssandrakis" is_mep="True" mode="spoken">
      <p sl="el">Mijnheer de Voorzitter, ongetwijfeld moeten wij om het milieu en de menselijke gezondheid te beschermen, paal en perk stellen aan de uitstoot van vervuilende stoffen. De in het gemeenschappelijk standpunt voorgestelde maatregelen zijn echter enigszins eenzijdig. Men stelt in feite voor om met het oog op de milieubescherming niet alleen bruinkool, maar ook steenkool als brandstof af te schaffen. Men sluit echter de ogen voor andere bronnen van verontreiniging, zoals auto’s. Ook negeert men het feit dat in de Verenigde Staten 70% en in Japan 50% van de nieuwe stroomcentrales vaste brandstof en met name steenkool gebruiken. Die is namelijk goedkoper, ofschoon de aanvankelijke investeringen hoger liggen. Verder mogen wij niet vergeten dat als bruinkool en steenkool worden afgeschaft, heel wat centrales hun hekken moeten sluiten, met alle gevolgen van dien voor de werkgelegenheid. Er zijn echter wel degelijk andere maatregelen mogelijk. Wij zouden bijvoorbeeld kunnen aandringen op extra maatregelen ter bestrijding van vervuiling, zoals het gebruik van filters, de aanleg van groenzones rondom de centrales, enzovoort. Men trekt eenzijdig van leer tegen vaste brandstof, waarschijnlijk omdat men aardgas wil bevorderen. Aardgas dient immers bepaalde belangen binnen de Europese Unie.</p>
      <p sl="el">In Griekenland is bruinkool een van de belangrijkste energiebronnen. Economisch gezien is het rendement tevredenstellend. Tegelijkertijd dringen wij aan op extra beschermingsmaatregelen. Deze zijn mogelijk. Als wij bedenken dat, zoals de deskundigen zeggen, de aardgasvoorkomens nog een eeuw zullen duren en de vaste brandstof nog tweeëneenhalve eeuw, beseffen wij dat wij een beter gebruik van alle energiebronnen moeten bevorderen en niet enkele daarvan mogen afschaffen, temeer daar het energieprobleem zeer belangrijk is en in grote mate de kosten van levensonderhoud van de werknemers bepaalt.</p>
    </intervention>
    <intervention id="2-318" speaker_id="1969" name="Blokland" is_mep="True" mode="spoken">
      <p sl="nl">Voorzitter, grote stookinstallaties zorgen gezamenlijk voor 63% van de zwaveldioxide- en 21% van de stikstofoxide-emissies in de Europese Unie. In deze sector is dus belangrijke milieuwinst te behalen. Rapporteur Oomen-Ruijten heeft daarvoor goede voorstellen gedaan. De Raad heeft de richtlijn in zijn geheel herzien, maar er is voldoende aanleiding om nog een aantal aanpassingen aan te brengen.</p>
      <p sl="nl">Ten eerste, de emissiegrenswaarden dienen aangepast te worden aan de huidige technische mogelijkheden. Als we bedenken dat afvalverbrandingsinstallaties en cementovens maar 40 mg zwaveldioxide mogen uitstoten, verbaas ik me over emissiegrenswaarden die kunnen oplopen tot 2.000 mg voor stookinstallaties. Dat er aan de grote stookinstallaties een minder streng regime wordt opgelegd, kan ik me nog voorstellen, maar veertig keer zoveel vind ik onacceptabel. Met de huidige stand van de techniek is het goed mogelijk om de SO2-emissie terug te dringen tot 100.</p>
      <p sl="nl">De door de Milieucommissie voorgestelde waarden, die variëren van 1200 tot 300 voor bestaande installaties, zijn dus zeker niet te streng. Voor nieuwe installaties kunnen wel strenge normen worden opgelegd, aangezien hier de nieuwe technieken gebruikt kunnen worden. De amendementen die we samen met de Groene Fractie hebben ingediend, beogen grenswaarden van 400 voor kleine en 200 voor grote installaties.</p>
      <p sl="nl">Ten tweede, de bizarre uitzonderingsbepalingen dienen te worden geschrapt. Dat aan grote oude stookinstallaties wordt toegestaan om 2200 uur per jaar veel te vervuilen is onacceptabel, evenals het toestaan van emissie-overschrijdingen als de brandstof, zoals de sterk vervuilende bruinkool, van eigen bodem gewonnen is. Ook de uitzonderingen voor Spanje en de eilanden Kreta en Rhodos zijn mijns inziens onaanvaardbaar. Met de liberalisering van de energiemarkt dienen we gelijke milieuvoorwaarden te hanteren, dus moet van genoemde uitzonderingen worden afgezien om concurrentieverstoring te voorkomen. Tevens dienen er voor oude, zeer vervuilende installaties stimulansen voor verbetering of vernieuwing te worden gegeven, in plaats van het instandhouden van ernstige luchtvervuiling toe te staan.</p>
      <p sl="nl">Ten derde, de offshore-gasturbines dienen ook aan emissie-eisen te voldoen. Ik weet dat het vanwege de veranderende samenstelling van de brandstof op bepaalde tijden niet mogelijk is aan de strenge emissie-eisen te voldoen. Maar als offshore-gasturbines daarom geheel van het toepassingsgebied worden uitgesloten, wordt elke stimulans voor verbetering weggenomen. In de door mij ingediende amendementen heb ik als alternatief zeer soepele emissiegrenswaarden voorgesteld.</p>
      <p sl="nl">Mijn vierde punt betreft de aansluiting van deze richtlijn op de afvalverbrandingsrichtlijn. In het geval dat verschillende brandstoffen gemengd worden, wordt de uiteindelijke emissiegrenswaarde in beide richtlijnen op een verschillende manier berekend. Voor het resultaat maakt het niet veel uit, maar in de praktijk is de combinatie van deze twee rekenmethodes niet alleen zeer gecompliceerd, maar ook onnodig. In amendement 43 heb ik een aanpassing voorgesteld.</p>
    </intervention>
    <intervention id="2-319" speaker_id="2264" name="Hulthén" is_mep="True" mode="spoken">
      <p sl="sv">Mijnheer de Voorzitter, om te beginnen wil ik de Voorzitter gelukwensen met het feit dat hij het begin van deze discussie zó goed heeft geleid dat wij überhaupt een document hebben om te bespreken. Maar ik wil ook mijn teleurstelling uitspreken over het feit dat leden van Parlement, met name leden van de Commissie milieubeheer, volksgezondheid en consumentenbeleid, dit democratische proces dat drie jaar geleden in gang is gezet en nu afgerond zal worden niet respecteren, maar dit document op het laatste moment trachten te dwarsbomen.</p>
      <p sl="sv">Ik wil eveneens de rapporteur bedanken voor haar werk, ondanks het feit dat mij niet altijd duidelijk is geweest welke koers zij precies heeft gevolgd en waarom zij haar ambities naar beneden heeft bijgesteld.</p>
      <p sl="sv">Het is bekend dat het gebruik van fossiele brandstoffen geen duurzaam energiegebruik is. Daar zijn wij het allemaal eigenlijk wel over eens. Dit probleem is al minstens 30 jaar bekend en het is nu hoog tijd om er iets aan te doen. Ik heb dit eerder gezegd en ik zeg het opnieuw: het Parlement heeft drie jaar geleden zijn steun gegeven aan een verzuringstrategie. Nu is het tijd om deze strategie te realiseren. Daar gaat deze richtlijn om.</p>
      <p sl="sv">Het gaat niet alleen om verzuring in Zweden, Noorwegen en Denemarken. Het gaat om een half miljoen mensen over de hele wereld die ieder jaar overlijden als gevolg van het gebruik van fossiele brandstoffen. Het gaat om al die mensen die een chronische ziekte krijgen, zoals chronische bronchitis, als gevolg van de verbranding van fossiele brandstoffen. Het gaat daarom niet alleen om een aanscherping van de grenswaarden, maar evenzeer om de gezondheid van onze burgers. Dit mogen de afgevaardigden niet uit het oog verliezen.</p>
      <p sl="sv">Het is echt mogelijk om een goed serviceniveau voor energie te behouden en tegelijkertijd te werken aan een beter milieu. We zijn op de goede weg. Wij krijgen de kans het tempo te bepalen als 314 afgevaardigden zich morgen durven uit te spreken voor het ambitieuzere alternatief.</p>
      <p sl="sv">Het is nauwelijks verrassend dat de Raad een compromis voorstelt in een tekst die verder is uitgehold dan die het Parlement in de eerste lezing voor ogen had en heeft aangenomen. Het spreekt ook voor zich dat wij in de tweede lezing opnieuw dezelfde eisen naar voren moeten brengen om druk uit te oefenen op de Raad en om een goede onderhandelingspositie te verkrijgen in de noodzakelijke bemiddeling. Wij weten namelijk dat wij vandaag iets moeten doen als wij binnen afzienbare tijd überhaupt resultaat willen zien. We moeten het aandurven om strikte grenswaarden vast te stellen voor alle soorten installaties, zowel oude en nieuwe als grote en kleine.</p>
      <p sl="sv">De grenswaarden van de Raad gaan niet allemaal even ver. De Raad lijkt er niet meer in te geloven dat wij überhaupt een nieuwe techniek kunnen ontwikkelen. Het is cruciaal dat reeds bestaande, oude installaties ook bestreken worden door deze richtlijn en dat voor deze ook strikte grenswaarden gelden. Wij bereiken ons doel niet als er te veel uitzonderingen worden toegelaten. Dan zou er niets overblijven van de grote ambities. Om die reden moeten ook de kleine installaties onder de richtlijn vallen.</p>
      <p sl="sv">Wij willen er ook op wijzen dat de richtlijn een kader vaststelt voor de huidige liberalisering van de energiemarkt. Zonder een dergelijk kader ontstaat er totale anarchie op de Europese energiemarkt. Voor gemeenschappelijke spelregels zijn er minimumeisen voor het milieu nodig. De huidige eisen die wij aan onszelf in de Unie stellen moeten ook gelden voor de toekomstige leden van de Unie. Wij krijgen vandaag en morgen niet alleen de kans om de gevaarlijke emissies te stoppen, maar ook om de volksgezondheid te verbeteren en de weg te bereiden voor een toekomstige, geslaagde uitbreiding van de Unie.</p>
    </intervention>
    <intervention id="2-320" speaker_id="4543" name="Goodwill" is_mep="True" mode="spoken">
      <p sl="en">Mijnheer de Voorzitter, het belangrijkste voetbalevenement in het Verenigd Koninkrijk is de finale van de FA Cup. In de rust worden er miljoenen ketels op het vuur gezet om thee te zetten, althans door degenen die niet meteen aan het bier zijn gegaan. De vraag naar elektriciteit, een product dat je niet kunt opslaan, is dan enorm. Om aan deze vraag, of aan een vergelijkbare vraag op zeer koude winterdagen, te voldoen, worden bij ons soms oude kolencentrales ingeschakeld. Door amendementen op het gemeenschappelijk standpunt komt de toekomst van sommige van deze centrales en van de mijnwerkers die de kolen aanvoeren, op het spel te staan. Het is technisch mogelijk om ze om te bouwen, maar in veel gevallen is het goedkoper om nieuwe gascentrales te bouwen en bij de oude uitstootzuiverende voorzieningen te treffen.</p>
      <p sl="en">In ons beleid ten aanzien van de kwaliteit van de lucht moeten we ons in dit verband vooral richten op de nationale emissieplafonds. Zolang lidstaten aan die normen voldoen, dienen zij een zekere mate van flexibiliteit te hebben. Het Verenigd Koninkrijk heeft zijn doelstellingen door het bouwen van nieuwe gascentrales al gedeeltelijk bereikt. Hoe een lidstaat aan zijn verplichtingen voldoet, is een kwestie van subsidiariteit. De ingediende amendementen zullen in sommige gevallen contraproductief zijn. Door het stellen van een einddatum van 2012, bijvoorbeeld, zal een oude centrale nog even extra worden ingezet om volledig te worden benut, waardoor de vervuiling in die vier jaar toeneemt.</p>
      <p sl="en">Het gemeenschappelijk standpunt is al een compromis en er wordt al rekening in gehouden met amendementen die in eerste lezing naar voren zijn gebracht, aangezien er maatregelen in zijn opgenomen ten aanzien van bestaande centrales die niet in het voorstel van de Commissie stonden. We moeten dit wankele compromis niet ondermijnen door nog meer amendementen in te dienen op een richtlijn die al aanzienlijke en wezenlijke verbeteringen voor het milieu inhoudt.</p>
    </intervention>
    <intervention id="2-321" speaker_id="4260" name="Korhola" is_mep="True" mode="spoken">
      <p sl="fi">Mijnheer de Voorzitter, de richtlijn is van belang voor zowel het milieu, de energieproductie als het concurrentievermogen van de Europese Unie. Zowel in de lidstaten als in de kandidaat-lidstaten zijn actuele grenswaarden voor grote stookinstallaties nodig. Het is daarom op zijn plaats mijn oprechte dank uit te spreken aan rapporteur Oomen-Ruijten voor het moeilijke werk dat zij heeft verricht.</p>
      <p sl="fi">De commissie stelt aanzienlijk scherpere grenswaarden voor dan die in het gemeenschappelijk standpunt, zonder dat ze de installaties voldoende naar omvang en aard indeelt. De door de richtlijn geëiste eenmalige investeringen in nieuwe technologieën zijn ongeacht de omvang van de installatie aan elkaar gelijk. Die situatie bedreigt vooral de warmtekrachtkoppeling, die als milieuvriendelijk bekend staat. Bijvoorbeeld in mijn eigen land zou dat voor het milieu een stap terug kunnen betekenen. Die zorg wordt in Finland door verschillende instanties, waaronder het Ministerie van Milieu, gedeeld. De amendementen van de Commissie milieubeheer, volksgezondheid en consumentenbeleid betekenen in milieu-opzicht grote maar weinig kosteneffectieve investeringen en bemoeilijken de energie-efficiënte gezamenlijke verbranding van hout en turf alsmede de warmtekrachtkoppeling. Deze laatste vindt hoofdzakelijk in middelgrote installaties plaats die nu als grote installaties behandeld gaan worden.</p>
      <p sl="fi">Het gebruik van turf is gerechtvaardigd. Daardoor wordt ook meer hout in stookinstallaties gebruikt, want de gezamenlijke verbranding verbetert het rendement van de verbranding, vermindert corrosieproblemen en zorgt voor meer continuiteit in de brandstofvoorziening. Ook deze doelstelling, die direct betrekking heeft op biologische brandstoffen, wordt in het verslag niet gesteund. Men kan zelfs zeggen dat wat bepaalde amendementen betreft het verslag zich schuldig maakt aan zuinigheid ten opzichte van het milieu en het dreigt daarom veel belangrijke milieudoelstellingen om zeep te helpen. Het is echter wel van belang dat het verslag wordt aangenomen en dat de richtlijn van kracht wordt, want daardoor wordt tegengegaan dat emissies zich over grote afstanden verspreiden en dat verzurende luchtverontreiniging in de natuur van een andere lidstaat terechtkomt.</p>
      <p sl="fi">Onze fractie streeft er met haar compromisamendementen onder andere naar dat warmtekrachtkoppeling in kleine en middelgrote stookinstallaties kan worden voortgezet, terwijl de grote worden verplicht te investeren in technologie waarmee ze zich aan scherpere emissiegrenswaarden kunnen houden. Bovendien streeft men er met de compromissen naar dat bij de verbranding van turf, dat zeer weinig zwavel bevat, geen ongefundeerde investeringen worden geëist die net zo groot zijn als voor brandstoffen met een groter zwavelgehalte. Dat staat in amendement 36. Wij zijn mevrouw Oomen-Ruijten zeer dankbaar dat zij met deze compromissen instemt.</p>
      <p sl="fi">Wij bevinden ons weer eens in een situatie waarin de wetgever voor het feit komt te staan dat verschillende milieuomstandigheden ook verschillende milieueffecten betekenen. Als wij daar geen oplossing voor kunnen vinden, is de laatste, maar niet erg goede strohalm waarschijnlijk een eigen richtlijn voor de brandstoffen van de noordse dimensie.</p>
    </intervention>
    <intervention id="2-322" speaker_id="4382" name="Doyle" is_mep="True" mode="spoken">
      <p sl="en">Mijnheer de Voorzitter, over het algemeen heeft Ierland geen moeite met strengere emissiegrenswaarden voor nieuwe centrales, aangezien ze eenvoudig kunnen worden geïntegreerd in ons IPC-vergunningenstelsel en ze ertoe bijdragen dat we onder onze nationale emissieplafonds blijven. We moeten ons echter afvragen of we nog verder moeten gaan dan het gemeenschappelijk standpunt en of dat wel belangrijke extra voordelen voor het milieu oplevert. Het gemeenschappelijk standpunt is in samenhang met de voorgestelde richtlijn inzake nationale emissieplafonds ontwikkeld en behelst een coherente, evenwichtige aanpak om de milieudoelstellingen in de loop der tijd te verwezenlijken. De ingediende amendementen zijn niet gerechtvaardigd als we kijken naar de voordelen voor het milieu, de kosten die ermee gemoeid zijn en andere effecten die ermee gepaard gaan en ze verstoren het bereikte evenwicht. Een verdere aanscherping zou tot hogere kosten leiden, het zou de lidstaten minder flexibel maken als het gaat om het halen van de afgesproken nationale doelstellingen en het zou ons in een versneld tempo veel afhankelijker maken van aardgas, waardoor de brandstoflevering voor de opwekking van elektriciteit, met name in landen als Ierland, in gevaar kan komen.</p>
      <p sl="en">Extra beperkingen voor bestaande grote stookinstallaties zijn niet in overeenstemming met de toezeggingen die lidstaten krachtens de richtlijn inzake nationale emissieplafonds doen om de uitstoot in het algemeen terug te dringen en evenmin met de richtlijn inzake geïntegreerde preventie en bestrijding van verontreiniging, die binnenkort van kracht wordt. Sommige amendementen zullen zelfs een averechts effect hebben. Zo maken strenge, oneconomische emissiegrenswaarden voor kleine installaties warmtekrachtkoppeling onmogelijk en staan andere een geïntegreerde benadering van het milieu in de weg. Voorstellen om de emissiegrenswaarden aan te scherpen hebben geen billijke kosten-batenverhouding en gaan voorbij aan het feit dat het gemeenschappelijk standpunt een evenwicht vormt tussen het verbeteren van milieufactoren en het voorkomen van buitensporige uitgaven en andere gevolgen. Er wordt geen kosten-batenanalyse gegeven voor de verdere reductie van uitstoot door installaties die al een lage uitstootconcentratie hebben.</p>
      <p sl="en">Eén amendement waarmee ik moeite heb, is het voorstel om de waarden voor de stikstofoxide-uitstoot te verlagen van 650 naar 200. Hoewel het technisch haalbaar is, vergt het dure maatregelen aan het eind van het traject. Er zal sprake zijn van een hoger energieverbruik, een hogere CO2-uitstoot, het gebruik van meer grondstoffen en de productie van gevaarlijke afvalstoffen. Om te voldoen aan de door de Raad voorgestelde emissiegrenswaarden kan ook gebruik worden gemaakt van veel goedkopere, elementaire middelen. Zoals eerder al is opgemerkt, komen de extra kosten uiteindelijk terug in hogere elektriciteitsprijzen. Het is echter absoluut niet gezegd dat de voordelen van het extra terugdringen van de stikstofoxide-uitstoot opwegen tegen de kosten die ermee gemoeid zijn op het gebied van het milieu en de economie. Kortom, dit strookt niet met een geïntegreerde benadering van het milieu als geheel.</p>
    </intervention>
    <intervention id="2-323" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">Mijnheer de Voorzitter, luchtvervuiling blijft een wezenlijke bedreiging voor de gezondheid en het welzijn van de burgers in vele delen van Europa. Ons ecosysteem heeft nog altijd te lijden onder verzuring en eutrofiëring. Het is een kwestie die Europa kan en moet aanpakken, aangezien luchtvervuiling geen grenzen kent. Deze richtlijn zal een belangrijke bijdrage leveren aan het terugdringen van deze vervuiling.</p>
      <p sl="en">Ik zal ingaan op de belangrijkste punten van de discussie. Centraal in het debat over dit voorstel stonden de bestaande installaties, zowel bij de eerste lezing in de Raad als nu bij de tweede lezing. Na een zeer moeizame discussie in de Raad werd unaniem het gemeenschappelijk standpunt bepaald. Hierin zijn nu belangrijke nieuwe en strengere eisen voor deze installaties vervat en dat zal resulteren in een aanzienlijk lagere uitstoot van zwaveldioxide door grote stookinstallaties in de huidige lidstaten en uiteindelijk in de uitgebreide Gemeenschap.</p>
      <p sl="en">Hoewel ik inzie dat het nodig is om een zekere mate van flexibiliteit te betrachten ten aanzien van bestaande installaties, ben ik het met het Parlement eens dat er een einddatum moet worden vastgesteld, aangezien dan duidelijk is welke verplichtingen eenieder na die datum heeft. Het Parlement heeft een zeer belangrijke rol gespeeld door erop te wijzen wat de gevolgen zouden zijn voor bestaande installaties en ik wil mevrouw Oomen-Ruijten graag bedanken voor haar werkzaamheden als rapporteur.</p>
      <p sl="en">Het Parlement heeft een aantal amendementen ingediend voor strengere emissiegrenswaarden, die zowel moeten gelden voor bestaande installaties als voor installaties die een vergunning krijgen nadat de nieuwe richtlijn van kracht is geworden. Met het gemeenschappelijk standpunt zal de uitstoot van zwaveldioxide door grote stookinstallaties al aanzienlijk worden teruggebracht. Daarom acht ik het op dit moment niet nodig om de emissiegrenswaarden voor zwaveldioxide voor bestaande installaties verder aan te scherpen.</p>
      <p sl="en">Bij stikstofoxiden zal het effect echter veel kleiner zijn, omdat de normen voor bestaande installaties niet erg hoog zijn. Daarom valt er wat voor te zeggen om de emissiegrenswaarden voor stikstofoxiden aan te scherpen. Bij nieuwe installaties is er sprake van schaalvoordelen waardoor de kosten van de naleving van de regels lager uitvallen en de emissiegrenswaarden voor zowel stikstofoxiden als zwaveldioxiden verder kunnen worden aangescherpt.</p>
      <p sl="en">Wat het punt van de brandstoffen van eigen bodem betreft, is de tijd gekomen om niet langer onderscheid te maken tussen vaste brandstoffen van eigen bodem en andere brandstoffen en daarmee moet nu ook echt een begin worden gemaakt, vooral gezien het veranderende commerciële karakter van grote stookinstallaties.</p>
      <p sl="en">In dit verband kan de Commissie amendement 3, 4, 7, 8 (gedeeltelijk), 9, 12, 13 (tweede element), 14, 16, 17 (voor wat betreft installaties boven 300 MW), 18 en 19 (beide voor wat betreft installaties tussen 100 en 300 MW), 21, 28 en 29 (beide gedeeltelijk), 39 en 40 aanvaarden. De Commissie kan echter niet akkoord gaan met amendement 6, 13 (eerste element), 15, 24, 25, 26, 30 tot en met 38, 43, 44, 49, 50 en 51.</p>
      <p sl="en">Ik wil graag kort commentaar geven op de overige ingediende amendementen. Ik verzeker u dat de Commissie zorgvuldig alle 50 ingediende amendementen heeft bestudeerd. Over de gehele linie kunnen we er 23 aanvaarden, geheel, gedeeltelijk of in principe. De Commissie aanvaardt in principe amendement 10 en 11, waarmee de verplichtingen van raffinaderijen worden vereenvoudigd, en amendement 23, mits vaststaat dat invoering hiervan in overeenstemming is met andere wettelijke eisen die worden gesteld aan de toegankelijkheid van dit soort informatie over emissies.</p>
      <p sl="en">De Commissie kan in principe ook amendement 1 aanvaarden, waarin over economische instrumenten wordt gesproken, amendement 2, waarin wordt aangegeven dat de definitie van biomassa moet aansluiten bij de recentelijk aangenomen richtlijn betreffende de verbranding van afval, en de elementen van amendement 5 waarin wordt verzocht om nader onderzoek naar de emissie van zware metalen door grote stookinstallaties en emissies door grote stookinstallaties in de maritieme sector. De Commissie kan echter niet akkoord gaan met amendement 20, 22 en 27, aangezien deze afbreuk doen aan het gemeenschappelijk standpunt of niet verenigbaar zijn met recentelijk aangenomen en toepasselijke wetgeving inzake afvalverbranding.</p>
      <p sl="en">Het verdient aanbeveling om offshore-gasturbines uit te sluiten totdat de uitkomst van de herziening in 2004 bekend is. We hebben nog niet alle technische implicaties vastgesteld, maar dat zal gebeuren bij de herziening in 2004. Amendement 42, 45, 46, 47 en 48 kunnen derhalve niet worden aanvaard.</p>
      <p sl="en">Tot slot wil ik graag opmerken dat het Parlement in beide lezingen heeft bijgedragen aan de verbetering van dit wetsvoorstel. Het effect zal niet alleen merkbaar zijn in de huidige Europese Unie, maar ook in een uitgebreide Gemeenschap.</p>
    </intervention>
    <intervention id="2-324" speaker_id="1239" name="De Voorzitter" is_mep="True" mode="spoken">
      <p sl="nl">Hartelijk dank, mevrouw de commissaris.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem18" title="Nationale emissieplafonds voor bepaalde luchtverontreinigende stoffen">
    <intervention id="2-326" speaker_id="1239" name="De Voorzitter" is_mep="True" mode="spoken">
      <p sl="nl">Aan de orde is de aanbeveling voor de tweede lezing (A5-0067/2001) van mevrouw Myller, namens de Commissie milieubeheer, volksgezondheid en consumentenbeleid, betreffende het gemeenschappelijk standpunt, door de Raad vastgesteld met het oog op de aanneming van de richtlijn van het Europees Parlement en de Raad inzake nationale emissieplafonds voor bepaalde luchtverontreinigende stoffen (10674/1/2000 - C5-0563/2000 - 1999/0067(COD)).</p>
    </intervention>
    <intervention id="2-327" speaker_id="2062" name="Myller" is_mep="True" mode="spoken" role="rapporteur">
      <p sl="fi">Mijnheer de Voorzitter, vertegenwoordigers van de Commissie en de Raad, ik wil alle commissieleden hartelijk bedanken voor de constructieve behandeling die de richtlijn in de commissie ten deel is gevallen en ik wil ook het Secretariaat-generaal bedanken. Wij bevinden ons in die zin in een enigszins bijzondere situatie, dat de commissie in de tweede lezing het resultaat van de eerste lezing zelfs nog een beetje heeft kunnen verbeteren. Dat komt - met dank nogmaals aan de commissieleden - door het aangenomen amendement waarin de beste kanten van zowel de eerste lezing als het gemeenschappelijk standpunt van de Raad zijn samengevoegd. Op die manier hebben wij nu in de plenaire vergadering vrij ambitieuze doelstellingen voor de emissiegrenswaarden tot eind 2010. In het gemeenschappelijk standpunt van afgelopen zomer werd in zeer beperkte mate rekening gehouden met de resultaten van de behandeling in eerste lezing door het Parlement. De commissie heeft in haar eigen stemming daarentegen haar duidelijke steun willen geven aan het resultaat van de eerste lezing en zodoende hebben wij nu een goed en doelgericht standpunt voor de stemming van morgen. Ik hoop dat het standpunt het morgen ook redt.</p>
      <p sl="fi">Met de richtlijn wordt getracht de uitstoot van bepaalde luchtverontreinigende stoffen, te weten zwaveldioxide, stikstofoxide, vluchtige organische stoffen en ammoniak, te verminderen, zodat op de lange termijn de volksgezondheid geen gevaar meer loopt. Om dat te bereiken probeert men eerst tussentijdse doelen voor het jaar 2010 te stellen. Met die tussentijdse doelen kunnen wij bereiken dat de gebieden waar de kritieke belasting door verzuring wordt overschreden met de helft kleiner worden, de voor de gezondheid schadelijke ozonbelasting met tweederde vermindert en de ozonbelasting die het voor de vegetatie kritieke niveau overschrijdt, met eenderde vermindert.</p>
      <p sl="fi">Met die maatregelen bereiken wij echter helaas nog niet de doelstellingen die in de communautaire verzuringsstrategie zijn goedgekeurd. Daarom wordt in het onderhavige verslag van het Parlement een termijn van 2015 gesteld, wanneer de kritieke belasting niet meer overschreden mag worden en een doelstelling voor 2020 wanneer de kritieke niveaus ook niet meer mogen worden overschreden. De ontwerprichtlijn bevat ook de eis voor een herziening in 2004. Het doel van de herziening is om beter naar het jaar 2010 toe te kunnen werken, om te zien of wij ons op de goede weg bevinden en wat wij nog moeten doen om de doelen te bereiken.</p>
      <p sl="fi">In de onderhavige ontwerprichtlijn worden aan de lidstaten eisen gesteld om de luchtverontreiniging terug te dringen tot een voor de gezondheid veilig niveau, maar de lidstaten mogen zelf de middelen kiezen om dat te bereiken. De grootste bedreiging en zodoende ook de grootste uitdaging voor de lidstaten zijn de emissies afkomstig van de energieproductie en daarvoor is het zojuist behandelde verslag-Oomen-Ruijten zeer belangrijk. Ik hoop echt dat wij morgen bij de stemming zo goed mogelijke resultaten behalen, omdat dat direct van invloed is op hoe wij de emissieplafonds van deze richtlijn kunnen bereiken.</p>
      <p sl="fi">Andere punten van zorg zijn de industrie en het verkeer. De industrie is van deze twee de enige die in staat is geweest gedurende de laatste decennia haar uitstoot te verminderen. In het verkeer lijkt daarentegen de uitstoot voortdurend toe te nemen. Daartegen moet in de lidstaten dus iets worden gedaan. Het verkeer is een grote uitdaging. Wij moeten in staat zijn het verkeer terug te dringen, wij moeten ons gedrag zodanig aanpassen dat wij de voorkeur gaan geven aan minder vervuilende alternatieven zoals het spoorwegverkeer en het openbaar vervoer en wij moeten ook de technologische ontwikkelingen gaan steunen die op een andere manier bijdragen aan schoner verkeer.</p>
      <p sl="fi">Tenslotte wil ik nog zeggen dat de kosten van deze richtlijn in verschillend verband veel te hoog worden geschat. Als wij rekening houden met wat nu al is besloten in bijvoorbeeld het Protocol van Kyoto, kunnen wij concluderen dat de voorgestelde kosten gehalveerd kunnen worden. Als wij ze ook vergelijken met de voordelen die wij met deze richtlijn behalen door de verbetering van de volksgezondheid, dan zijn de baten vele malen groter dan de kosten.</p>
    </intervention>
    <intervention id="2-328" speaker_id="1122" name="Oomen-Ruijten" is_mep="True" mode="spoken">
      <p sl="nl">Voorzitter, het voorliggend voorstel voor een richtlijn inzake nationale emissieplafonds pakt de belangrijkste vervuilers van de lucht aan. Kernpunten van deze richtlijn zijn dan ook het terugbrengen van de emissies van genoemde stoffen tot beneden de kritische niveaus en de belasting. Het belangrijkste element van deze richtlijn, of liever het onderdeel van dit voorstel waarover het meest is gediscussieerd, is natuurlijk de tabel waarin per land de toegestane jaarlijkse uitstoot per stof was opgenomen. Wat in de discussie daarover een grote rol heeft gespeeld, is dat er veel protest kwam toen in VN-verband door de 36 landen, waaronder de EU-lidstaten, andere en veelal minder strenge normen werden afgesproken voor dezelfde stoffen. In eerste lezing werd dan ook ervoor gepleit de tabel van de Europese Commissie, die daar wel ambitieus was, te vervangen door de zogenaamde "Göteborg-tabel" van de VN die hogere plafonds toestond.</p>
      <p sl="nl">Bij de behandeling in eerste lezing heb ik reeds aangegeven dat de argumentatie niet sterk was. VN-afspraken liggen immers qua ambitieniveau altijd lager vanwege het feit dat de situaties in rijke, welvarende en dus vaak meer vervuilende landen moeilijk te vergelijken zijn met de situaties in ontwikkelingslanden. Bovendien zijn er directe milieu-effecten van de uitstoot van zwaveldioxide, stikstofoxide en vluchtige organische stoffen en ook, zij het in mindere mate, ammoniak op ons eigen continent.</p>
      <p sl="nl">Wij hebben ons als EVP-Fractie in eerste lezing aangesloten bij het plafond van de Europese Commissie. De ammoniaktabel hebben wij echter verbeterd, mede vanwege het feit dat de verspreidingsmogelijkheid kleiner is.</p>
      <p sl="nl">Het compromisvoorstel van de Raad met betrekking tot SO2, NOx en VOS zal naar mijn gevoel tot hogere emissies leiden. Slechts voor wat betreft ammoniak kan ik mij vinden in het compromis van de Raad. De commissaris kent net als wij de problemen rond de implementatie van de nitraatrichtlijn: eigenlijk voldoet geen enkele lidstaat aan de daarin aangegeven normen. De voorstellen van de Commissie om het ammoniakplafond verder te verlagen zijn naar mijn gevoel niet haalbaar. Ik voeg daaraan toe dat de effecten van ammoniakuitstoot voor een deel ook lokaal zijn en dat een lagere ambitie derhalve ook verantwoord kan zijn.</p>
      <p sl="nl">Dat betekent dat wij grotendeels meegaan met de rapporteur: wij steunen de eerste acht amendementen; amendement 9 steunen wij niet. Op het punt van de tabel steunen wij de SO2, de NOx en de VOS, en voor ammoniak gaan wij terug naar het voorstel van de Raad. Ook hebben wij moeite met de gedachte van de rapporteur dat wat wij 2010 willen bereiken eigenlijk al in 2004 zou moeten worden bereikt. Dat lijkt ons wel erg ambitieus.</p>
      <p sl="nl">Overigens moet het mij van het hart dat het met deze rapporteur erg goed werken was en dat ook de coördinatie met het werk betreffende de grote stookinstallaties uitstekend was. Mijn dank daarvoor.</p>
    </intervention>
    <intervention id="2-329" speaker_id="2264" name="Hulthén" is_mep="True" mode="spoken">
      <p sl="sv">Bedankt, mijnheer de Voorzitter. Veel dingen die in het voorgaande debat zijn gezegd, zijn eveneens relevant voor deze richtlijn. Deze twee documenten vormen de basis voor de verzuringstrategie die wij drie jaar geleden hebben aangenomen.</p>
      <p sl="sv">Toen er afgelopen maandag in mijn eigen woonplaats metingen werden verricht, was de zuurgraad sinds lange tijd weer hoger. De verzuring is nog steeds een probleem waar wij niet aan voorbij kunnen gaan.</p>
      <p sl="sv">Om te beginnen wil ik mevrouw Myller bedanken voor haar zeer gedegen werk alsmede mijn collega's in de Commissie milieubeheer, volksgezondheid en consumentenbeleid, die hebben bijgedragen aan dit zeer goede voorstel. Het probleem is echter dat de communicatie tussen de parlementaire commissies en de plenaire vergadering in dit Parlement nogal stroef verloopt. Hoe dichter wij bij de dag komen waarop een besluit moet worden genomen, hoe banger sommigen lijken te worden. We zien het conflict tussen de industrie, de werkgelegenheid en het milieu opnieuw oplaaien. Veel mensen die zich voorheen hebben ingezet voor het milieu beschermen nu nationale en regionale belangen. Ze verdedigen hun oude kolencentrales in de plaats waar ze vandaan komen. Weg zijn ineens het verantwoordelijkheidsgevoel voor en het langetermijndenken over het creëren van een goed leefmilieu ook in toekomst.</p>
      <p sl="sv">In de eerste lezing van het Parlement hebben wij de door de Commissie voorgestelde emissieplafonds gesteund. In dit verband moet ook benadrukt worden dat de plafonds en de cijfers die de Commissie heeft voorgesteld waren gebaseerd op de gegevens die de landen zelf aan de Commissie hebben verstrekt. Deze cijfers waren niet uit de lucht gegrepen of verzonnen. Sommige mensen lijken momenteel geen boodschap te hebben aan deze cijfers. Ze waren niet te optimistisch en het bleek ook, evenals mevrouw Myller al zei, dat de financiële berekeningen overeenkwamen met de werkelijke situatie.</p>
      <p sl="sv">Als de Raad meewerkt met zijn standpunten, krijgen wij ook deze keer, zoals verwacht, een veel magerder resultaat, dat in de buurt komt van de cijfers van het Protocol van Göteborg. In dit verband wil ik er ook aan herinneren dat de Commissie - althans aanvankelijk - heeft geweigerd het Protocol van Göteborg te ondertekenen, omdat zij vond dat het te pover en te weinig ambitieus was. Ik hoop oprecht dat de Commissie nu laat zien dat zij datgene steunt wat door het Parlement en met name de Milieucommissie naar voren is gebracht. Als wij kiezen voor de ideeën van de Raad, kiezen wij voor een slechtere volksgezondheid en een situatie waarin kinderen en astmapatiënten de kwetsbaarste groep vormen. Dan kiezen wij ook voor het overschrijden van de kritische belastingswaarden van nog een paar honderdduizenden hectare grond. En zo kan ik nog wel even doorgaan. Ik hoop dat wij morgen de moed hebben om het voorstel van de Milieucommissie goed te keuren.</p>
    </intervention>
    <intervention id="2-330" speaker_id="4554" name="Davies" is_mep="True" mode="spoken">
      <p sl="en">Mijnheer de Voorzitter, de liberale fractie heeft in eerste lezing haar steun gegeven aan de voorstellen van de Commissie. We willen een drastische vermindering zien van de luchtvervuiling en wel binnen een termijn die in overeenstemming is met de ernst van de milieuproblemen waarmee we te maken hebben. De Commissie stelde dat de economische voordelen ruimschoots zouden opwegen tegen de kosten, maar de lidstaten waren het daar niet mee eens en zeiden dat ze niet verder wilden gaan dan de doelstellingen die waren afgesproken in het Göteborg-protocol. Het Parlement had gelijk dat het toen weer terugging naar de Commissie. Het verheugt me dat de Commissie er in de onderhandelingen in slaagde om de weerstand van de lidstaten weg te nemen, vooruitgang te boeken en ambitieuzere doelen af te spreken.</p>
      <p sl="en">Maar bij de tweede lezing bevinden we ons in een enigszins andere positie. De Commissie heeft gezegd dat zij een harde afspraak met de Raad heeft gemaakt en zich daaraan houdt. Verder gaat zij niet, heeft zij gezegd. Zij zal niet de amendementen steunen die zijn ingediend door de PPE-DE-Fractie en de PSE-Fractie. Ik zou wensen dat de lidstaten wat ambitieuzer waren. Maar het Parlement steunde in eerste lezing voorstellen die gebaseerd waren op een model van de Commissie dat ik behoorlijk ingewikkeld vind. Bij gebrek aan steun van de Commissie zie ik niet hoe wij als wetgevers, en niet als technische experts, ambitieuzere doelstellingen voor afzonderlijke landen kunnen voorstellen. We kunnen hooguit wat cijfers uit de lucht grijpen, maar dat lijkt me een nogal zwakke en amateuristische manier om wetten te maken. Daarom accepteer ik dat dit voorlopig het hoogst haalbare is.</p>
      <p sl="en">Ik realiseer me echter ook dat dit een spelletje poker is en ik ben heel slecht in pokeren. Misschien hebben de lidstaten nog kaarten achter de hand en zijn ze bereid die op te offeren bij wijze van verzoeningsgebaar. Misschien wil de commissaris heimelijk dat het Parlement zich aan zijn oorspronkelijke agenda houdt.</p>
      <p sl="en">Als dat het geval blijkt te zijn, heb ik het spelletje verkeerd begrepen. Ik ben benieuwd om van de commissaris te horen of ze nog ergens kaarten verstopt heeft of dat haar openbare standpunt onveranderd blijft.</p>
    </intervention>
    <intervention id="2-331" speaker_id="4505" name="De Roo" is_mep="True" mode="spoken">
      <p sl="nl">Voorzitter, ik wil mevrouw Myller feliciteren met haar uitstekende verslag over nationale emissieplafonds. Het gaat om vier vervuilende stoffen. Voor twee stoffen, zwaveldioxide en stikstofoxide, is een adequaat antwoord te vinden in het verslag van mevrouw Oomen-Ruijten over grote stookinstallaties. Het probleem van ammoniak moet op lokaal en nationaal niveau worden opgelost. Voor vluchtige organische stoffen missen wij eigenlijk nog een onderdeel van de wetgeving. Voor vluchtige organische stoffen die vrijkomen bij het tanken van autobrandstoffen zijn er inmiddels regels, evenals voor dit soort stoffen in de industrie. Maar voor vluchtige organische stoffen in huishoudens, die toch verantwoordelijk zijn voor eenderde van de uitstoot, bestaan dergelijke regels nog steeds niet. Daarom vraag ik de Europese Commissie wanneer zij eindelijk zal komen met een EU-richtlijn voor verven. Wij moeten naar verf op waterbasis toe, en het wordt tijd dat er in die zin regels worden opgesteld.</p>
      <p sl="nl">Het Göteborg-protocol is gesloten door 36 landen. Daar geldt het vetorecht. Het gemeenschappelijk standpunt is nauwelijks ambitieuzer dan het Göteborg-protocol. Binnen Europa is het vetorecht op milieuwetgeving afgeschaft. Als wij als Europese Unie niet in staat zijn om substantieel scherpere milieunormen vast te stellen dan het Göteborg-protocol, dan is dat een schande. Morgen heeft het Parlement de gelegenheid om die schande te voorkomen. Ik hoop dat 314 of meer van mijn collega's voor het uitstekende verslag van mevrouw Myller zullen stemmen.</p>
    </intervention>
    <intervention id="2-332" speaker_id="1370" name="Jackson" is_mep="True" mode="spoken">
      <p sl="en">Mijnheer de Voorzitter, ik wil de rapporteur graag ook feliciteren en ik wil de vraag stellen in hoeverre we de Raad kunnen vertrouwen. Daarmee bedoel ik niets persoonlijks. Dit voorstel is een van de weinige die ik me kan herinneren met een prijskaartje eraan. Dat prijskaartje bevindt zich op pagina 112 van de oorspronkelijke voorstellen. Het bevindt zich niet meer in de Internetversie, maar het was wel opgenomen in de versie die oorspronkelijk aan het Parlement was voorgelegd. Hieruit blijkt wat de werkelijke kosten zijn als de voorgestelde richtlijn inzake nationale emissieplafonds wordt uitgevoerd. De Belgische leden van mijn commissie keken ervan op dat het voorstel hun land 1 miljard euro per jaar zou kosten. We lieten hun die cijfers zien en daar waren ze helemaal niet over te spreken.</p>
      <p sl="en">Kan de commissaris aangeven of de kosten van het voorstel in de Raad zijn besproken en wat bijvoorbeeld de Belgen erover hebben gezegd? Hoe zit het met de Fransen, die voor deze maatregel 916 miljoen euro per jaar extra moeten opbrengen? En de Grieken? Volgens een schatting van de Commissie zijn zij er 338 miljoen euro per jaar meer mee kwijt. In hoeverre zijn zij eigenlijk bereid om de kosten op te brengen?</p>
      <p sl="en">Mevrouw Müller heeft dit probleem aan de orde gesteld. In haar amendementen 1 en 6 schrapt zij de woorden "globaal" respectievelijk "in grote lijnen" en zegt zij dat de lidstaten zich ertoe moeten verplichten om zich heel precies aan de emissieplafonds te houden. Als het Parlement dat accepteert, hebben we er nog meer recht op om te vragen in hoeverre de lidstaten daadwerkelijk bereid zijn om zich aan deze voorstellen te houden. Kan de commissaris in haar reactie misschien iets zeggen over amendement 8? Wordt hier subsidiariteit toegepast of niet? Zo niet, dan zullen we vermoedelijk op voorstellen van de Europese Commissie moeten wachten. In dat geval vraag ik me af welke instrumenten er worden voorgesteld, want voor belastingmaatregelen is vast geen draagvlak.</p>
    </intervention>
    <intervention id="2-333" speaker_id="4243" name="Sterckx" is_mep="True" mode="spoken">
      <p sl="nl">Voorzitter, mevrouw de commissaris, collega's, ik denk dat we een belangrijk verslag voor ons hebben. Ik vind de doelstelling van de richtlijn, namelijk drastische vermindering van luchtvervuiling, zeer goed. Ook het feit dat we de nieuwe termijn van 2020 vaststellen, vind ik een goede zaak. Mijn bezwaar gold, zoals ook mevrouw Jackson al opmerkte, de tabel in bijlage 1, en met name de berekeningswijze en de gevolgen daarvan voor lidstaten met een klein oppervlak en een grote bevolkingsdichtheid.</p>
      <p sl="nl">Ik mag aannemen, mevrouw de commissaris, dat wij, zoals u ook in het debat over de eerste lezing hebt gezegd, bij de herziening in 2004 een eerlijker verdeling van de lasten zullen krijgen, ook voor die kleine lidstaten. Daarom zal ik ook tegen amendement 10 stemmen dat opnieuw die oude tabel van de Commissie in bijlage 1 invoert.</p>
    </intervention>
    <intervention id="2-334" speaker_id="4269" name="Arvidsson" is_mep="True" mode="spoken">
      <p sl="sv">Mijnheer de Voorzitter, verzuring van bossen, grond en water is het grootste specifieke milieuprobleem in mijn vaderland. Vrijwel alle zure regen wordt veroorzaakt door verbranding van fossiele brandstoffen die worden gebruikt bij de energieproductie in andere Europese landen. De verzuring is dus een probleem dat ons land "importeert".</p>
      <p sl="sv">Omdat grote delen van het milieu in het noorden van de EU zeer kwetsbaar zijn, richt zure regen schade aan in Denemarken, Zweden en Finland. Men doet ieder jaar zijn uiterste best om de schade te beperken door bekalking van meren en rivieren. Hoewel ik niet over de exacte cijfers beschik, durf ik te beweren dat Zweden in de loop van de jaren meer geld heeft geïnvesteerd in bekalking tegen verzuring dan sommige lidstaten in het beperken van de emissies die zure regen veroorzaken.</p>
      <p sl="sv">Sommige gebieden zijn uiterst gevoelig voor zure regen, zoals Zuidwest-Zweden, bepaalde berggebieden in Noord-Zweden en met name Zuid-Noorwegen. Ik richt mij tot alle afgevaardigden van de verschillende lidstaten. Om de waardevolle natuur in deze gebieden te kunnen redden, hebben wij uw hulp nodig. Wij verzoeken u dringend om de kwestie vanuit Europees perspectief te benaderen en ons te helpen met de grote verzuringproblemen. Het beperken van de door verbranding veroorzaakte emissies is in diverse EU-landen bovendien belangrijk uit het oogpunt van de volksgezondheid. Veel mensen in mijn land wie het milieu na aan het hart gaat, hebben hun hoop gevestigd op de Europese Unie. Het is gebleken dat de VN een slechte organisatie is voor het aanpakken van Europese milieuproblemen.</p>
      <p sl="sv">Belastingen zijn naar mijn mening een nationale aangelegenheid. De nationale parlementen moeten de weg van de minste weerstand kiezen om de nu voorgestelde nationale emissieplafonds te bereiken. Daarom kan ik het voorstel voor EU-heffingen op emissies niet steunen.</p>
      <p sl="sv">Ook wil ik een kanttekening plaatsen bij het argument van de werkloosheid. Een goed milieu en een betere volksgezondheid leiden niet tot meer werkloosheid. Op termijn verdienen investeringen in een goed milieu en een betere volksgezondheid zichzelf terug. De kosten worden lager en de investeringen leiden tot een betere economische situatie. De economie van Rusland zou nu veel beter zijn geweest als het land niet was opgezadeld met de erbarmelijke milieusituatie die het ineengestorte communistische systeem heeft achterlaten.</p>
      <p sl="sv">Het gemeenschappelijk standpunt van de Raad is opmerkelijk. Het is verre van ambitieus en de Raad wil geen datum vaststellen voor het in werking treden van de maatregelen. Het is duidelijk in hoeverre de richtlijn zal worden nageleefd: helemaal niet.</p>
      <p sl="sv">Het Parlement moet daarom opnieuw het ambitieniveau met betrekking tot verzuring aannemen dat de Commissie heeft vastgesteld in de zogeheten emissieplafonds. Als het Parlement en de Commissie een gemeenschappelijk front in deze kwestie vormen, wordt het standpunt van de Raad wellicht gênant voor de regeringen van de lidstaten. Ik wil tot slot rapporteur Myller bedanken voor haar inspanningen voor het bereiken van de resultaten op het belangrijke gebied van het milieu.</p>
    </intervention>
    <intervention id="2-335" speaker_id="4258" name="Kauppi" is_mep="True" mode="spoken">
      <p sl="fi">Mijnheer de Voorzitter, mevrouw de commissaris, ik ben het helemaal met de vorige spreker eens dat verzuring, eutrofiëring en de toename van ozon op bodemniveau problemen zijn die wij in heel Europa effectief moeten aanpakken. Aan de belangrijkste vervuilers moeten doeltreffende nationale emissiegrenswaarden worden gesteld.</p>
      <p sl="fi">De Raad heeft na lange en moeilijke onderhandelingen een consensus over de nationale emissiegrenswaarden bereikt. De Commissie steunt van haar kant het gemeenschappelijk standpunt van de Raad. Het gemeenschappelijk standpunt van de Raad betekent een aanzienlijke vermindering van de uitstoot. Het is misschien niet zo ambitieus als het Parlement in zijn behandeling in eerste lezing wilde, maar misschien is het in deze situatie het best mogelijke compromis. De Commissie milieubeheer, volksgezondheid en consumentenbeleid heeft helaas enkele zo ingrijpende en ambitieuze voorstellen gedaan dat die bij goedkeuring de bereikte consensus in gevaar brengen. In dat verband sluit ik me dus aan bij de eerder door de heer Davies naar voren gebrachte standpunten.</p>
      <p sl="fi">Toen de emissiegrenswaarden vorig jaar maart in eerste lezing in het Parlement werden behandeld, onderstreepte ik dat er geen nieuwe doelen mogen worden gesteld voordat de eerder vastgestelde doelen zijn bereikt. De Commissie moet voortdurend controleren of de ontwikkeling in alle lidstaten voortgaat en maatregelen nemen waarmee de industrie wordt geholpen de nodige wijzigingen aan te brengen. Het is van belang dat de milieudoelstellingen zo kosteneffectief mogelijk worden bereikt. Daarom is de vraag van mevrouw Jackson meer dan relevant.</p>
      <p sl="fi">Zo waardevol als de aanscherpingen van de emissiegrenswaarden door de Milieucommissie ook zijn, wij moeten beseffen wat de schadelijke gevolgen kunnen zijn van onze wensen en ons stemgedrag. Het vertragen van de richtlijn en het langdurig onderhandelen erover - zoals gezegd een pokerspel - zou voor het milieu waarschijnlijk het slechtste alternatief zijn. Bovendien zullen de met de aanscherpingen bereikte voordelen voor het milieu zeer gering zijn in vergelijking met de kosten.</p>
    </intervention>
    <intervention id="2-336" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">Mijnheer de Voorzitter, ik wil graag eerst de rapporteur bedanken voor al het werk dat zij in dit belangrijke voorstel heeft gestoken. Ik weet dat u het erg druk hebt met het zesde milieuactieprogramma en andere zaken. Het voorstel voor een richtlijn inzake nationale emissieplafonds heeft tot doel om tegelijkertijd de verzuring, de eutrofiëring en ozon op leefniveau aan te pakken. Dit is van groot belang voor twee van de vier aandachtsgebieden die zijn gedefinieerd in het voorstel van de Commissie voor een zesde milieuactieprogramma: natuur en biodiversiteit en gezondheid en milieu. Er zijn nog steeds belangrijke gebieden binnen de Unie waar de natuur en de biodiversiteit te lijden hebben onder de gevolgen van zure regen en eutrofiëring en waar de burgers last hebben van ozon op leefniveau, waarop al door diverse parlementsleden is gewezen. We moeten deze problemen oplossen.</p>
      <p sl="en">In amendement 10 en 13 wordt getracht de oorspronkelijk door de Commissie voorgestelde emissieplafonds te herstellen. In hun gemeenschappelijk standpunt keuren de lidstaten zowel de langetermijndoelen als de tussentijdse doelstellingen van het voorstel goed. Ze hebben hun toezeggingen uit het Göteborg-protocol opnieuw bekeken en beloofd zich actiever op te stellen. Maar ze beseffen allemaal dat er onzekerheden en andere factoren meespelen die het beeld binnen enkele jaren kunnen veranderen: energieplannen, toetreding, enzovoort. Daarom hebben de lidstaten besloten om deze zaken in 2004 opnieuw te bekijken. De Commissie kan dit accepteren als een eerste stap, met dien verstande dat ons doel in 2004 zal zijn om het manco goed te maken.</p>
      <p sl="en">Ik vrees dat het bijzonder moeilijk zal zijn om succesvolle discussies aan te gaan met de Raad over amendement 10 en 13. Er zijn verschillende eisen voor elke lidstaat en er zijn vijftien standpunten binnen de Raad. De Commissie aanvaardt amendement 10 en 13 daarom niet. De Commissie kan echter wel amendement 11 en 12 aanvaarden. We zullen het oorspronkelijke voorstel van de Commissie voor emissieplafonds in 2004 inderdaad opnieuw moeten bekijken en moeten beslissen of het beter is om de last, in het licht van recentere ontwikkelingen, anders te verdelen. Dit wordt duidelijk uitgelegd in amendement 11 en 12.</p>
      <p sl="en">In antwoord op de vragen van de heer De Roo merk ik op dat de Commissie twee onderzoeken heeft voltooid over vluchtige organische stoffen. We zijn nu bezig met voorbereidende werkzaamheden en verwachten voor de zomer potentiële voorstellen te kunnen bespreken met deskundigen. Dat is misschien belangrijke informatie. Mevrouw Jackson had het over de kosten. In hoeverre zijn de lidstaten bereid om de kosten op te brengen? Zoals u weet, is er in de Raad uitvoerig over de kosten gesproken. De lidstaten denken dat we het gestelde doel kunnen halen en ze hebben zich bereid verklaard om te doen wat er nu binnen hun vermogen ligt. Ze willen in 2004 de kosten opnieuw bekijken voordat ze zich verder ergens toe verplichten. De kosten zijn voor sommige landen uiteraard hoger. Dit heeft te maken met de herkomst van de verontreinigende uitstoot. Niet alle emissies zijn gelijk omdat er sprake is van verschillende weerpatronen. Dat is ook opgemerkt tijdens de discussies in de Raad.</p>
      <p sl="en">Dan nu de overige amendementen. Amendement 1 en 6 houden verband met amendement 10. De Raad voegde de woorden "in grote lijnen" respectievelijk "globaal" toe omdat men zich bewust is van het feit dat de in het gemeenschappelijk standpunt genoemde emissieplafonds niet helemaal toereikend zullen zijn om de voor 2010 gestelde doelen te bereiken. Daarom aanvaardt de Commissie deze amendementen niet. Met amendement 4 zou worden vastgelegd op welke datum de langetermijndoelen van deze richtlijn moeten worden gehaald en de Commissie is nog steeds van mening dat het prikken van een datum met onze huidige kennis louter gissen is en dat we in een juridische tekst geen datum moeten vastleggen. De Commissie moet amendement 4 daarom verwerpen. Ik hoop dat we in 2004, als we de richtlijn herzien, een duidelijker beeld hebben, maar sommige emissiecijfers zullen, als u mij dit grapje vergeeft, uit de lucht moeten worden gegrepen.</p>
      <p sl="en">De Commissie is het er hartgrondig mee eens dat emissies van het internationale scheepvaartverkeer een belangrijke kwestie zijn en dat deze effectief moeten worden aangepakt. We moeten ons ook bezighouden met de gevolgen van de emissies in de luchtvaart. De Commissie kan amendement 2 volledig aanvaarden en kan amendement 3 gedeeltelijk en in principe aanvaarden. We geven er echter de voorkeur aan om richtlijn 1999/32/EG preciezer te citeren. We kunnen amendement 5 en het eerste element van amendement 7 niet aanvaarden. Emissies van de internationale zeevaart en kruisend luchtverkeer kunnen niet aan afzonderlijke lidstaten worden toegewezen. In plaats daarvan moeten we ons conformeren aan de maatregelen die al zijn getroffen door de Internationale Maritieme Organisatie en bepalen wat er verder nog moet worden gedaan. De Commissie kan amendement 8 gedeeltelijk en in principe aanvaarden. We zullen ons over voorstellen voor economische instrumenten buigen als we in 2004 de richtlijn herzien. We kunnen gedeeltelijk en in principe amendement 7 (tweede element) en amendement 9 aanvaarden. Ook hier kan de Commissie niet meegaan in de eis dat er voorstellen moeten worden gedaan. Alle kwesties die door het Parlement naar voren zijn gebracht moeten bij de herziening worden bekeken. Ik dank het Parlement voor de tijd die het hierin heeft gestoken en ik kijk belangstellend uit naar de verdere ontwikkelingen op dit uiterst belangrijke gebied.</p>
    </intervention>
    <intervention id="2-337" speaker_id="1239" name="De Voorzitter" is_mep="True" mode="spoken">
      <p sl="nl">Hartelijk dank, mevrouw de commissaris.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem19" title="Milieu-inspecties">
    <intervention id="2-339" speaker_id="1239" name="De Voorzitter" is_mep="True" mode="spoken">
      <p sl="nl">Aan de orde is het verslag (A5-0041/2001) van mevrouw Jackson, namens de delegatie van het Parlement in het bemiddelingscomité, over de door het bemiddelingscomité goedgekeurde gemeenschappelijke ontwerptekst van de aanbeveling van het Europees Parlement en de Raad betreffende minimumcriteria voor milieu-inspecties in de lidstaten (C5-0001/2001 - 1998/0358(COD)).</p>
    </intervention>
    <intervention id="2-340" speaker_id="1370" name="Jackson" is_mep="True" mode="spoken" role="rapporteur">
      <p sl="en">Mijnheer de Voorzitter, ik rapporteer aan dit Huis na een lang en niet geheel bevredigend verlopen proces. De delegatie van het Europees Parlement wilde dat deze aanbeveling voor milieu-inspecties in de vorm van een richtlijn werd gegoten. We hebben ons daar sterk voor gemaakt en we hebben getracht de Commissie voor ons standpunt te winnen, maar dat is niet gelukt. We hebben getracht de Raad van Ministers voor ons standpunt te winnen, maar ook dat is niet gelukt. Dat is bijzonder triest, maar we hebben ons daar helaas bij moeten neerleggen, want als we niet akkoord waren gegaan met de teksten die nu voor ons liggen, hadden we waarschijnlijk niet eens een aanbeveling gehad.</p>
      <p sl="en">Veel van mijn collega's – en ik hoop dat het voor allemaal geldt – vinden dat we met een zeer onbevredigende situatie te maken hebben. In feite maken we de milieuwetgeving van de Europese Unie steeds maar logger, weliswaar met de beste bedoelingen voor het milieu, maar de lidstaten gaan akkoord met wetten die ze in veel gevallen niet kunnen uitvoeren in de vorm waarin ze zijn aangenomen. Misschien dat ze uiteindelijk de normen zullen halen waarmee ze hebben ingestemd, maar de vraag is hoe lang ze daarover doen. In sommige gevallen tast de Commissie nog steeds sterk in het duister ten aanzien van de vraag of lidstaten de wetten wel echt naleven, aangezien de lidstaten zeer traag zijn met hun verplichte rapportage aan de Commissie over de stand van de tenuitvoerlegging.</p>
      <p sl="en">Om het dramatisch uit te drukken, is het Europees Parlement medeplichtig aan misleiding van de burgers van Europa. We vertellen hun dat onze milieuwetgeving zeer toekomstgericht is, maar als we bijvoorbeeld kijken naar de nitraatrichtlijn en de richtlijn inzake stedelijk afvalwater, zien we dat de lidstaten er veel langer over doen om de wetgeving ten uitvoer te leggen dan nodig is. Uit de boete die de Griekse regering nog steeds aan Brussel betaalt wegens het niet naleven van een afvalrichtlijn blijkt dat het een kwart eeuw kan duren voor een lidstaat zelfs maar voor de rechter wordt gedaagd om wetgeving ten uitvoer te leggen die in de jaren zeventig is aangenomen.</p>
      <p sl="en">Het Parlement vond het het beste om datgene wat oorspronkelijk een aanbeveling voor milieu-inspecties was, te gebruiken om gemeenschappelijke criteria voor alle lidstaten in te voeren door deze op te waarderen tot een richtlijn waarvan de lidstaten hopelijk meer notitie zouden nemen. De lidstaten waren hier tegen. Het was heel verhelderend om een vergadering van het bemiddelingscomité bij te wonen, waar heel duidelijk was dat de delegaties van sommige lidstaten totaal niet geïnteresseerd waren in het onderwerp, laat staan in de vergadering van die avond. De situatie is zo dat slechts een minderheid van de lidstaten daadwerkelijk geïnteresseerd is in naleving van de wetgeving. Voor de meeste staat het erg laag op de prioriteitenlijst.</p>
      <p sl="en">Dus helaas hebben we in zekere zin met minder genoegen genomen dan waar we op uit waren. We hopen nog steeds dat we later kunnen terugkomen op deze zaak. Dat zijn we ook echt van plan, want we hebben dan weliswaar een aanbeveling, maar deze gaat vergezeld van een herzieningsclausule, die inhoudt dat de Commissie deze zaak vóór het einde van de huidige zittingsperiode van het Parlement – ik meen in 2003 – opnieuw bij het Parlement moet aankaarten, zodat wij kunnen trachten vast te stellen hoe de lidstaten met deze aanbeveling omgaan.</p>
      <p sl="en">Dat zou betekenen dat de heer Davies en ik – als wij er dan nog zijn en als we de mond- en klauwzeer- en BSE-perikelen en wat het Verenigd Koninkrijk nog meer teistert, hebben overleefd – ervoor kunnen zorgen dat er alsnog een richtlijn komt als we het idee hebben dat de aanbeveling ons niet veel verder brengt. We hopen dat we de steun van de Commissie krijgen om hier in 2003 serieus werk van te maken. Ik ben ervan overtuigd dat mevrouw Wallström, die zeer gespitst is op een betere naleving van de wetgeving, ons in dezen zal willen steunen.</p>
      <p sl="en">We zijn er ook in geslaagd om in de aanbeveling op te nemen dat de inspectieverslagen binnen twee maanden na de inspectie en de voorlegging aan de Commissie moeten worden gepubliceerd. We willen ervoor zorgen dat meer mensen in Europa geïnteresseerd raken in de kwestie van naleving van de wetgeving – meer mensen in alle lidstaten, niet alleen in een paar in het noorden. Tot slot wil ik nog de aandacht vestigen op iets wat we niet officieel konden vastleggen, maar wat we wel hebben gezegd en dat is dat we een standaardclausule zullen opnemen in richtlijnen met de volgende formulering: "De lidstaten verbinden zich ertoe om op de datum van inwerkingtreding van de richtlijn over zodanige milieu-inspectiesystemen te beschikken dat zij de bepalingen van de richtlijn ten volle kunnen naleven." We zien niet in hoe enige lidstaat hier bezwaar tegen zou kunnen hebben.</p>
    </intervention>
    <intervention id="2-341" speaker_id="4242" name="Scheele" is_mep="True" mode="spoken">
      <p sl="de">Mijnheer de Voorzitter, ik zou willen beginnen met een felicitatie aan onze rapporteur. Mij dunkt dat de delegatie van het Parlement in het bemiddelingscomité zeer hard heeft gestreden en met een bezwaard gemoed met het resultaat van de bemiddeling heeft ingestemd, ook mijn fractie, die met een zelfde gevoel in de plenaire vergadering voor zal stemmen. Desondanks kunnen we met het resultaat van de bemiddeling niet tevreden zijn. Het Europees Parlement wilde een bindende richtlijn in plaats van beleefde aanbevelingen. De lidstaten hebben dit geblokkeerd en moeten dan ook de verantwoordelijkheid dragen voor het feit dat we in de Unie niets verder komen met de tenuitvoerlegging van het milieubeleid.</p>
      <p sl="de">Momenteel zijn er meer dan 150 procedures aanhangig wegens overtreding of niet-naleving van geldende milieuwetgeving. Hoezeer dit Parlement zich ook verheugt over elke vooruitgang op het gebied van het milieubeleid, toch mag ook aan de serieusheid van het milieubeleid van de Unie worden getwijfeld wanneer de cruciale zet in dit geheel, de controle op de implementatie, de tenuitvoerlegging, niet wordt gedaan. De beste wetgeving is nutteloos, wanneer zij niet wordt omgezet in de praktijk.</p>
      <p sl="de">Onze voorwaarden inzake de coördinatie van inspecties tussen de lidstaten op het gebied van grensoverschrijdende milieucriminaliteit, betekenen een verbetering. De publicatie van inspectierapporten twee maanden na het plaatsvinden van de inspecties is dit ook. Niettemin geloof ik dat de belangrijkste eis van het Parlement de door mevrouw Jackson beschreven herzieningsclausule betreft. Deze clausule houdt in dat de Commissie na twee jaar het Parlement een verslag voorlegt over de tenuitvoerlegging en de werking van deze aanbeveling en zij bij een eventueel niet-functioneren ervan - waar ik voorlopig maar van uitga - ook met een voorstel voor een richtlijn zal komen.</p>
      <p sl="de">Aangezien ik de zeer slap geformuleerde herzieningsclausule - de Commissie zou een dergelijk verslag niet over twee jaar, maar zo snel mogelijk moeten presenteren - niet geheel vertrouw, verzoek ik commissaris Wallström wellicht nog een keer te bevestigen, dat zij zich ervoor zal inzetten dat wij over ruim twee jaar over dit verslag kunnen beschikken. Natuurlijk hoop ik dat dan wordt aangetoond dat deze aanbeveling functioneert, dat de milieuwetgeving effectiever is en dat er verbetering kan worden geconstateerd. Op dit moment ontbreekt mij echter het geloof, zelfs wanneer ik de boodschap hoor.</p>
    </intervention>
    <intervention id="2-342" speaker_id="4554" name="Davies" is_mep="True" mode="spoken">
      <p sl="en">Mijnheer de Voorzitter, ik ken niemand die het oneens is met het standpunt dat milieuwetgeving uniform en effectief in de gehele Unie moet worden toegepast. Dit verslag gaf ons de mogelijkheid om daar daadwerkelijk iets aan te doen. In mijn ogen hebben we meer dan anderhalf jaar een dovemansgesprek gevoerd en het resultaat is dat we niets bereikt hebben dat ook maar enigszins de moeite waard is. Ik neem de commissaris niets kwalijk, want zij had te maken met de erfenis van haar voorganger. Maar de aanbeveling van de Commissie vertoonde ernstige gebreken en was bijzonder impopulair bij de lidstaten, die hun steun er alleen aan verleenden omdat het om een niet-bindende afspraak ging, die ze gerust konden negeren.</p>
      <p sl="en">Het standpunt van de lidstaten dat het te veel om een dictaat ging, werd door steeds meer leden van dit Parlement gedeeld. Maar er was nooit gelegenheid voor een serieuze discussie tussen de Raad en het Parlement over de manier waarop het beste kon worden getracht om datgene wat gemeenschappelijke doelen hadden moeten zijn, te bereiken. Misschien moeten we onszelf verwijten dat we hiertoe niet het initiatief hebben genomen.</p>
      <p sl="en">Aan de andere kant kon het radicale, maar uiterst doelmatige compromisvoorstel van mevrouw Jackson, dat werd gesteund door het bemiddelingscomité, ook niet op steun rekenen van het voorzitterschap en de Commissie. Dus misschien was er geen consensus mogelijk. Het is fijn dat de Commissie heeft toegezegd om over enkele jaren te kijken of er alsnog een richtlijn van kan worden gemaakt, maar gezien het feit dat de commissaris een openlijk pleitbezorger van naleving van de wetgeving is, zou het toch wel die kant op zijn gegaan en voegt deze toezegging niets toe aan eerdere verklaringen.</p>
      <p sl="en">Ik beschouw deze hele wetgevingsoperatie als een fiasco. Er was gewoon geen goede dialoog tussen de instellingen. Ik vind dat we onze kiezers in de Europese Unie in de steek hebben gelaten. Achteraf gezien zou het naar mijn idee beter zijn geweest als het Parlement het bemiddelingsproces had laten mislukken. De ELDR-Fractie zal morgen tegen aanneming van deze aanbeveling stemmen. Ik hoop maar dat we het de volgende keer allemaal beter doen.</p>
    </intervention>
    <intervention id="2-343" speaker_id="photo_generic" name="Wallström" is_mep="True" mode="spoken" role="Commissie">
      <p sl="en">Mijnheer de Voorzitter, ik zal het Parlement regelmatig op de hoogte houden ten aanzien van de tenuitvoerlegging van wetgeving en de mate van naleving daarvan. Dit is een van de belangrijkste zaken waar we de komende jaren aan moeten werken en daarom wordt het ook als een van de prioriteiten genoemd in het zesde milieuactieprogramma. We moeten ons concentreren op de tenuitvoerlegging. Ik zal uiteraard terugkomen naar het Parlement en zo nodig wetgevingsvoorstellen doen. Dat is de zogenaamde guillotine-aanpak. We zullen druk uitoefenen op de lidstaten. Ik denk dat mensen die meedoen aan een bemiddelingsproces daar veel tijd, moeite en energie in steken en tot overeenstemming willen komen, dus het is de moeite waard.</p>
      <p sl="en">Het zou een goede zaak zijn als de burgers van Europa op de hoogte werden gehouden van de tenuitvoerlegging van de wetgeving en we stellen verschillende manieren voor om dat te realiseren. Meer ideeën over de manier waarop dit zou kunnen en er druk op de lidstaten kan blijven worden uitgeoefend, zijn van harte welkom.</p>
      <p sl="en">Het verschil van mening betrof het juridische instrument waarmee de doelstellingen het beste konden worden bereikt. Ik ben blij dat we met het aannemen van door het Parlement ingediende amendementen overeenstemming hebben bereikt over de vorm en de formulering van het instrument.</p>
      <p sl="en">Ik sta ook achter het voorstel van mevrouw Jackson om de genoemde clausule voortaan in alle voorstellen op te nemen. Dat is een goede manier om de lidstaten eraan te herinneren. Door de amendementen worden de eisen in de aanbeveling verscherpt. Zo dienen inspectierapporten binnen twee maanden na het plaatsvinden van de inspectie te worden gepubliceerd. Aan ons nu de taak om ervoor te zorgen dat de aanbeveling volledig ten uitvoer wordt gelegd.</p>
      <p sl="en">Ik wil graag mijn erkentelijkheid uitspreken voor de rol van IMPEL. Met het vaststellen van minimumcriteria voor de inspecties heeft IMPEL bijgedragen aan het opstellen van de aanbeveling. Deze criteria zijn een zeer belangrijk instrument. IMPEL heeft nu krachtens de aanbeveling het mandaat om te evalueren hoe de inspectiediensten functioneren, hoe de inspecties het beste kunnen plaatsvinden, hoe inspecteurs het beste kunnen worden opgeleid en aan welke eisen zij moeten voldoen.</p>
      <p sl="en">Krachtens de aanbeveling dienen de lidstaten nu binnen twee jaar aan de Commissie te rapporteren over de feitelijke gang van zaken. De Commissie zal dan bekijken of zij een voorstel indient voor een uitgebreide richtlijn inzake het inspectieproces. We komen hier absoluut op terug en ik hoop dat we met elkaar de tenuitvoerlegging van het communautair acquis ten aanzien van het milieu kunnen verbeteren.</p>
    </intervention>
    <intervention id="2-344" speaker_id="1239" name="De Voorzitter" is_mep="True" mode="spoken">
      <p sl="nl">Hartelijk dank, mevrouw de commissaris.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem20" title="Verwarming van motorvoertuigen">
    <intervention id="2-346" speaker_id="1239" name="De Voorzitter" is_mep="True" mode="spoken">
      <p sl="nl">Aan de orde is de aanbeveling voor de tweede lezing (A5-0055/2001) van de heer Miller, namens de Commissie juridische zaken en interne markt, betreffende het gemeenschappelijk standpunt, door de Raad vastgesteld met het oog op de aanneming van de richtlijn van het Europees Parlement en de Raad inzake de verwarming van motorvoertuigen en aanhangwagens daarvan en tot wijziging van richtlijn 70/156/EEG van de Raad en tot intrekking van richtlijn 78/548/EEG van de Raad (7074/1/2000 - C5-0615/2000 - 1998/0277(COD)).</p>
      <p sl="nl">Hier wordt duidelijk, hoe belangrijk het voor de toekomst van de Europese Unie is, wat wij hier doen.</p>
    </intervention>
    <intervention id="2-347" speaker_id="2135" name="Miller" is_mep="True" mode="spoken" role="rapporteur">
      <p sl="en">Mijnheer de Voorzitter, ik begin graag met een technische correctie. Dit foutje had er eigenlijk al in de commissie uit moeten worden gehaald, maar dat is helaas niet gebeurd. In bijlage IV, punt 2.2 wordt een overdruk van 500 hpa genoemd, maar dit moet 0,5 hpa zijn. Ik stel het op prijs als die technische correctie kan worden doorgevoerd en met mij ongetwijfeld ook alle fabrikanten van autoverwarmingssystemen. Er zijn nog twee extra amendementen ingediend. Ze zijn allebei erg technisch van aard en zijn vanuit de bedrijfstak onder mijn aandacht gebracht. Ik heb ze bekeken en zag geen problemen. Vervolgens heb ik ze voorgelegd aan de commissie en die heeft ze goedgekeurd.</p>
      <p sl="en">Het feit dat ik hier vertel dat er twee extra amendementen vanuit de bedrijfstak naar voren zijn gebracht, laat zien met welk dilemma het Parlement te maken heeft bij dit type richtlijn. Vorige maand kwam ik met een verslag over het toegankelijk maken van bussen voor gehandicapten. Er waren mensen die kritiek hadden op dat verslag omdat het veel te technisch was. En dat terwijl ik er heel veel technische details uit had gehaald. Om terug te komen op dit verslag: Ik vraag me af waar ik mee bezig ben als ik hier op een dinsdagavond om half elf over technische aspecten sta te debatteren. Dit is geen taak voor het Parlement. Wij moeten het beleid uitstippelen en niet over technische aspecten discussiëren die beter elders kunnen worden behandeld.</p>
      <p sl="en">Ik wil de Commissie voorstellen om binnenkort met een aantal van ons om de tafel te gaan zitten om te voorkomen dat dit soort verslagen op de agenda van het Parlement belanden. Het is tijdverspilling voor de Commissie en voor ons. Het is de hoogste tijd dat wij ons eens bezighouden met de vraag hoe wij dergelijke technische verslagen – die niets politieks in zich hebben – buiten de agenda kunnen houden. Dergelijke specificaties behoren te worden besproken in een forum van deskundigen, technici, geleerden of wie er dan ook verstand van de materie hebben. Ik ben geen technicus: Ik ben mijn loopbaan begonnen als melkboer. Ik snap niet hoe men van mij kan verwachten dat ik het verschil weet tussen 0,5 hpa en 500 hpa. Ik verzoek de Commissie om dit probleem aan te pakken. Ik hoop dat we ooit nog eens aan een fatsoenlijke nachtrust toekomen.</p>
    </intervention>
    <intervention id="2-348" speaker_id="4538" name="Harbour" is_mep="True" mode="spoken">
      <p sl="en">Mijnheer de Voorzitter, ik sluit me volledig aan bij wat collega Miller heeft gezegd. Hij en ik zijn afwisselend als rapporteur en co-rapporteur voor de Commissie juridische zaken en interne markt belast met dit soort technische dossiers. Voor mij beperkt zich dit niet alleen tot deze commissie. Ik ben momenteel ook belast met zes andere technische verordeningen voor de Commissie industrie, externe handel, onderzoek en energie. Misschien heeft dit te maken met mijn technische achtergrond.</p>
      <p sl="en">Maar zonder gekheid, we moeten ons eerst buigen over de manier waarop deze werkzaamheden worden uitgevoerd. Het gaat hier om een belangrijke richtlijn. We moeten het belang ervan niet onderschatten. Ik dank de heer Miller voor het uitdiepen van alle details, hoewel dat, zoals hij al zei, eigenlijk niet ons werk zou moeten zijn.</p>
      <p sl="en">Het uitdiepen van de details valt onder de verantwoordelijkheid van commissaris Liikanen. De precieze details – de technische bijzonderheden waarover de auto- of onderdelenfabrikanten ons adviseren – moeten in feite door hem zijn afgehandeld voordat ze aan ons worden voorgelegd. Nu de Commissie de protocollen van de Economische Commissie voor Europa in Genève heeft aanvaard, die altijd het merendeel van de motorvoertuigenwetgeving in Europa heeft afgehandeld, worden we met nog meer kwesties geconfronteerd – de meeste daarvan worden momenteel door de Commissie industrie behandeld – waarbij het Parlement niet het recht van amendement heeft zoals bij dit type richtlijn. Misschien is dat terecht, maar wij moeten ons wel over de politieke aspecten buigen.</p>
      <p sl="en">Eigenlijk moet de heer Miller een uitnodiging van me krijgen en tot mijn genoegen kan ik zeggen dat ik al had voorzien waartoe hij mij vanavond zou verleiden. Hij krijgt van mij een uitnodiging voor een vergadering die ik volgende week op verzoek van de Commissie industrie bijeenroep en die bestemd is voor een groepje geïnteresseerde parlementsleden. Ik weet dat de collega's van commissaris Liikanen die zich met motorvoertuigenkwesties bezighouden, goed vertegenwoordigd zullen zijn en, evenals de vakorganisaties uit de motorvoertuigenbranche en de Europese en Japanse onderdelenfabrikanten, graag met ons van gedachten willen wisselen over de vraag hoe we deze belangrijke, steeds omvangrijker wordende kwestie moeten oplossen en welke houding we er vanuit politiek oogpunt tegenover moeten aannemen.</p>
      <p sl="en">In wezen gaat het ons erom dat we weten hoe we ons moeten opstellen en dat we de hoofdthema's bepalen die politieke inbreng behoeven, zodat we de technische aspecten kunnen overlaten aan de Commissie. Vervolgens kunnen we dan, in het geval van EG-verordeningen, eenvoudigweg aan het eind een veto uitspreken of, als we vinden dat er geen goed werk is verricht, pas onze goedkeuring eraan hechten als er een herziene versie op tafel ligt waarin we ons kunnen vinden. Op die manier hoeven wij ons niet met dit soort technische zaken bezig te houden.</p>
      <p sl="en">Hopelijk treffen de heer Miller en ik, tegen de tijd dat we toe zijn aan een nieuwe ronde voor deze procedures, elkaar niet weer hier laat op een dinsdagavond om het te hebben over de technische aspecten van verwarmingselementen, banden of wat dies meer zij, maar hebben we de kans gekregen om een politieke inbreng te hebben op het gebied van de motorvoertuigenwetgeving. Ik weet dat commissaris Liikanen dit proces graag wil stroomlijnen. Het gaat hem hierbij niet alleen om de technische details, maar hij wil ook bekijken hoe de bedrijfstak kan worden gestimuleerd om zijn eigen technische regels op te stellen binnen de algemene beleidsstructuur van de overheid en om op cruciale gebieden zoals veiligheid nog een stapje verder te gaan en met behulp van zijn eigen technische middelen ertoe bij te dragen dat er betere, veiligere en milieuvriendelijkere voertuigen worden geproduceerd.</p>
    </intervention>
    <intervention id="2-349" speaker_id="photo_generic" name="Liikanen" is_mep="True" mode="spoken" role="Commissie">
      <p sl="en">Mijnheer de Voorzitter, de heer Miller, de heer Harbour en ik zijn er ondertussen aan gewend om de avonden hier in het Parlement door te brengen en het verheugt me dat er zoveel parlementsleden bij dit debat aanwezig willen zijn – mevrouw McNally, de heer Wijkman en de heer Chichester.</p>
      <p sl="en">Ik wil ook graag rapporteur Miller bedanken voor zijn verslag. Een vraag die aan de orde kwam, was waarom dit voorstel is ingediend. Het antwoord luidt dat het erom gaat om de reikwijdte van de richtlijn te vergroten. Ik hoop oprecht dat we tot oplossingen kunnen komen om ervoor te zorgen dat de Commissie, de Raad en het Parlement zich op zaken van politiek belang kunnen richten. Voor buitenstaanders is het misschien moeilijk te begrijpen waarom we onze tijd aan dit soort richtlijnen besteden.</p>
      <p sl="en">Het voorstel tot wijziging van de richtlijn van de Raad inzake de verwarming van motorvoertuigen is bedoeld om de richtlijn betrekking te laten hebben op alle voertuigen en niet alleen op personenauto's. De bepalingen voor brandstofverwarmingstoestellen zijn opgenomen om ervoor te zorgen dat deze toestellen voldoen aan hoge veiligheids- en milieueisen die in overeenstemming zijn met de hedendaagse technologie.</p>
      <p sl="en">De bedrijfstak staat hier ook achter, aangezien de branche door deze harmonisatie kan profiteren van de voordelen van de interne markt.</p>
      <p sl="en">Het verheugt me daarom dat de rapporteur het in grote lijnen eens is met het gemeenschappelijk standpunt. Hij heeft twee technische amendementen ingediend met betrekking tot de specifieke eisen voor brandstofverwarmingstoestellen. De Commissie kan deze amendementen aanvaarden, aangezien ze niet in strijd zijn met de huidige veiligheidseisen in het voorstel.</p>
      <p sl="en">De Commissie zal nader onderzoek doen naar de specifieke eisen voor LPG-verwarmingstoestellen, die zullen worden toegevoegd aan bijlage VIII. Ook zal zij rekening houden met de implicaties van het tweede amendement. Met dit verslag wordt een snelle aanneming van deze richtlijn bevorderd.</p>
      <p sl="en">Samenvattend kan ik zeggen dat de Commissie amendement 1 en 2 kan aanvaarden.</p>
    </intervention>
    <intervention id="2-350" speaker_id="1239" name="De Voorzitter" is_mep="True" mode="spoken">
      <p sl="nl">Hartelijk dank, mijnheer de commissaris.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem21" title="Energie-efficiëntie">
    <intervention id="2-352" speaker_id="1239" name="De Voorzitter" is_mep="True" mode="spoken">
      <p sl="nl">Aan de orde is het verslag (A5-0054/2001) van de heer Wijkman, namens de Commissie industrie, externe handel, onderzoek en energie, over de mededeling van de Commissie aan de Raad, het Europees Parlement, het Economisch en Sociaal Comité en het Comité van de regio's - Actieplan voor energie-efficiëntie in de Europese Gemeenschap (COM(2000) 247 - C5-0567/2000 - 2000/2265(COS)).</p>
      <p sl="nl">Ik ben er zeker van dat de verwarming van vrachtwagens hierbij ook een beslissende rol speelt.</p>
    </intervention>
    <intervention id="2-353" speaker_id="4276" name="Wijkman" is_mep="True" mode="spoken" role="rapporteur">
      <p sl="sv">Mijnheer de Voorzitter, het Commissievoorstel voor een actieplan voor efficiënter energiegebruik juichen wij toe. Tegelijkertijd kan ik als rapporteur vaststellen dat het plan in zijn oorspronkelijke vorm veel tekortkomingen heeft. Ik hoop dat de voorstellen in de resolutie van het Parlement een waardevolle aanvulling zullen vormen en dat mevrouw de Palacio als verantwoordelijke commissaris onze voorstellen overneemt.</p>
      <p sl="sv">Tijdens de behandeling van het actieplan is het zeer duidelijk geworden in hoeverre energiebesparing als beleidsterrein en überhaupt in de samenleving is veronachtzaamd. Veel mensen zijn er zich wellicht van bewust dat de koers van het energiebeleid gewijzigd moet worden, dat wil zeggen dat wij veel minder afhankelijk moeten worden van fossiele brandstoffen. Op de vraag op welke manier dat moet, moet men in de regel het antwoord echter schuldig blijven. Sommigen stellen hernieuwbare energie voor. Slechts een enkeling zal zeggen dat de omschakeling voornamelijk zal moeten plaatsvinden door middel van efficiënter energiegebruik. De reden hiervoor is natuurlijk dat er onvoldoende kennis is over eventuele oplossingen. Daarnaast ontbreken er voldoende financiële prikkels om de drempel te verlagen voor investeringen in efficiënter energiegebruik.</p>
      <p sl="sv">Een groot probleem is dat energiebesparing niet zichtbaar is. Als wij investeren in een windmolenpark is het voor iedereen duidelijk waarvoor het geld wordt gebruikt. Als wij hetzelfde geld in energiebesparing steken, is dat veel minder zichtbaar. Daarom hoop ik dat het voorstel wordt aangenomen om alle EU-instellingen, dat wil zeggen de gebouwen waarin wij werken, als voorbeeld te gebruiken voor efficiënt energiegebruik. We kunnen beginnen met dit parlementsgebouw.</p>
      <p sl="sv">Het potentieel voor energiebesparing in de EU is zeer groot. De ramingen van de Commissie zijn naar mijn mening te voorzichtig. Minstens 30 % van het huidige energiegebruik kan bespaard worden door verstandig gedrag. Als de milieukosten voor de energieproductie en consumptie bovendien in prijzen zouden worden uitgedrukt, zou het potentieel nog groter zijn. In dit licht moet men de eisen zien in het verslag over de internalisering van de milieukosten en dat door middel van verschillende soorten belasting, met name een kilometer/ton-heffing voor zware voertuigen en een belasting op bunkerbrandstoffen, men het probleem het hoofd kan bieden. Op dezelfde manier is het belangrijk om het gebruik van energiezuinige voertuigen en gebouwen, of apparatuur die bijdraagt aan energiebesparing met fiscale prikkels te bevorderen.</p>
      <p sl="sv">Er moet nog veel gebeuren om energiebesparing te stimuleren. Er is überhaupt een herziening nodig van het belastingbeleid om datgene wat gunstig is voor het milieu te stimuleren en tegenovergesteld gedrag te ontmoedigen. Het is in de huidige situatie extra belangrijk omdat de elektriciteitsmarkt gedereguleerd wordt. Deregulering is prima, maar zij heeft tot zulke lage prijzen geleid dat er bijvoorbeeld problemen zijn ontstaan met de elektriciteitsproductie tijdens de productie van de stadsverwarming.</p>
      <p sl="sv">In het verslag wordt een reeks nieuwe richtlijnen geëist die efficiënter energiegebruik op verschillende gebieden stimuleren. Het betreft de bouwsector, de warmtekrachtkoppeling, diverse soorten elektronische apparatuur en de vervoersector. Een ander belangrijk voorstel is intelligent energiegebruik koppelen aan het zogeheten proces van Lissabon. Tijdens de Top van Lissabon werd als doel gesteld dat de EU 's werelds productiefste economie met de sterkste concurrentiepositie moet krijgen. Een dergelijk programma schiet tekort als de milieuaspecten niet worden opgenomen. Ze kunnen worden meegenomen door een jaarlijkse verhoging van de energie-efficiëntie in de Unie te eisen met bijvoorbeeld 2,5 %. Ook als er geen rekening gehouden wordt met de milieuaspecten is er veel voor te zeggen om in verband met het proces van Lissabon de energie-efficiëntie op de agenda te zetten. Een efficiënter gebruik van energiebronnen en natuurlijke hulpbronnen zou in hoge mate bijdragen aan een sterke concurrentiepositie en productiviteit van de Unie.</p>
      <p sl="sv">Mijnheer de Voorzitter, wij mogen de rest van de wereld niet uit het oog verliezen. Als deze aspecten voor ons belangrijk zijn, is het ook van belang dat zij naar voren komen in de gesprekken die wij met de kandidaat-landen voeren in verband met het uitbreidingsproces, wat natuurlijk ook geldt voor onze steun. Tijdens de werkzaamheden in verband met het verslag is het mij duidelijk geworden hoe belangrijk het werken op de lange termijn en een systematische werkwijze in verband met deze kwesties zijn. Daarom heb ik samen met drie afgevaardigden, mevrouw McNally, mijnheer Turmes en mevrouw Van der Laan het initiatief "Energy Intelligent Europe" uitgewerkt, dat al steun heeft gekregen van veel fractievoorzitters en lidstaten.</p>
      <p sl="sv">Het doel is om op verschillende manieren het debat over energiebesparing te stimuleren en voorstellen in te dienen voor initiatieven van de EU en de lidstaten voor intelligenter energiegebruik. Er is dus reden om op deze kwesties terug te komen.</p>
    </intervention>
    <intervention id="2-354" speaker_id="2291" name="Kronberger" is_mep="True" mode="spoken">
      <p sl="de">rapporteur voor advies van de Commissie milieubeheer, volksgezondheid en consumentenbeleid . – Mijnheer de Voorzitter, in dit verband dienen wij nog een extra aspect in aanmerking te nemen. Een besparing van 18%, zoals deze is voorzien, kan namelijk ook voor een gigantische economische impuls zorgen. Deze 18% energiebesparing zou betekenen dat er 1900 terawattuur minder wordt verbruikt. Dat is een besparing van 124 miljard euro, die voor een verbetering van de regionale economie binnen de Europese Unie kan worden gebruikt. Wanneer men verder rekent, kunnen er bij een consequente uitvoering van dit programma circa een miljoen nieuwe arbeidsplaatsen in de Europese Unie worden gecreëerd.</p>
      <p sl="de">De tweede kwestie betreft het verminderde gebruik van onze hulpbronnen. Wij moeten ons ervan bewust zijn dat 90% van de aardolie die tegenwoordig wordt gewonnen, langer dan 20 jaar geleden werd gevonden, dat wil zeggen uit bronnen komt die ouder zijn dan 20 jaar. Slechts 10% van de aardolie die nu wordt gewonnen, werd in de afgelopen 20 jaar ontdekt. Wat ik hier nogmaals niet onopgemerkt wil laten, is het feit dat het verkrijgen van aardolie onlosmakelijk verbonden is met militair geweld. Wij zien dit in het Midden-Oosten, wij zien dit in de Kaukasus, wij zien dit in Afrika.</p>
      <p sl="de">Het belangrijkste op dit terrein is het proces van bewustwording, de ontwikkeling van intelligente modellen van warmtekrachtkoppeling en contracting -modellen met intelligente financiering. Wanneer wij het serieus menen, dan is het van beslissend belang dat wij de doelen die hier zijn geformuleerd, bindend vastleggen. Anders doen we meer aan statistiek dan aan efficiënt werken. De fiscale, bureaucratische en financiële hindernissen moeten wij uit de weg ruimen.</p>
    </intervention>
    <intervention id="2-355" speaker_id="2278" name="Rübig" is_mep="True" mode="spoken">
      <p sl="de">Mijnheer de Voorzitter, geachte commissaris, wanneer wij vandaag spreken over energie-efficiëntie, dan denken we natuurlijk in de eerste plaats aan de continuiteit van de energievoorziening. De continuiteit is zeker een van de belangrijkste thema’s in de Europese Unie. Wij streven om die reden naar een vermindering van de energie-intensiteit. De politieke doelstelling ligt momenteel bij een reductie met 2,5%. Daarbij moet men natuurlijk de zeer verschillende uitgangssituaties in het Europa van de vijftien in acht nemen. Daarom zijn wij er voorstander van dat het om een bindend doel gaat. Men dient daarbij in dat land te beginnen waar de efficiëntie het grootst is en waar met de verbetering het meest rekening kan worden gehouden.</p>
      <p sl="de">Wij geloven ook dat het marktaandeel van warmtekrachtkoppeling kan worden uitgebreid, en wel naar 18% in de periode tot 2010 en naar 25% in de periode tot 2015, omdat hiermee ook de stroomvoorziening veilig wordt gesteld. Juist warmtekrachtkoppeling kan men immers even goed bedrijven met fossiele energie als met hernieuwbare energiebronnen. Wij zetten in het bijzonder in op hernieuwbare energiebronnen. Een positief voorbeeld hiervan is het stoken van pellets of biopellets. Hiermee kan men zeer efficiënt warmtekrachtkoppeling bedrijven.</p>
      <p sl="de">Verder is het van belang dat de Europese Commissie op dit terrein in versterkte mate voor coördinatie zorgt. De coördinatie van de Europese initiatieven is zeer veeleisend, wanneer men denkt aan programma's als SAVE, ALTENER en het vijfde kaderprogramma voor onderzoek en technologische ontwikkeling. Er staan ons veel programma's ter beschikking, van belang is echter doelgericht te werk te gaan.</p>
      <p sl="de">Mijn laatste punt betreft de openbare aanbesteding en het centrale inkoopbeleid. Hierbij dient men in het bijzonder aan de kleine en middelgrote ondernemingen te denken, aangezien kosten over de gehele levensduur, dus aankoopprijs en energieverbruik, moeten worden berekend.</p>
    </intervention>
    <intervention id="2-356" speaker_id="2064" name="McNally" is_mep="True" mode="spoken">
      <p sl="en">Mijnheer de Voorzitter, mijn gelukwensen aan de rapporteur, die erin is geslaagd een opmerkelijke mate van consensus in dit Parlement te bereiken. Die consensus mondt uit in het gezamenlijke initiatief dat hij noemde en dat we morgen zullen aankondigen. Het is bijzonder prettig samenwerken zo. Ook mijn dank aan de commissaris, die moet manoeuvreren binnen de grenzen van een bijzonder ontoereikend Verdrag. In het Verdrag is geen hoofdstuk over energie opgenomen. Dit is een ernstige lacune en we moeten druk blijven uitoefenen op de lidstaten als we een coherent beleid willen. Dat vind ik het teleurstellende aan dit actieplan. Het lijkt geen deel uit te maken van een coherent energiebeleid met strategieën voor de korte, de middellange en de lange termijn. Het is een stapsgewijze benadering, waarbij de nadruk telkens weer anders ligt.</p>
      <p sl="en">Het pleidooi voor energie-efficiëntie is helder en onweerlegbaar. Het voldoet aan de drie vereisten van een energiebeleid: milieu-effect, continuiteit van de voorziening en concurrentievermogen. Alledrie zijn ze gebaat bij energie-efficiëntie. Als dit zo vanzelfsprekend is, waarom hebben we dan nog een actieplan nodig? Waarom gaat dit niet vanzelf? We weten wat de obstakels zijn die het accepteren van een dergelijke op gezond verstand gebaseerde oplossing in de weg staan. Gebrek aan feitenkennis, met name bij particulieren en kleine bedrijven. Gebrek aan motivatie – de prijs van energie is in de Europese Unie kunstmatig laag vanwege de vaak ontkende maar wel degelijk bestaande subsidies voor conventionele vormen van energie en het feit dat voorbij wordt gegaan aan de externe kosten. In veel lidstaten wordt het niet noodzakelijk gevonden om zelfs maar te kijken hoe de vraag kan worden beheerst. Commissaris, wat is er gebeurd met de richtlijn inzake rationele planningtechnieken? Stelt u deze toch alstublieft weer aan de orde. Deze richtlijn heeft het wetgevingstraject nog niet helemaal afgelegd. Vervoer is uiteraard een bijzonder moeilijk gebied en daar moet actie worden ondernemen.</p>
      <p sl="en">Dit actieplan van de Commissie getuigt niet van ambitie. Een verbetering van 1% per jaar is wel erg gemakkelijk haalbaar. We hebben minstens 2,5% nodig en dat ligt ook binnen ons bereik. We willen serieus aandacht schenken aan het instellen van een energieprogramma-bureau, dat vorm zou moeten geven aan het coherente energiebeleid dat ik noemde. We kunnen kijken naar energiebesparende voorzieningen. Ik twijfel er echter aan of we tot vrijwillige afspraken kunnen komen. Het zesde kaderprogramma biedt ons de mogelijkheid tot onderzoek en ik hoop, commissaris, dat u morgen samen met ons de blik richt op een intelligenter energiegebruik in de Europese Unie.</p>
    </intervention>
    <intervention id="2-357" speaker_id="4752" name="Beysen" is_mep="True" mode="spoken">
      <p sl="nl">Voorzitter, commissaris, collega's, het staat vast dat er in de Europese Unie, in alle sectoren van de economie en ook bij de particuliere gebruiker, een groot potentieel bestaat voor verbetering van de energie-efficiëntie. Het is daarom essentieel een doeltreffende strategie uit te werken. Het is de taak van de Europese Commissie om voorstellen te formuleren ter verbetering van de bouwvoorschriften, ter bevordering van de energie-efficiëntie van elektrische apparatuur, waarvoor onder meer normen moeten worden vastgesteld met betrekking tot de standby-functie, en last but not least , voorstellen voor maatregelen om te komen tot een communautair beleid voor een duurzaam vervoerstelsel. Het Europees Parlement heeft mijns inziens eveneens een voorbeeldfunctie te vervullen. Waarom zouden er bijvoorbeeld geen zonnepanelen kunnen worden geplaatst in de gebouwen van het Europees Parlement, zowel hier als in Brussel? De opgewekte energie zou immers reeds voldoende zijn om elektriciteit te leveren voor de honderden computers in het Europees Parlement.</p>
      <p sl="nl">Energie-efficiëntie is niet alleen een zaak van het installeren van efficiëntere technieken. Het is vooral ook een kwestie van gedragspatronen. Aan de zijde van de lidstaten dient men zich, in de plaats van zich blind te staren op de verhoging van heffingen of de invoering van een CO2-heffing, juist te concentreren op het scheppen van stimulansen voor investeringen in energie-efficiëntie, bijvoorbeeld door verlaging van de BTW-tarieven op energiebesparende apparatuur en diensten, invoering van een verlaging van onroerend-goedbelasting voor gebouwen die voldoen aan hoge energie-efficiëntie-normen en het verlenen van speciale belastingvoordelen voor met name warmtekrachtkoppeling. Dergelijke maatregelen vormen een wezenlijke aanmoediging om energie-efficiëntie te bevorderen, en ik denk dat we erop moeten aandringen dat hiervan echt werk wordt gemaakt.</p>
    </intervention>
    <intervention id="2-358" speaker_id="2097" name="Chichester" is_mep="True" mode="spoken">
      <p sl="en">Mijnheer de Voorzitter, energie-efficiëntie is onmiskenbaar het stiefkindje in deze wereld van overvloed. We vinden energie-efficiëntie allemaal een goede zaak. Maar net als de heilige Augustinus, die God bad om een deugdzaam mens van hem te maken maar er nog even mee te wachten, hebben we de neiging om de zaak voor ons uit te schuiven. Ik wil de rapporteur gelukwensen met zijn vastberaden pogingen om hier wat aan te doen, zowel in zijn verslag als in het initiatief voor een energie-intelligent Europa waarnaar mijn collega al heeft verwezen – hoewel ik moet toegeven dat ik een efficiënte en duurzame omgang met energie eerder een kwestie van gezond verstand dan van intelligentie vind.</p>
      <p sl="en">Waar je ook kijkt in deze energierijke wereld, in Europa, maar zeker ook in de Verenigde Staten, zie je voorbeelden van een extravagant, zelfs verkwistend energiegebruik. Het is de kunst om het publiek ervan te doordringen dat dat anders moet. De rapporteur noemt een groot aantal sectoren waar verbeteringen kunnen worden doorgevoerd: bij de overheid, in de industrie, in het bedrijfsleven en bij de mensen thuis. Ik vind het echter niet nodig om een hoofdstuk in het Verdrag aan energie te wijden en ook niet om een hoge belastingheffing in te voeren om zo een betere efficiëntie af te dwingen. Het is beter om door te gaan met het aanscherpen van de normen in combinatie met fiscale stimuleringsmaatregelen en om tegelijkertijd een campagne te starten om een omslag teweeg te brengen bij het publiek. We moeten vooral de houding van de mensen veranderen en hen aansporen om met andere ogen naar de wereld te kijken. Dat is de beste manier om energie-efficiëntie te bereiken.</p>
    </intervention>
    <intervention id="2-359" speaker_id="1258" name="Linkohr" is_mep="True" mode="spoken">
      <p sl="de">Mijnheer de Voorzitter, de Commissie heeft ons een goed ontwerp geleverd. Ik wil echter ook de rapporteur danken voor de wezenlijke verbetering en verrijking van de aangeleverde ideeën. Deze laatste zijn op zich immers niet nieuw. We hebben tien tot vijftien jaar geleden hier al over gesproken. Er bestaan rapporten, studies - alles wat we eigenlijk willen weten, weten we. De vraag is, hoe kunnen we het omzetten? Hoe kan de techniek, die aanwezig is, met het geld, dat ook aanwezig is, worden verbonden? En hierbij vraag ik mij af, of de Europese Investeringsbank daar niet een grotere rol kan spelen.</p>
      <p sl="de">Het tweede probleem dat ik ter sprake zou willen brengen, betreft administratieve zaken. Een klein voorbeeld uit de deelstaat waar ik vandaan kom. Er zijn hier verscheidene universiteiten, maar laten we er een als voorbeeld nemen. Van deze zouden gebouwen beter geïsoleerd en het energiesysteem verbeterd worden. Vele jaren duurde het voordat men dit voor elkaar gekregen heeft. Waarom? Omdat de gebouwen van het ministerie van Financiën waren, het ministerie van Onderwijs daarentegen de gebruiker ervan was. Dat betekende, dat het ene ministerie zou hebben moeten investeren en het andere er voordeel van zou hebben gehad. Daar hun boekhoudingen echter verschillend functioneerden, zijn ze niet tot elkaar gekomen. Het heeft vele jaren geduurd, waarbij er ook nog een studie van de Europese Unie voor nodig was, eer ze tot overeenstemming konden komen. Absurd, maar zo is de werkelijkheid!</p>
      <p sl="de">Terloops zij nog vermeld dat in de stad waar ik vandaan kom een type auto dat uitzonderlijk veel benzine verbruikt extreem goed wordt verkocht, terwijl auto's die weinig benzine verbruiken moeite hebben om afnemers te vinden. Dat is het derde probleem: een gedragsprobleem. Het ligt ook aan de consument, niet alleen aan de wetgever. Als deze drie problemen tezamen worden aangepakt, kunnen we iets bereiken en ik ben benieuwd naar de voorstellen van de Commissie. Ik kan u, mevrouw de commissaris, verzekeren dat we u daarin zullen steunen, waarbij ook wij zullen komen met initiatieven in deze richting.</p>
    </intervention>
    <intervention id="2-360" speaker_id="2308" name="Matikainen-Kallström" is_mep="True" mode="spoken">
      <p sl="fi">Mijnheer de Voorzitter, collega Wijkman heeft waardevol en verdienstelijk werk verricht met het opstellen van het verslag. Er is sprake van een zeer belangrijke zaak, wij spreken immers zowel over milieubescherming als over de continuiteit van de energievoorziening.</p>
      <p sl="fi">Een lidstaat die zijn uitstoot schoner willen maken door middel van belastingheffing is solidair met ons gezamenlijk milieu in de hele Unie. Wij moeten er van onze kant voor zorgen dat niet uit naam van de vrije mededinging concurrentievervalsing wordt gesteund ten koste van milieubescherming. Een lidstaat die bijvoorbeeld op verantwoorde wijze rekening houdt met zijn CO2-uitstoot, mag niet in een situatie terechtkomen waarin landen die hun energie met meer vervuilende brandstoffen produceren concurrentievoordeel hebben. Op basis daarvan zijn geharmoniseerde milieuheffingen gerechtvaardigd.</p>
      <p sl="fi">Het zojuist door mij beschreven voorbeeld is een duidelijke vorm van concurrentievervalsing. Dat scenario kan er op de lange termijn toe leiden dat milieuperspectieven niet bepalend zijn bij het nemen van besluiten over het energiebeleid. Het gevaar bestaat dat bij de liberalisering van de elektriciteitsmarkt de lidstaten die hun verplichtingen ten aanzien van de uitstoot nakomen hun elektriciteitsmarkt verliezen aan landen die hun eigen verplichtingen niet nakomen.</p>
      <p sl="fi">Voor energie-efficiëntie is warmtekrachtkoppeling van belang. In dat verband komen ook de specifieke omstandigheden in de kleine en perifere landen naar voren. Men moet op communautair niveau rekening kunnen houden met de specifieke klimatologische omstandigheden in de lidstaten. Om deze redenen hoop ik dat het amendement van de heer Rübig door de collega's wordt gesteund.</p>
    </intervention>
    <intervention id="2-361" speaker_id="4319" name="Ayuso González" is_mep="True" mode="spoken">
      <p sl="es">Mijnheer de Voorzitter, mevrouw de commissaris, dames en heren afgevaardigden, niet zo lang geleden heeft de Commissie het debat heropend over de continuiteit van de energievoorziening in de Europese Unie. Het Groenboek, waartoe de commissaris de aanzet heeft gegeven, vormt een belangrijk instrument voor het energiebeleid in de Europese Unie, en geeft duidelijk een aantal prioriteiten aan op dit gebied. Er wordt onder meer in gepleit voor een resoluut optreden ten opzichte van de energievraag. Als het lukt om de energie-efficiëntie te verhogen met 2,5%, of met de door de Commissie voorgestelde 1%, dan zullen we weer een fractie hebben bijgedragen tot de verwezenlijking van de doelstellingen van het energiebeleid, te weten de bescherming van het milieu, de instelling van een concurrerende markt en een grotere continuiteit van de energievoorziening.</p>
      <p sl="es">Wat dat betreft kan ik de Commissie alleen maar gelukwensen met haar voorstellen inzake het bevorderen van hernieuwbare energiebronnen, energie-efficiëntie, continuiteit van de energievoorziening en biobrandstoffen. Ook de rapporteur, de heer Wijkman, wil ik gelukwensen, en wel met zijn voorstellen met het oog op toekomstige richtlijnen betreffende de constructie van gebouwen en warmtekrachtkoppeling. Ik heb er alle vertrouwen in dat de Raad deze voorstellen zonder uitzondering de vereiste impuls zal geven.</p>
      <p sl="es">Het Bruto Binnenlands Product van de Europese Unie groeit gemiddeld met 3% en als Europese burgers plukken we de vruchten van een stijgende welvaart. Die welvaart willen we liever niet opgeven maar we kunnen haar wel een meer duurzaam karakter geven, met name in de sectoren van de bouw en het vervoer.</p>
      <p sl="es">Gezien de verschillende heffingspercentages die in de lidstaten van toepassing zijn, en hun effect op de inflatie, lijkt dit me niet het juiste moment om het debat over CO2-heffingen te heropenen. Bovendien zijn deze van geen enkele invloed op de energie-efficiëntie.</p>
      <p sl="es">Verder mag deze kwestie niet los worden gezien van andere aanvullende maatregelen die het adequate functioneren van de Europese elektriciteitsmarkt moeten waarborgen.</p>
      <p sl="es">Tenslotte mag er geen misverstand over bestaan dat verbetering van de energie-efficiëntie de uitstoot van CO2 niet beperkt maar alleen maar optimaliseert, daar die uitstoot immers uitsluitend kan worden verminderd door terugdringing van het gebruik van fossiele brandstoffen. Het is belangrijk dat we ons tijdens onze debatten terzake bezinnen op het stimuleren van andere energiebronnen, alsook op een consequent beleid op andere gebieden.</p>
    </intervention>
    <intervention id="2-362" speaker_id="photo_generic" name="Palacio" is_mep="True" mode="spoken" role="Commissie">
      <p sl="es">Mijnheer de Voorzitter, in de eerste plaats wil ik de rapporteur, de heer Wijkman, bedanken, terwijl ik ook alle afgevaardigden die vandaag het woord hebben gevoerd zou willen bedanken voor hun bijdragen aan dit debat.</p>
      <p sl="es">Zoals bekend heeft de kwestie van de energie-efficiëntie aanzienlijke betekenis gekregen toen wij ons energiebeleid op poten zetten. Zoals mevrouw Ayuso zo-even al zei, moet energie-efficiëntie vanuit die consequente invalshoek worden beschouwd. Energie-efficiëntie is onderdeel van een coherent en rationeel energiebeleid. Als zodanig is het echter wel een van elementen die ons de kans biedt om de doelstellingen van Kyoto te verwezenlijken, die duurzame ontwikkeling kan waarborgen en die bovendien kan bijdragen tot verbetering van de continuiteit van de energievoorziening op lange termijn.</p>
      <p sl="es">Zoals zeer terecht wordt opgemerkt in het door de Commissie in december jongstleden gepresenteerde Groenboek betreffende de continuiteit van de energievoorziening en de verbintenissen van Kyoto, leveren energie-efficiëntie en energiebesparing een bijdrage aan het energiebeleid, want elke kilowatt die bespaard wordt, is immers een kilowatt minder om op te wekken.</p>
      <p sl="es">Ik begrijp dat de voorbereidingen van het verslag van de heer Wijkman niet eenvoudig zijn geweest en dat het heel wat inspanningen heeft gekost om een duidelijk en beknopt document zoals het onderhavige voor te kunnen leggen. Ik zou de heer Wijkman en alle geachte afgevaardigden willen zeggen dat ik het over het algemeen volkomen eens ben met de inhoud van dit verslag.</p>
      <p sl="es">Bij het stimuleren en consolideren van de toepassing van het actieplan ter bevordering van de energie-efficiëntie zullen wij ons voordeel kunnen doen met de reikwijdte van het verslag en de opbouwende standpunten die hierin zijn vervat.</p>
      <p sl="es">Ik weet dat het naar het naar het oordeel van sommige afgevaardigden weinig ambitieus is te kiezen voor de doelstelling om stijging van de energie-efficiëntie gedurende de komende tien jaar steeds op 1% te houden. De geachte afgevaardigden dienen begrip te hebben voor de inspanningen die het de komende tien jaar zal kosten om deze stijging van de energie-efficiëntie te handhaven op een niveau van 1%. Uit die marge van ongeveer 18% die naar onze schattingen zou kunnen worden verkregen uit energie-efficiëntie, zou de energie-efficiëntie vanaf nu tot het jaar 2010 met tweederde deel, dat wil zeggen met zo’n 12%, kunnen worden verbeterd. Een aanhoudende stijging van 1%: het gaat niet om een stijging van 1% gedurende enkel één jaar maar om een inspanning die wordt volgehouden in de tijd.</p>
      <p sl="es">Ik ben blij dat de heer Wijkman in zijn verslag de conclusie trekt dat we economische groei en energieverbruik als onafhankelijke grootheden kunnen blijven beschouwen. Dat wil zeggen dat we kunnen blijven groeien en we tegelijkertijd in staat zijn om de toenemende energiebehoefte te beperken.</p>
      <p sl="es">Ik ben het volkomen eens met de voorstellen van de heer Wijkman ten behoeve van doelmatigheid bij de bouw. De verschillende diensten hebben al een ontwerprichtlijn gekregen waarin met name de doelmatigheid en de normen voor de bouw binnen de Europese Unie worden geregeld die moeten instaan voor een efficiënt energiegebruik in gebouwen en in het bijzonder in overheidsgebouwen.</p>
      <p sl="es">De Commissie zal deze richtlijn binnenkort aan u kunnen voorleggen, waaraan u naar ik hoop uw bijdrage zult willen leveren.</p>
      <p sl="es">Voorts zijn wij voornemens een kaderrichtlijn vast te stellen betreffende elektrische apparatuur in gebouwen. Tot op heden zijn er uitsluitend sectorale regelingen geweest of regelingen met betrekking tot een bepaald soort elektrische apparaten – een kwestie waarop ook is gewezen door mevrouw McNally. Wat wij nu voor ogen hebben, is een globale regeling voor alle elektrische apparatuur die in alle mogelijke gebouwen voor huishoudelijke, industriële of commerciële doeleinden wordt gebruikt.</p>
      <p sl="es">Verder kan ik u zeggen dat wat hier naar voren wordt gebracht en hetgeen is opgemerkt in het Groenboek volkomen in overeenstemming is met de voorstellen vervat in het Witboek inzake vervoerbeleid dat ik u binnenkort hoop voor te leggen. In dit verband hoop ik eens te meer te kunnen rekenen op uw steun voor al deze initiatieven.</p>
      <p sl="es">Het door de heer Wijkman aangedragen idee dat de Commissie en de lidstaten de voornaamste overheidsgebouwen een symbolische en exemplarische rol moeten toebedelen lijkt me bijzonder adequaat, en dat is een punt dat ik al eerder heb benadrukt. Parallel aan de richtlijn betreffende het energierendement van gebouwen hoop ik in deze richting vorderingen te maken.</p>
      <p sl="es">Ik zou er tevens op willen wijzen dat ik het volledig met de heer Wijkman eens ben wat betreft het belang van het programma SAVE. Teneinde de toekomst van dat programma veilig te stellen en zijn richtsnoeren en reikwijdte te bepalen, zullen we binnenkort een begin maken met de opstelling van een voorstel voor een nieuw besluit inzake de uitvoering van het programma met ingang van het jaar 2003. Het spreekt vanzelf dat we daarbij rekening zullen houden met de door de heer Wijkman en in het onderhavige verslag weergegeven standpunten.</p>
      <p sl="es">Wat de kwestie van het Europees energieprogramma-bureau betreft, dit is, zoals u weet, een meer gecompliceerd probleem, maar het belangrijkste is hoe dan ook niet zozeer welk organisme of welke bestuurlijke instantie deze activiteiten ten uitvoer legt, maar dat ze überhaupt worden ontwikkeld.</p>
      <p sl="es">Ik wil afsluiten met erop te wijzen dat we rekening zullen houden met de voorstellen en de opmerkingen van het verslag van de heer Wijkman en met alle bijdragen terzake; voor een aantal daarvan, zoals die voor de gebouwenrichtlijn, geldt dat op zeer korte termijn. Die bijdragen zijn naar mijn idee volkomen in overeenstemming met het algemeen energiebeleid dat de Commissie voor ogen heeft en waarvan de geachte afgevaardigden reeds concrete bewijzen hebben gekregen: de richtlijn inzake elektriciteitopwekking uit hernieuwbare energiebronnen, de mededelingen - zoals deze – over energiebesparing, het Groenboek, en binnenkort de richtlijn betreffende energie-efficiëntie in de bouw.</p>
      <p sl="es">Vandaag hebben we onze goedkeuring verleend aan iets wat met energiebesparing niets te maken heeft maar wel met de doelmatigheid van het systeem als geheel, namelijk de liberalisering van de gas- en elektriciteitssector. Dat is allerminst in strijd met het bestaan van aanvullende maatregelen die ons er toe moeten aanzetten om zuiniger met energie om te gaan.</p>
      <p sl="es">Het gedrag van de mens is van essentieel belang. Zoals sommigen van de geachte afgevaardigden hebben gezegd – onder meer de heren Chichester en Beysen – spelen de opvoeding en de bewustwording van de mens een cruciale rol als het gaat om de absolute noodzaak van een zuinig energiegebruik, want ook al zijn we in staat om voor de energie te betalen, dan nog zijn er kosten die hoger liggen dan de prijs van de energie zelf en die we nooit uit het oog mogen verliezen. We kunnen het ons niet veroorloven energie te verspillen.</p>
    </intervention>
    <intervention id="2-363" speaker_id="1239" name="De Voorzitter" is_mep="True" mode="spoken">
      <p sl="nl">Hartelijk dank, mevrouw de commissaris.</p>
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
      <p sl="nl">Ik dank u allen dat u zich zo aan de spreektijd heeft gehouden. Dit leidt ertoe dat wij 45 minuten vroeger dan voorzien het licht hier kunnen uitdoen en daarmee hebben wij veel energie bespaard. Hartelijk dank!</p>
      <a text="(De vergadering wordt om 23.14 uur gesloten.)"/>
    </intervention>
  </section>
</text>
