<?xml version='1.0' encoding='utf-8'?>
<text id="20080618.NL" lang="nl" date="2008-06-18" place="Straatsburg" edition="Uitgave PB">
  <section id="creitem1" title="1. Opening van de vergadering"/>
  <section id="creitem2" title="2. Voorbereiding van de Europese Raad na het Ierse referendum (debat)">
    <intervention id="3-006" speaker_id="4482" name="De Voorzitter" is_mep="True" mode="spoken">
      <p sl="nl">Het volgende punt betreft de verklaringen van de Raad en de Commissie over de voorbereiding van de Europese Raad na het Ierse referendum.</p>
    </intervention>
    <intervention id="3-007" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad. − De tweede vergadering van de Europese Raad onder het Sloveense voorzitterschap begint morgen. Sta mij toe dat ik de hoofdonderwerpen van discussie uiteenzet die door de staats- en regeringshoofden zullen worden besproken. Het eerste debat zal welhaast zeker worden gewijd aan het bekijken van de situatie die is ontstaan na het referendum over het Verdrag van Lissabon dat afgelopen donderdag in Ierland werd gehouden. Om te beginnen zou ik de woorden van de voorzitter van de Europese Raad, Janez Janša, willen herhalen: “Het voorzitterschap betreurt het besluit dat door de Ierse kiezers is genomen en is zeer teleurgesteld. Het spreekt vanzelf dat we de wil die door het Ierse volk is uitgedrukt zullen respecteren.”</p>
      <p sl="sl">Nadat de officiële uitslag van het referendum bekend was gemaakt, heeft de voorzitter van de Europese Raad met een aantal leiders van die lidstaten gesproken die de ratificatieprocedure nog niet hebben voltooid. Het is bemoedigend te weten dat die lidstaten vastbesloten zijn om met de ratificatie door te gaan. Zoals de voorzitter van de Europese Raad heeft onderstreept is het Verdrag van Lissabon van levensbelang voor de Europese Unie en haar burgers, omdat het meer efficiëntie, democratie en transparantie brengt.</p>
      <p sl="sl">Feit is dat de problemen en uitdagingen waarmee de Unie vandaag de dag wordt geconfronteerd blijven bestaan. Nog een feit is dat de negatieve uitslag van het Ierse referendum geen bijdrage zal leveren aan het oplossen van deze problemen. Op de vergadering van de Europese Raad van morgen zullen de staats- en regeringshoofden zich beraden over hoe de situatie het beste opgelost kan worden. Ze zullen proberen om een tijdschema op te stellen om er verder aan te werken. Het voorzitterschap is ervan overtuigd dat er samen met Ierland een oplossing kan worden gevonden en dat de Unie niet opnieuw geconfronteerd zal worden met een herhaling van de situatie uit 2005.</p>
      <p sl="sl">Op de Europese Raad zullen we in de eerste plaats luisteren naar de taoiseach, Brian Cowen, die de situatie rond de uitkomst van het referendum en de redenen voor die uitkomst zal toelichten.</p>
      <p sl="sl">Uiteraard zal de Europese Raad niet voorbijgaan aan de andere belangrijke uitdagingen die voor ons liggen. De EU blijft functioneren. Vandaar dat het tweede grote debat van de staats- en regeringshoofden zal gaan over de kwestie van de stijgende voedsel- en olieprijzen. Het is een feit dat de stijgende grondstoffenprijzen hebben bijgedragen aan de escalatie van de inflatie van de voedselprijzen en aan de totale inflatie in de EU. Met name gezinnen met een laag inkomen zijn het meest direct getroffen door deze hoge prijzen.</p>
      <p sl="sl">Wereldwijd geldt dat de ontwikkelingslanden als nettovoedselimporteurs het zwaarst worden getroffen. Het is van essentieel belang dat de Europese Unie haar rol speelt bij het ontwikkelen van de juiste antwoorden en eenheid toont in haar maatregelen om met de gevolgen om te gaan, niet alleen met het oog op de armste sectoren van de bevolking in de EU, maar ook in ontwikkelingslanden. Daarom zal de Europese Raad naar verwachting de noodzakelijke stappen binnen de EU en op internationaal niveau ondersteunen. Ik zal ze hier in het kort presenteren.</p>
      <p sl="sl">De Europese Unie heeft reeds maatregelen genomen om de druk op de voedselprijzen te verlichten door de verkoop van interventievoorraden, de verlaging van de uitvoerrestituties, het opheffen van de braakleggingseis voor 2008, de verhoging van melkquota’s en de opheffing van invoerrechten op graan, waardoor het aanbod wordt verbeterd en een bijdrage wordt geleverd aan de stabilisering van de landbouwmarkten. Gegeven het feit dat gezinnen met een laag inkomen het zwaarst getroffen worden, is het niet meer dan normaal dat de lidstaten kortetermijnmaatregelen voorstellen om de druk van hoge prijzen op deze groep in het bijzonder te verlichten.</p>
      <p sl="sl">De Europese Raad moet echter naar de lange termijn kijken. Niemand verwacht nog echt dat de voedsel- of olieprijzen snel op hun oude niveau zullen komen. Ik ben ervan overtuigd dat het volgende voorzitterschap, in nauwe samenwerking met het Europees Parlement, tijdig een akkoord zal bereiken over de “health check” voor het GLB, die maatregelen omvat om de landbouwproductie te verbeteren en om de continuïteit van de voedselvoorziening zeker te stellen.</p>
      <p sl="sl">We moeten ook aandacht schenken aan beleidsmaatregelen op het gebied van biobrandstoffen en een manier vinden om de duurzaamheid ervan te garanderen, zowel binnen de EU als in andere landen. Het is belangrijk om de ontwikkeling van biobrandstoffen van de tweede generatie te stimuleren. Meer in het algemeen moeten we blijven werken aan innovatie en onderzoek en ontwikkeling in de landbouwsector om de efficiëntie en productiviteit ervan te verbeteren. Een van de initiatieven op internationaal niveau is dat de Europese Raad wil wijzen op de bijdrage van de Unie aan wereldwijde inspanningen om de effecten van de stijgende prijzen op degenen die in armoede leven te verzachten.</p>
      <p sl="sl">Hieronder valt een oproep tot een beter gecoördineerd internationaal antwoord op de crisis die door de stijgende voedselprijzen wordt veroorzaakt, vooral in het kader van de Verenigde Naties en de G8, steun voor een open handelsbeleid, een snelle reactie op dringende humanitaire behoeften en het stimuleren van doelgerichte hulp om de landbouw in ontwikkelingslanden een impuls te geven. Naast de hoge voedselprijzen heeft de EU te maken met stijgende olieprijzen. Dit vraagt om een aanpassing van de Europese economie en voor vandaag is een speciaal debat gepland om op deze kwestie in te gaan.</p>
      <p sl="sl">Nog een prioriteit van het voorzitterschap is dat de Europese Raad de maatregelen onderstreept die zijn genomen om het Europese perspectief op de westelijke Balkan te versterken. Ik wil in het bijzonder de voltooiing van een reeks stabilisatie- en associatieovereenkomsten onderstrepen en het starten van een dialoog over de liberalisering van visa met alle landen in de regio, alsmede het voorleggen van routekaarten. Verder zullen de staats- en regeringshoofden benadrukken hoe belangrijk het is dat alle landen van de westelijke Balkan bij de regionale samenwerking worden betrokken en een reeks sectorale initiatieven toejuichen. De westelijke Balkan is een regio die door lidstaten van de EU wordt omringd en heeft daarom dringend behoefte aan een bevestiging van zijn Europese perspectief en hulp bij het doorvoeren van hervormingen. Het voorzitterschap waardeert de steun van het Europees Parlement in dit opzicht zeer.</p>
      <p sl="sl">Een ander belangrijk onderwerp op de agenda is de vooruitgang die wordt geboekt om de Millenniumdoelstellingen voor ontwikkeling (MDO’s) te behalen. 2008 is het punt halverwege de tijdlijn waarop deze doelstellingen bereikt moeten zijn. Als grootste donor van ontwikkelingshulp is de Europese Unie zich van haar verantwoordelijkheid bewust en bereid een actieve rol te spelen om de internationale gemeenschap te stimuleren de MDO’s te halen. De Europese Raad zal daarom op internationale conferenties de cruciale rol van de EU en haar toezeggingen benadrukken.</p>
      <p sl="sl">De derde groep kwesties die door de Europese Raad zal worden besproken gaat over economische, sociale en milieuzaken. Om te beginnen wil ik kort de herziening van het klimaat- en energiepakket noemen. Het Sloveense voorzitterschap heeft alle gestelde doelen met betrekking tot dat pakket gehaald. Van cruciaal belang waren de politieke besluiten die op de vergadering van maart van de Europese Raad werden aangenomen. De Europese Raad zal ook nota nemen van het akkoord dat is bereikt op het gebied van de liberalisering van de energiemarkt, iets waarover gisteren in het Parlement is gedebatteerd.</p>
      <p sl="sl">Op basis van de conclusies van december 2007 zal de Europese Raad ook kritisch kijken naar de vooruitgang die is geboekt op belangrijke dossiers die betrekking hebben op migratie, justitie en terrorisme. Tot slot zullen de staats- en regeringshoofden ingaan op kwesties die te maken hebben met het Europese nabuurschapsbeleid. Door op eerdere successen voort te bouwen en deze te versterken zal het “Proces van Barcelona: Unie voor het Middellandse Zeegebied” nog meer vaart brengen in de betrekkingen van de Unie met de Mediterrane landen. Het zal een aanvulling zijn op bestaande bilaterale betrekkingen, die voortgezet zullen worden binnen de bestaande beleidskaders. De Europese Raad zal naar verwachting de recente voorstellen verwelkomen om een oostelijk partnerschap te ontwikkelen in het kader van het Europese nabuurschapsbeleid.</p>
      <p sl="sl">Daarnaast zullen de staats- en regeringshoofden kort ingaan op het voorstel van de Commissie om de Republiek Slowakije op 1 januari 2009 als zestiende lidstaat tot de Economische en Monetaire Unie te laten toetreden. Ik wil daarom graag mijn speciale felicitaties overbrengen aan de Republiek Slowakije.</p>
      <p sl="sl">Om kort te gaan, de opvattingen en debatten in dit Parlement hebben een belangrijke bijdrage geleverd aan de formulering van de agenda van de Europese Raad. Het debat dat nu zal plaatsvinden en we aandachtig zullen volgen, zal ook een nuttige en belangrijke bijdrage betekenen aan de discussie tussen de staats- en regeringshoofden en ik zal er dus met veel belangstelling naar luisteren.</p>
      <a text="(Applaus)"/>
    </intervention>
    <intervention id="3-008" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="en">Mevrouw de Voorzitter, de Europese Raad die morgen begint heeft een zware agenda met vele problemen waarvan de burgers verwachten dat Europa hier iets aan doet.</p>
      <a text="(Enkele leden ter rechterzijde, die groene T-shirts dragen, staan op en tonen spandoeken en posters die eisen dat het “nee” van Ierland wordt gerespecteerd. De Voorzitter vraagt hun om de spandoeken en posters te verwijderen.)"/>
      <p sl="en">Die problemen zijn de flinke stijging van de olie- en voedselprijzen, klimaatverandering en energiezekerheid, migratie en asiel, om er maar een paar te noemen.</p>
      <p sl="en">Maar het “nee” van Ierland zal uiteraard iedereen het meest bezighouden. Dit “nee” is een teleurstelling voor al degenen die vóór een sterkere, efficiëntere Europese Unie zijn die meer verantwoording aflegt. Het Verdrag van Lissabon blijft van essentieel belang om ons te helpen een antwoord te vinden op de uitdagingen waarvoor Europa vandaag de dag staat; om een meer democratische Unie te krijgen, waarbij dit Parlement meer bevoegdheden krijgt en de rol van de nationale parlementen in de Europese politiek wordt erkend; om Europa meer mogelijkheden te geven om op te treden op gebieden als migratie, energie, klimaatverandering, interne veiligheid; om de samenhang en doeltreffendheid van Europa op het wereldwijde toneel te vergroten.</p>
      <p sl="en">Deze uitdagingen zijn niet verdwenen. De waarheid is dat het “nee” niet de problemen heeft opgelost die het Verdrag probeert aan te pakken.</p>
      <p sl="en">De afgelopen zes jaar hebben we veel energie besteed aan institutionele kwesties. Nu er zo veel belangrijke problemen liggen die dringend aangepakt moeten worden kunnen we ons niet veroorloven dat deze energie verspilde moeite is geweest. De wereld stopt niet om op Europa te wachten.</p>
      <p sl="en">Zoals ik afgelopen week heb gezegd respecteert de Commissie de uitslag van het Ierse referendum volledig. We moeten hetzelfde respect tonen voor alle nationale ratificaties,</p>
      <a text="(Applaus)"/>
      <p sl="en">of men nu de weg van het referendum of van parlementaire ratificatie heeft gekozen. Tot nu toe zijn er in dit proces negentien democratische besluiten genomen: achttien vóór het Verdrag van Lissabon, één tegen. Acht andere lidstaten moeten nog een standpunt innemen.</p>
      <p sl="en">De Ierse regering heeft duidelijk verklaard dat zij het recht van de andere landen respecteert om met hun ratificatieproces door te gaan. Dat spreekt volgens mij voor zich. Alle landen van Europa zijn gelijk; alle landen hebben het recht om hun mening kenbaar te maken.</p>
      <a text="(Applaus)"/>
      <p sl="en">Hoewel het duidelijk is dat het Verdrag van Lissabon niet in werking kan treden voordat er unanimiteit is over de ratificatie ervan, is het ook duidelijk dat een Ierse stemming beslist wat het Ierse standpunt is, maar niet het standpunt van andere landen kan bepalen. Ik verwacht dat de lidstaten die het Verdrag van Lissabon niet hebben geratificeerd doorgaan met hun eigen ratificatieproces.</p>
      <a text="(Applaus)"/>
      <p sl="en">De Europese Raad geeft ons allen de kans om zeer aandachtig te luisteren naar wat minister-president Cowen te zeggen heeft. Vervolgens moeten we zeer nauw met de Ierse regering samenwerken om dit probleem te helpen oplossen. Ik zal duidelijk zijn: Ierland is ervoor verantwoordelijk om een bijdrage te leveren aan het vinden van een oplossing. Wanneer regeringen het Verdrag ondertekenen, nemen ze de verantwoordelijkheid op zich dat het geratificeerd wordt. Maar ik zal hier even duidelijk over zijn: dit is een tijd waarin we solidariteit serieus moeten nemen. 27 lidstaten hebben het Verdrag ondertekend; we moeten er alles aan doen om ervoor te zorgen dat 27 lidstaten een weg vooruit vinden. De lidstaten zijn allemaal even veel achting verschuldigd en we moeten daar duidelijk over zijn.</p>
      <p sl="en">Dat zal de Ieren, maar ook ons allemaal, tijd en moeite kosten. Ik denk niet dat we overhaast een premature beslissing moeten nemen over de volgende stap. We moeten de tijd nemen om een echte consensus te vinden en kijken wat mogelijk is voor Ierland. Maar we moeten ook weer niet te veel tijd nemen. Ik weet dat dit Parlement de kiezers heel graag duidelijkheid wil geven over de weg vooruit tegen de tijd dat de Europese verkiezingen worden gehouden.</p>
      <p sl="en">De Europese Commissie is klaar om haar bijdrage te leveren – en ik ben er zeker van dat dit Parlement dat ook is – maar we kunnen er niet omheen dat regeringen hier een bijzondere verantwoordelijkheid dragen: door het Verdrag te ondertekenen, door ervoor te zorgen dat het wordt geratificeerd, door het Europese project te promoten in de publieke opinie van hun land. En mag ik over dit laatste punt een algemene opmerking maken die volgens mij nuttig is voor de discussie die nu gaande is. Doordat de Europese instellingen jarenlang tot gemakkelijke zondebok zijn gemaakt vallen populistische campagnes nu in vruchtbare aarde.</p>
      <a text="(Applaus)"/>
      <p sl="en">Zoals ik al verschillende keren eerder heb gezegd, je kunt Brussel of Straatsburg er niet van maandag tot zaterdag van langs geven en dan van de burgers verwachten dat ze op zondag vóór Europa stemmen.</p>
      <a text="(Applaus)"/>
      <p sl="en">Morgen zal de Europese Raad ook onderstrepen dat het “nee” geen reden voor de Europese Unie moet zijn om in de valkuil van het institutioneel navelstaren te trappen. We hebben de afgelopen jaren belangrijke vooruitgang geboekt en wel door een vastberaden inspanning om beleidsmaatregelen te nemen die in het belang van de Europese burger zijn. In een tijd dat stijgende voedsel- en olieprijzen alom tot de verwachting leiden dat we actie ondernemen, kunnen we het ons niet permitteren om van deze koers af te wijken. Daarom juich ik het besluit van minister-president Janez Janša en het Sloveense voorzitterschap zeer toe om het debat over Lissabon te reserveren voor het diner op donderdagavond en de rest van de Europese Raad te wijden aan het verder helpen van onze beleidsagenda.</p>
      <p sl="en">Tegenwoordig voelt iedereen de druk van de gestegen voedsel- en brandstofprijzen, maar voor sommigen is de last extra zwaar. In armere huishoudens leggen deze kosten een groter beslag op het huishoudbudget, zodat de prijsstijgingen nog harder aan komen. Hetzelfde geldt voor bepaalde economische activiteiten, waarbij brandstof van cruciaal belang is voor bepaalde industrieën.</p>
      <p sl="en">In twee mededelingen over de voedsel- en olieprijzen heeft de Commissie een zorgvuldige analyse gemaakt van de oorzaken van de prijsstijgingen, van waar de problemen het nijpends zijn en wat we kunnen en moeten doen.</p>
      <p sl="en">De Europese Unie moet laten zien dat zij het hele scala aan maatregelen die op Europees en nationaal niveau beschikbaar zijn aanwendt. We moeten op een dynamische en creatieve manier kijken naar de instrumenten die tot onze beschikking staan – kijken naar wat daadwerkelijk effect zal hebben op de korte, de middellange en de lange termijn. Laten we de vorige oliecrises niet vergeten toen Europa er niet in slaagde de lessen voor de lange termijn te leren. Laten we hopen dat het deze keer niet zo zal zijn als toen, waar we na alle oliecrises weer gewoon tot de orde van de dag zijn overgegaan. Ik hoop dat we deze keer echt een kans om te veranderen hebben en het paradigma van energieverbruik in Europa en in de wereld veranderen.</p>
      <p sl="en">Om de problemen in verband met voedsel binnen de Europese Unie te verlichten zullen we met voorstellen komen om onze regeling om voedsel onder de meest kansarme groepen te verspreiden verder uit te breiden voordat we proberen deze kostenpost met twee derde op de begroting te laten stijgen.</p>
      <p sl="en">Daarnaast heeft de Europese Unie instrumenten die aangewend kunnen en zullen worden: het nauwkeurig bijhouden van de prijzen, de concurrentiekracht gebruiken om de voedselvoorzieningsketen te controleren, het opbouwen van grotere voorraden, ervoor zorgen dat het GLB goed is afgestemd op de huidige situatie op de landbouwmarkt.</p>
      <p sl="en">Wat de olieprijzen betreft zijn onmiddellijke stappen gerechtvaardigd om de zwaarst getroffen huishoudens te helpen. Het heeft echter geen zin dat regeringen belastinggeld gaan gebruiken ter compensatie van de gestegen energieprijzen die naar alle waarschijnlijkheid van blijvende aard zullen zijn. We moeten ook kijken naar de instrumenten die de Europese Unie ter beschikking staan op het gebied van mededinging en belastingheffing. De Commissie zal met voorstellen komen om de transparantie op het gebied van de noodvoorraden en commerciële olievoorraden te vergroten. We zullen ook met belastingvoorstellen komen om de overgang naar een koolstofarme economie te ondersteunen en te vergemakkelijken, namelijk op het gebied van energie-efficiëntie. We zullen ook steunen dat er een vergadering op hoog niveau komt van producenten en consumenten van olie en energie uit fossiele brandstoffen.</p>
      <p sl="en">Specifiek over de visserij: we zullen met een noodpakket komen om economische en sociale problemen aan te pakken, waardoor de lidstaten de kans krijgen om noodhulp op de korte termijn te bieden en we zullen opnieuw kijken naar de regels inzake kleinschalige staatshulp. Ik heb hier drie punten. Ten eerste moet de hulp worden gecoördineerd: we moeten vermijden dat er een golf van nationale initiatieven wordt gelanceerd die de problemen eenvoudigweg naar elders in de Unie verplaatsen. Ten tweede moeten we onze inspanningen om de problemen te verlichten op de zwaarst getroffen segmenten van de vloot richten. Ten derde moeten we structurele oplossingen vinden voor de overcapaciteit in de visserijsector.</p>
      <p sl="en">De problemen waarmee Europeanen tegenwoordig te kampen hebben laten zien waarom de doelstellingen van de Europese Unie inzake energiezekerheid, energie-efficiëntie en klimaatverandering zo essentieel zijn voor het welzijn van de Europese samenleving en daarom zijn ze urgenter dan ooit. Nu de vraag het aanbod van olie en gas blijft overtreffen, bieden de doelstellingen die we het afgelopen jaar zijn overeengekomen een kant-en-klare weg om de kwetsbaarheid van Europa te verminderen en om de economische pijn van toekomstige prijsstijgingen te verminderen. De belangrijkste aspecten van het pakket voorstellen dat we naar voren hebben gebracht en waar dit Parlement zich nu over buigt zullen een beslissende bijdrage leveren.</p>
      <p sl="en">Het komt in feite op het volgende neer: de prijs van energie zal zeer waarschijnlijk nooit meer naar eerdere niveaus terugkeren, dus hebben we te maken met een structureel probleem. We kunnen en moeten kortetermijnantwoorden hebben, namelijk voor de meest kwetsbaren in onze samenlevingen. Voor een structureel probleem hebben we echter een structurele oplossing nodig, een structureel antwoord. Het structurele antwoord is ons pakket inzake klimaatverandering en hernieuwbare energie; het antwoord is dat we niet afhankelijk moeten zijn van fossiele brandstoffen maar hernieuwbare energie moeten stimuleren en meer moeten doen op het gebied van energie-efficiëntie. Dat is de lijn die we primair moeten volgen.</p>
      <a text="(Applaus)"/>
      <p sl="en">Ik hoop daarom dat degenen in Europa die nog steeds twijfels hebben of we ons energieparadigma wel moeten veranderen, degenen die nog steeds twijfels hebben of het noodzakelijk is om de klimaatverandering te bestrijden, eindelijk zullen begrijpen dat, zo niet vanwege die zaken maar vanwege energiezekerheid en vanwege de noodzaak om het concurrentievermogen van onze economie te vergroten, we onze verplichtingen inzake klimaatverandering en hernieuwbare energie echt moeten waarmaken.</p>
      <p sl="en">Het structurele antwoord op de structurele uitdagingen waarvoor we staan komt er op neer dat we besparen en diversifiëren. Met besparen bedoel ik de energie-efficiëntie vergroten en op dat gebied hebben we een enorm onbenut potentieel. Diversificatie heeft zowel betrekking op de bronnen als de geografische oorsprong van energie. In beide gevallen gaat het om het vergroten van de energiezekerheid van Europa. Het is daarom dringend geboden dat ons pakket inzake klimaatverandering en energiezekerheid wordt aangenomen. Het is de taak van de Europese Raad om hier een signaal over te geven en alles voor te bereiden om op zijn laatst, hopen we, in december van dit jaar tot een politiek akkoord te komen.</p>
      <p sl="en">Ik denk dat het een belangrijke taak van de Europese Raad is om te laten zien dat het “nee” tegen het Verdrag van Lissabon geen excuus is om niets te doen. Het zou niet moeten betekenen dat Europa verlamd raakt. We moeten laten zien dat we de juiste weg zullen vinden om het efficiënte en democratische Europa veilig te stellen dat het Verdrag bedoelt te leveren.</p>
      <p sl="en">Ik wil afronden met een meer politiek getinte opmerking. Ik denk dat wij – degenen die het Verdrag van Lissabon hebben gesteund en nog steeds steunen, dit Parlement en de Commissie – zich hiervoor niet hoeven te verontschuldigen, omdat de concurrentie in de buitenwereld heviger dan ooit is, het zal moeilijker dan ooit worden. Wat we nodig hebben is een Europese Unie die beter functioneert voor onze burgers, die een oplossing heeft voor de echte uitdagingen waarvoor we staan. Die uitdagingen zijn van blijvende aard: het probleem van de energiezekerheid, het probleem van de klimaatverandering, het probleem van het internationale terrorisme, het probleem van de toenemende concurrentie van opkomende machten en het probleem van de migratie. Deze uitdagingen zijn er en we moeten ze op een efficiëntere manier aanpakken.</p>
      <p sl="en">Laten we daarom nu niet de schuld aan de Europese Unie geven. Laten we hier eerlijk over zijn. Het is waar dat heel vaak wanneer we een referendum houden we een “nee” met betrekking tot Europa hebben gezien. Maar laten we volstrekt eerlijk zijn. Als we een referendum hadden over de meeste van onze nationale beleidsmaatregelen en de meeste van onze initiatieven, zou de uitslag dan altijd “ja” zijn? Laten we daarom niet altijd de schuld aan de Europese Unie of de Europese instellingen geven. De waarheid is dat het tegenwoordig heel erg lastig is om politieke besluiten te nemen op Europees, nationaal of regionaal niveau.</p>
      <p sl="en">Daarom moeten we er verstandig, voorzichtig en serieus mee om gaan. We moeten niet altijd de schuld aan de Europese Unie geven. In tegendeel, we moeten eraan werken om haar beter te maken: bescheiden zijn over de tegenslagen, begrijpen wat er niet goed gaat, onze verbeteringen aanbrengen en ons blijven inzetten voor Europa. Ik denk dat we dat het beste kunnen doen door niet pessimistisch te zijn en niet terug te gaan naar een situatie van crisofilie , een crisis om de crisis. Pessimisme zal dit probleem niet oplossen. Het is waar dat we een ernstig probleem hebben, maar we moeten dit oplossen en niet in een depressie vervallen.</p>
      <p sl="en">De beste manier om te laten zien dat we ons met hart en ziel inzetten voor ons project – en in dat opzicht zou ik ook de voornemens van het Franse voorzitterschap willen verwelkomen – is dat we concreet werken aan de belangrijkste gebieden waarop de Europese Unie oplossingen kan bieden en onze lidstaten kan helpen oplossingen te bieden met betrekking tot die problemen die onze burgers echt het meest bezighouden. Ik hoop dat we hierdoor niet ontmoedigd raken en aan onze lijn zullen vasthouden. Wat we uiteraard nodig hebben zijn schippers en stuurlui voor mooi weer maar ook voor stormachtige tijden. Ik meen dat we aan onze koers moeten vasthouden en door moeten gaan met ons project, zodat Europa noodzakelijker is dan ooit.</p>
      <a text="(Applaus)"/>
    </intervention>
    <intervention id="3-009" speaker_id="4342" name="Joseph Daul" is_mep="True" mode="spoken">
      <p sl="fr">namens de PPE-DE-Fractie. – Mevrouw de Voorzitter, voorzitter van de Raad, voorzitter van de Commissie, beste collega’s, de meerderheid van de Ieren die hebben gestemd hebben kenbaar gemaakt dat ze tegen het Verdrag van Lissabon zijn. Mijn fractie respecteert dat besluit, zoals het ook dat van de achttien lidstaten respecteert die tot op heden hun steun voor het Verdrag kenbaar hebben gemaakt en het hebben geratificeerd.</p>
      <p sl="fr">De Europese Unie is gebaseerd op de vrijheid van meningsuiting en democratie. We willen daarom graag, omdat we democraten zijn, dat alle lidstaten hun mening kenbaar maken over de ratificatie van het Verdrag. Pas aan het einde van dit proces zal de Europese Raad kunnen beslissen welke weg er gevolgd moet worden; met andere woorden, en hoe respectabel het besluit van Ierland ook is, geen enkele lidstaat mag de ander het recht ontnemen om vrij zijn standpunt kenbaar te maken.</p>
      <p sl="fr">We hopen dat de Europese Raad deze week een rustige, verantwoordelijke en constructieve analyse zal maken van de situatie die door deze uitslag is ontstaan. De PPE-leden van mijn fractie hopen dat de Europese Raad de lidstaten die dit nog niet hebben gedaan met klem zal verzoeken over te gaan tot ratificatie van het Verdrag, zoals het hoort.</p>
      <p sl="fr">Beste collega’s, het Ierse volk heeft gesproken. Het heeft zijn grote zorgen kenbaar gemaakt over het doel van het Europese bouwwerk, over de manier waarop Europa wordt bestuurd, over de toekomst van de landbouwpolitiek, over de WTO-onderhandelingen, over het belastingbeleid. De Ierse uitslag weerspiegelt ook dat veel mensen de complexiteit van de Europese Unie niet begrijpen en het nut er niet altijd van inzien. De uitslag is de weerspiegeling van de vraag die veel burgers zich stellen over wat nu precies het doel van het Europese bouwwerk is. De motivatie die de mijne en die van mijn generatie was – de vrede op ons continent garanderen – wordt niet langer begrepen door de jongere generaties.</p>
      <p sl="fr">Het Ierse “nee” is een appel om de doelstellingen van Europa beter te omschrijven en ook om de redenen voor zijn verdieping nader toe te lichten. Het Europees Parlement dat over teksten stemt die vaak moeilijk leesbaar zijn, moet zijn rol volledig op zich nemen bij deze exercitie. Maar hebben de Ieren door “nee” te stemmen willen zeggen dat op het gebied van klimaat en energie, op het gebied van de nieuwe voedselsituatie, op het gebied van persoonlijke veiligheid, immigratie of buitenlands beleid onze landen genoeg hebben aan zichzelf en met gelijke wapens kunnen strijden als de Verenigde Staten, China, India of Brazilië? Dat geloof ik niet. Hebben de Ieren door “nee” te stemmen willen zeggen dat solidariteit met de armste landen, waarvan ze in de afgelopen decennia flink en terecht hebben geprofiteerd, niet langer relevant is en dat voortaan de regel geldt: “ieder voor zich”? Dat geloof ik niet. Hebben de Ieren ten slotte, door “nee” te stemmen de bladzijde van de Europese integratie willen omslaan, hebben ze een negatief signaal gegeven over de toetreding van een land als Kroatië? Dat geloof ik niet.</p>
      <p sl="fr">De PPE-leden van mijn fractie zijn ervan overtuigd dat het Verdrag van Lissabon, dat voorwerp van lange onderhandelingen is geweest en door de 27 lidstaten is ondertekend, een belangrijke stap vooruit is vergeleken met het Verdrag van Nice. Het stelt Europa in staat beter te functioneren en geeft hem de instrumenten die het nodig heeft om op het wereldtoneel harder zijn stem te laten horen. Ik heb slechts één wens en dat is dat er zo snel mogelijk een einde komt aan de periode van introspectie van Europa. Het is tijd dat onze landen – als ik die uitdrukking mag gebruiken – “ophouden met navelstaren en samen de werkelijke problemen en werkelijke uitdagingen aanpakken”. Dezelfde uitdagingen die ons tot actie zouden moeten aanzetten en die die diepgaande onrust en soms woede veroorzaken, zoals we donderdag weer in Brussel zullen zien, van al diegenen die door de conjunctuur verzwakt en belemmerd worden.</p>
      <p sl="fr">Voorzitter van de Raad, ik vraag u om morgen in de Raad rekening te houden met de echte problemen, met het welzijn van onze medeburgers in Europa en energiek alle problemen aan te pakken die onze medeburgers nu zo bezighouden.</p>
      <p sl="fr">En in dit gepassioneerde debat roepen de PPE-leden van mijn fractie op tot kalmte en rationeel denken. We moeten naar de Ieren luisteren, we moeten van de uitslag leren en we moeten de volkeren van de andere Europese naties met hetzelfde respect behandelen.</p>
      <a text="(Applaus)"/>
    </intervention>
    <intervention id="3-010" speaker_id="1911" name="Martin Schulz" is_mep="True" mode="spoken">
      <p sl="de">namens de PSE-Fractie. – Mevrouw de Voorzitter, al acht jaar lang ratificeren we onafgebroken een of ander verdrag. Al acht jaar lang ratificeren we ons kapot. De Europese Unie houdt zich al acht jaar lang met zichzelf bezig, met haar eigen institutionele hervorming, die ze niet op orde krijgt. Dit is dezelfde Unie die van toetredingskandidaten eist dat ze transformatieprocessen doorvoeren die ze zelf niet weet door te voeren. Hoe geloofwaardig is deze Unie nog?</p>
      <p sl="de">Voorzitter van de Commissie, u hebt terecht gezegd dat het niet de schuld van de instellingen van Europa is en dat we niet mogen toestaan dat ze steeds maar weer tot zondebok worden gemaakt. Ook helemaal juist, maar wie maakt hen dan tot zondebok? In de hoofdsteden van Europa zitten een heleboel mensen die op donderdag in de Raad bijeenkomen en telkens wanneer ze uit Brussel thuiskomen en de vergadering een succes is geweest zeggen: “Dat waren wij, de staats- en regeringshoofden” en als zij geen succes is geweest zeggen: “Dat waren die lui daar in Brussel”. Zegt u in de Raad wat u hier gezegd hebt. Trouwens, er wordt met u hier, in dit Parlement, in het openbaar gedebatteerd. De staats- en regeringshoofden zullen donderdag weer achter gesloten deuren debatteren. Dat moet ook maar eens afgelopen zijn. Het zijn de lidstaten die de verantwoordelijkheid dragen!</p>
      <a text="(Applaus)"/>
      <p sl="de">We hebben te maken met een negatieve spiraal, een neerwaartse spiraal, die gevaarlijk is. Het proces van Europese integratie is in gevaar. Er was bij het Ierse referendum, dat we te respecteren hebben, een moment dat me sterk heeft verontrust.</p>
      <p sl="de">Met uitzondering van Sinn Féin, waaraan ik nu geen woord meer wil vuilmaken, hebben wij alle Ierse partijen, de EVP, de liberalen en onze partij, opgeroepen “ja” te stemmen en de bevolking heeft “nee” gestemd. Dat is het alarmsignaal en wij allen, ook wij hier in deze plenaire vergadering hebben te maken met het feit dat er sprake is van wantrouwen, een vertrouwenscrisis, een vertrouwenscrisis ten opzichte van de nationale instellingen en de supranationale instellingen. Ik heb uw applaus niet nodig. Of de Ierse soevereiniteit door de ideologie van de Britse Onafhankelijkheidspartij wordt vertegenwoordigd laat ik in het midden. De Ieren hebben uw bescherming niet nodig. Ik wil u dit heel duidelijk zeggen: we moeten gemeenschappelijk op deze vertrouwenscrisis reageren. We moeten dit ernstig nemen!</p>
      <p sl="de">Commissievoorzitter, ik heb me afgevraagd wanneer u vandaag eindelijk iets over uw commissaris McCreevy zou zeggen.</p>
      <a text="(Applaus)"/>
      <p sl="de">Dit is de man die in de Europese Unie verantwoordelijk is voor het beleid op het gebied van de interne markt. Dezelfde interne markt die door zijn sociale onevenwichtigheid begrijpelijkerwijs door steeds meer burgers als een bedreiging en niet als een kans wordt gezien. Deze man, die in uw Commissie verantwoordelijk is voor de interne markt, gaat naar Ierland en zegt: ik heb het Verdrag ook niet gelezen. Is ook helemaal niet nodig. Ja, hoe kan ik op zo’n manier vertrouwen verwerven?</p>
      <a text="(Applaus)"/>
      <p sl="de">En ik voeg hier aan toe: de beste sociaalpolitieke maatregel voor Europa die u op 3 juli zou kunnen voorstellen, is dat u de heer McCreevy van dit dossier afhaalt. Want deze man heeft bewezen dat hij niet geschikt is. Ik kan geen commissaris voor de interne markt accepteren die op zo’n manier als McCreevy de eenzijdigheid van de politiek vertegenwoordigt. De interne markt dereguleren tot het niet meer gaat, zoals McCreevy dat koste wat koste wil, zonder sociaal flankerende maatregelen op Europees niveau en in de lidstaten: dat is de crisis die de burgers van Europa voelen. Treed op, wat deze commissaris aangaat!</p>
      <a text="(Applaus)"/>
      <p sl="de">Ik had ook graag gewild dat u iets over de crisis op de financiële markten had gezegd. Ik heb u met geen woord horen reppen over de crisis op de internationale financiële markten. En tegen u, beste collega Daul, wil ik nu ook iets zeggen: de Europese Unie heeft 21 regeringsleiders die tot uw of tot de liberale partijfamilie behoren en een even groot aantal leden van de Commissie. De EVP-Fractie in dit Huis is, dat wil ik graag toegeven, bij menige sociaalpolitieke maatregel open. Praat u nu eindelijk eens met uw regeringsleiders, praat u eindelijk eens met uw collega’s in de Raad!</p>
      <p sl="de">Wat Europa nodig heeft is een eensgezind sociaal handelen. U hebt de meerderheid in Europa, in de Raad, in de Commissie en ook hier in het Parlement. U kunt uw sociale verantwoordelijkheid, die u zojuist opgeëist hebt, ook een keer laten zien. Als het om het verslag gaat van mijn collega Paul Nyrup Rasmussen over de controle op de internationale financiële markten, nodig ik u uit uw grote woorden over sociale verantwoordelijkheid door daden te laten volgen. U bent van harte welkom, collega Daul!</p>
      <a text="(Applaus)"/>
      <p sl="de">We zullen vast wel een uitweg uit deze crisis vinden. Op de een of andere manier zullen we de Ieren ook beslist weer terug aan boord krijgen. Maar dat zal ons niet helpen! Wat we nodig hebben is het inzicht dat er ooit een tijd was dat de pro-Europese beweging een ziel had. Josef Daul heeft daarop gewezen: het was kort na de oorlog, toen de vredestichtende mythen van Europa de mensen aaneen hebben gesmeed. Tegenwoordig heeft de anti-Europese beweging een ziel en u kunt zien hoe mobiel zij is. Zij heeft door Ierland gelopen, is trappen opgeklommen, heeft aan deuren gebeld, heeft haar vlugschriften verspreid. Zij was overal. Waar waren de pro-Europeanen? Waar is de beweging die voor de Europese eenwording strijdt? Waar is de hartstocht die wij eens hadden? Die hartstocht vind je tegenwoordig aan de andere kant. Bij degenen die kwaadspreken over Europa, aan de rechterzijde van het politieke spectrum. Bij degenen die kwaadspreken over Europa omdat ze alleen maar bang zijn. Deze mix van sociale achteruitgang en angst heeft in Europa altijd de deur geopend voor het fascisme.</p>
      <p sl="de">Daarom doe ik een appel op alle constructieve, democratische krachten in Europa: neem deze beweging serieus! Laten we eindelijk weer eens iets gemeenschappelijks doen en het appel aan onszelf richten. Er is nooit een succesvoller project geweest om de vrede in Europa en de wereld te garanderen dan de transnationale, interculturele, interreligieuze beweging die gebaseerd is op een evenwicht van sociale belangen en die de Europese Unie wordt genoemd. Daarvoor moeten we vechten, als we haar niet aan deze lui willen overlaten!</p>
      <a text="(Applaus)"/>
    </intervention>
    <intervention id="3-011" speaker_id="2155" name="Graham Watson" is_mep="True" mode="spoken">
      <p sl="en">namens de ALDE-Fractie. – Mevrouw de Voorzitter, nu de Ierse minister-president morgen naar Brussel gaat, zou het goed zijn als hij nog eens nadenkt over de woorden van de Ierse popgroep U2: “Where did it all go wrong? ”</p>
      <p sl="en">De andere staats- en regeringshoofden zouden ook eens moeten nadenken waarom op de drempel van een nieuw Frans voorzitterschap het kringetje weer rond is sinds het laatste voorzitterschap: van Nice tot Nice.</p>
      <p sl="en">Er is duidelijk bewijs dat een meerderheid in elke lidstaat de Europese Unie steunt. Er is nauwelijks bewijs dat een meerderheid in een van de lidstaten vóór verdere uitbreiding is. We kunnen niet met zekerheid stellen dat welk verdrag dan ook een meerderheid in een van de landen zou krijgen. Het vertrouwen in de instellingen is aan het wegebben.</p>
      <p sl="en">Daarom is het niet goed dat montere geesten in Berlijn die andere hit van U2 fluiten “With or without you ” of dat mensen in Parijs Ierland dwingen om weer te gaan stemmen. Zoals Brecht reeds opgemerkt heeft: je kunt het volk niet oplossen. Hoewel minder dan een miljoen kiezers tegen heeft gestemd in een door leugens vervuild landschap, is het volk niet overtuigd.</p>
      <p sl="en">Waarom? Omdat we ten eerste weinig hebben gedaan om hen te overtuigen van de veranderingen die we voorstaan. De Commissie heeft een Plan “D” voor een Dialoog, maar de regeringen van onze lidstaten hebben geen vergelijkbaar plan. Het is zeker zo dat het Parlement en de Commissie een rol spelen bij het geven van uitleg over de Europese Unie – maar die rol is er ook voor elke nationale regering, elke dag opnieuw en niet alleen wanneer ratificatie van het nieuwste verdrag ophanden is. En ook hier ligt een taak voor niet alleen de politieke partijen op Europees niveau, maar voor de politieke partijen in elke lidstaat.</p>
      <p sl="en">Ten tweede is het zo dat hoewel de EU rijkdom heeft voortgebracht, deze nu minder eerlijk wordt geaccumuleerd en minder rechtvaardig wordt verdeeld. Onze leiders in de politiek en het bedrijfsleven moeten een antwoord zien te vinden op gigantische ethische kwesties. En mijnheer Schulz, het spijt me dat u tegenwoordig slechts vijf staats- of regeringshoofden hebt, maar die kwesties zijn niet minder actueel in landen die door socialisten worden geregeerd dan in andere landen!</p>
      <a text="(Applaus)"/>
      <p sl="en">Ten derde, ondanks alle vrijheid van goederen en van kapitaal – en zelfs van diensten – die we hebben, staat onze Unie niet bekend om de vrijheden voor haar mensen. Complicaties tussen lidstaten in het burgerlijk recht – de voogdij over kinderen bij echtscheidingen, problemen met bezittingen in het buitenland – vullen de postzakken van de leden van het EP. Een gebrek aan waarborgen bij grensoverschrijdende strafrechtzaken en een nonchalante benadering van gegevensbescherming versterken dat ongemakkelijke gevoel alleen maar. Wat de EU in theorie belooft, maakt zij in de praktijk maar al te vaak niet waar.</p>
      <p sl="en">Dat is de achtergrond waartegen onze reactie op Ierland moet worden afgemeten. Hier in dit Huis willen we het nieuwe Verdrag. We weten dat het deze misstanden helpt oplossen. Maar voorbij dit woud van metaal en glas wordt dit te weinig begrepen.</p>
      <p sl="en">Daarom heeft mijn fractie het volgende advies voor de Raad. Ga verder met de echte opgaven waarvoor Europa staat: de handel stimuleren, de klimaatverandering en de stijgende voedsel- en olieprijzen bestrijden. Laat degenen die dat willen doorgaan met de ratificatie van het Verdrag. Behelp je zo nodig met Nice. Gebruik de passerelleclausule om het probleemoplossend vermogen van Europa meer snelheid te geven. Vergeet de voltijdse voorzitter tot je hebt afgesproken wat de stagiair die zes maanden meeloopt gaat doen. Lanceer een uitgebreide campagne om de mensen eraan te herinneren waarom de EU bestaat, informeer hen hoe zij werkt en leg uit waarom zij, net als het spreekwoordelijke glas Guinness, goed voor jou is.</p>
      <p sl="en">Europa betekent te veel voor te veel mensen en daarom mag deze crisis de Unie niet plotseling tot stilstand doen komen.</p>
      <a text="(Applaus)"/>
    </intervention>
    <intervention id="3-012" speaker_id="4254" name="Monica Frassoni" is_mep="True" mode="spoken">
      <p sl="it">namens de Verts/ALE-Fractie. – Meneer de Voorzitter, geachte collega’s, we hebben altijd gezegd dat de Europese Unie een korte grondwet nodig heeft, met een handvest van bindende rechten, democratische en transparante besluitvormingsprocedures, beperkte maar reële bevoegdheden en de benodigde economische middelen. Een dergelijke grondwet, beste collega’s, zou door dit Parlement of door een constituerende vergadering moeten worden opgesteld, zonder hypocrisie en met kracht en overtuiging worden gesteund en worden geratificeerd via de parlementaire methode of in een Europees referendum.</p>
      <p sl="it">Ik respecteer de wensen van het Ierse volk zeer, maar niemand zal me er ooit van kunnen overtuigen dat een referendum waaraan de helft van het electoraat heeft deelgenomen democratischer is dan parlementaire ratificatie. Als de meerderheid van de volkeren en staten ja stemt, gaan we verder, en degenen die nee stemmen kunnen vrolijk buiten de Unie blijven en onderhandelen over een stelsel van nieuwe, lossere betrekkingen, zoals verwoord in het Verdrag van Spinelli uit 1984.</p>
      <p sl="it">Wat is er de afgelopen jaren gebeurd? De lidstaten en de Commissie zijn de weg ingeslagen van een ingewikkeld, tegenstrijdig verdrag dat moeilijk te verkopen is en waarover in de laatste fasen in het geheim en in haast werd onderhandeld en dat nog onleesbaarder werd gemaakt door zijn uitzonderingen en protocollen. Ondertussen besloten ze dat het unaniem geratificeerd moest worden, precies zoals de hond van de tuinman die zelf geen kool eet, maar ook niemand anders dat laat eten.</p>
      <p sl="it">En alsof dat nog niet genoeg is blijft de Europese Unie verkeerde, zwakke beleidsmaatregelen aannemen, zoals gisteren de Jackson-richtlijn en vandaag het verslag-Weber, die ons geen enkele positief vooruitzicht of hoop kunnen bieden. Dit is een Unie waar alles, van de rechten van werknemers en het milieu tot de rechten van migranten steeds minder aandacht krijgt, waar lobby’s van industrieën meer waard zijn dan burgers, waar het Europese belang zoek is geraakt, begraven onder het gebrul van een of andere regering, waar keuzevrijheid en individuele vrijheden of de komst van nieuwe Europeanen als een onverdraaglijke aanval op de identiteit van volkeren wordt beschouwd die, net als die van Italië of Ierland, migranten verspreid over elke deel van de wereld hebben zitten.</p>
      <p sl="it">Het is mogelijk en misschien ook wenselijk dat de landen die nog moeten ratificeren dat ook doen. Het kan zijn dat de Ierse regering met een briljant voorstel komt. Maar een diplomatieke oplossing is niet genoeg! Een diplomatieke oplossing is niet genoeg. Vandaag moeten we meer dan ooit luid en duidelijk verklaren dat het Europa van regeringen – ondoordringbaar en duister – het Europa is dat gefaald heeft: het Europa dat de Grondwet heeft verworpen en dat verkeerde, conservatieve, eng-nationalistische en egoïstische beleidsmaatregelen blijft nemen; een Europa dat de geest van de Europese Conventie van 2003 heeft gedood en uiteindelijk met een overeenkomst over een positieve maar minimalistische, zielloze tekst is komen te zitten.</p>
      <p sl="it">Maar dit alles maakt een verenigd Europa dat democratischer is en beter in staat om op te treden niet minder noodzakelijk. Wat we vandaag nodig hebben is een initiatief dat uit politieke krachten voortkomt en uit die lidstaten die overtuigd zijn van de noodzaak van een efficiënter, democratischer, meer samenhangend Europa, gegeven dat het niet langer noodzakelijk of mogelijk is om met het Verdrag van Nice door te gaan. Bij zo’n initiatief is er geen ruimte voor hen die niet vooruit willen gaan.</p>
    </intervention>
    <intervention id="3-013" speaker_id="2109" name="Brian Crowley" is_mep="True" mode="spoken">
      <p sl="en">namens de UEN-Fractie. – Mevrouw de Voorzitter, ik zou de fungerend voorzitter, de voorzitter van de Commissie en mijn collega’s willen bedanken voor hun bijdragen tot nu toe.</p>
      <p sl="en">Er was duidelijk niet gerekend op wat er gebeurd is. Het “nee” in Ierland betekent een ommekeer wat betreft de mening van een groep kiezers in de Europese Unie ten opzichte van het Europese project. Vanwege de verscheidenheid van de groepen die in het referendum in Ierland tegen dit Verdrag waren, vanwege de verschillende standpunten – die zowel politiek als ideologisch vaak tegengesteld aan elkaar zijn – is het moeilijk daaruit precies af te leiden waarom de mensen “nee” hebben gestemd.</p>
      <p sl="en">Wat wij gevraagd hebben is dat we de tijd krijgen om die uitkomsten te bekijken en te analyseren, om manieren te vinden om verder te komen en te kijken wat er gedaan kan worden. Omdat dit geen “nee” tegen Europa was – zelfs mensen in het “nee-kamp” zeggen dat –, ook al hebben sommigen in het “nee-kamp” bij elk Europees referendum sinds Ierland in 1972 is toegetreden “nee” gestemd. Maar ze zeggen dat dit geen stem tegen Europa is. Zo zeggen ze ook dat ze hiermee niets willen afdoen aan wat Europa doet. Maar hun grote slagzin tijdens de campagne was “stem ‘nee’ tegen een sterker Europa”. Misschien kunnen degenen in het “nee-kamp” nu naar voren komen en ons vertellen welk soort sterker Europa zij willen zien, welke oplossingen zij willen aandragen wat betreft de vraag welke stappen we moeten zetten om de mondiale uitdagingen en problemen waarvoor we staan aan te pakken.</p>
      <p sl="en">Vandaag zien we in Brussel boeren en vrachtwagenchauffeurs protesteren tegen de hoge prijs van olie. Precies een jaar geleden kostte een vat olie 48 dollar; vandaag kost het 140 dollar. Precies een jaar geleden was de prijs van voedsel in Haïti betaalbaar voor zelfs de armste mensen; vandaag zijn er rellen in de straten van Haïti vanwege het voedseltekort en de problemen die hierdoor ontstaan. Dit zijn de uitdagingen waarop we op Europees niveau een antwoord moeten vinden, dit zijn de problemen die we moeten aanpakken.</p>
      <p sl="en">Laten we niet vergeten dat de wereld niet zal instorten. We hebben dit al eens eerder meegemaakt: zowel de Fransen als de Nederlanders zeiden “nee” tegen een eerder Verdrag en er werd een mechanisme gevonden om het Europese project te organiseren en verder te brengen.</p>
      <p sl="en">Dit is geen tijd om elkaar de schuld te geven of met de vinger te wijzen. Maar dit is, ondanks wat enkele demonstranten in deze Kamer ook mogen denken, een tijd voor respect: niet slechts respect voor de Ierse kiezers, die hun democratische mening hebben gegeven over dit Verdrag, maar respect voor de andere landen en hun individuele rechten over hoe zij te werk gaan en hoe zij een verdrag ratificeren. Het is niet aan ons om aan anderen te dicteren welke stappen vooruit er wel en niet kunnen worden gezet.</p>
      <p sl="en">Ik zeg tegen degenen die een T-shirt dragen in dit Huis dat zij niet alleen geen respect tonen voor dit Huis en de leden van dit Huis, maar in geen enkel opzicht voor het Ierse volk of de Ierse natie staan of dit representeren.</p>
      <a text="(Applaus)"/>
      <p sl="en">Ik wil er duidelijk over zijn dat dezelfde mensen die hier links van mij met de vlag stonden te zwaaien, dezelfde mensen die zeggen dat ze de rechten van het Ierse volk verdedigen dezelfde mensen zijn die op de Ierse tv te zien waren toen ze het “nee” in Ierland in een café in Brussel aan het vieren waren. Uiteraard hadden ze gedronken, maar welk respect hebben ze voor het Ierse volk en de Ierse vlag als ze de Ierse vlag als tafellaken gebruiken om hun drankjes op te zetten? Dat is wat deze groep vertegenwoordigt; dit is het soort gebrek aan respect dat ze voor het volk hebben.</p>
      <a text="(Applaus)"/>
      <p sl="en">Geef ons de kans om door te gaan. Het Europese project is het waard gered te worden. Het gaat niet alleen over vrede en voorspoed, het gaat over solidariteit. Vele jaren geleden schreef Sean O’Casey, de Ierse dichter in Juno and the Paycock : “I ofen looked up at the sky an’ assed meself the question – what is the moon, what is the stars?” Misschien moeten we ons vandaag een vraag stellen voor deze generatie: wat betekent de Europese Unie nu eigenlijk en waar moet zij volgens ons heen?</p>
      <a text="(Applaus)"/>
    </intervention>
    <intervention id="3-014" speaker_id="1018" name="Francis Wurtz" is_mep="True" mode="spoken">
      <p sl="fr">namens de GUE/NGL-Fractie. – Mevrouw de Voorzitter, voorzitter van de Commissie, voorzitter van de Raad, beste collega’s, de Europese Raad kan zich maar beter niet arrogant opstellen tegenover het Ierse volk, dat louter een door hun grondwet erkend democratisch recht heeft uitgeoefend. In plaats van op te roepen tot voortzetting van het ratificatieproces in een poging om dit nieuwe zwarte schaap te isoleren, zou het beter zijn dat hij een heldere analyse van de situatie probeert te maken. Het Ierse “nee” was vooral sterk in de arbeidersklasse en ik zou u eraan willen herinneren dat de opkomst veel hoger was dan in het verleden; dit maakt volgens mijn fractie duidelijk dat de crisis rond de legitimiteit van het huidige Europese model steeds dieper aan het worden is. Deze crisis lag ten grondslag aan het Franse en Nederlandse “nee”; het wordt elders anders uitgedrukt maar het is altijd een onderliggend element.</p>
      <p sl="fr">Denk nog eens aan de grootscheepse protesten tegen de Bolkestein-richtlijn; denk aan de discussie die is ontstaan, met name in de Scandinavische landen, na de zaken Laval en Viking, of in Duitsland na het Rüffert-arrest. In dit verband wil ik tegen mijn vriend Martin Schulz zeggen dat ik het volkomen eens ben met wat hij gezegd heeft over de heer McCreevy. Het probleem is dat die besluiten – de besluiten die ik zojuist heb genoemd – niet door McCreevy werden genomen maar door het Hof van Justitie op basis van specifieke artikelen (de artikelen 43 en 49 van de huidige verdragen die het Verdrag van Lissabon omvat). Laten we ook nog eens terugdenken aan het politieke effect van de krachtige staking in Dacia in Roemenië tegen het “low cost Europa”. Kijk naar de woede van de boeren of kleine vissers die zich in een penibele situatie bevinden. Wat aan al deze situaties ten grondslag ligt is in de allereerste plaats het huidige Europese economische en sociale model: in plaats van zekerheid te brengen, leidt het tot grotere onzekerheid. Dat is het allergrootste probleem.</p>
      <p sl="fr">Een andere factor is de manier waarop de Unie functioneert. Besluiten worden ver van de mensen en zonder de mensen genomen. We vinden het goed genoeg om ze aan hen uit te leggen in plaats van dat we hen raadplegen. Het weloverwogen besluit om het Verdrag van Lissabon te presenteren in een vorm die voor de leek totaal onleesbaar is, is in dit opzicht een spectaculaire illustratie van wat ik het “ivoren-torensyndroom” zou willen noemen. Dit heeft verwoestende effecten op onze burgers, vooral op die van de minder bevolkte naties, die de indruk hebben dat er met hen wordt gesold om de belangen van de sterkere naties te bevredigen.</p>
      <p sl="fr">Tot slot komen er in vele landen, waaronder Ierland, steeds meer vragen op over de rol die Europa in de wereld speelt, waar men verwacht dat het veel resoluter de macht van de politiek boven de politiek van de macht laat prevaleren. Weglopen voor deze discussies betekent dat we de crisis in Europa verergeren; ze in alle openheid voeren zou een eerste stap zijn op weg naar een oplossing.</p>
    </intervention>
    <intervention id="3-015" speaker_id="4525" name="Nigel Farage" is_mep="True" mode="spoken">
      <p sl="en">namens de IND/DEM-Fractie. – Mevrouw de Voorzitter, niemand anders heeft het gezegd, maar ik zeg het wel: goed gedaan Ieren!</p>
      <a text="(Applaus vanuit verschillende banken)"/>
      <p sl="en">En toch, voordat de officiële uitslag bekend was, had je daar de heer Barroso, die een persconferentie in Brussel gaf en zei dat, en ik heb nog nooit iemand gezien die er zo gluiperig en onoprecht uitzag – in weerwil van de regels van de club – het Verdrag niet dood is en we doorgaan. Eerlijk gezegd was het een walgelijke vertoning; het was een belediging voor de democratie. Het is volkomen duidelijk dat de ratificatie nu moet worden stopgezet en dat de tenuitvoerlegging van het Verdrag nu moet worden stopgezet.</p>
      <p sl="en">Eerst dacht ik, na de Franse en Nederlandse uitslag, dat u de situatie gewoon wilde ontkennen, maar nu realiseer ik me dat hier een nieuw verschijnsel achter zit, namelijk “EU-nationalisme” en het is het meest gevaarlijke politieke verschijnsel dat Europa sinds 1945 heeft geteisterd. U negeert de kiezers, u vernietigt de democratie en u hebt laten zien dat u voor niets terugdeinst. Welnu, stel uzelf de vraag: waarom zijn de politici, waarom is deze klasse, nu zo impopulair? Welnu, later vandaag, mijnheer Barroso, zal dit Huis voor een nieuwe commissaris voor justitie stemmen, en de kans is groot dat na vandaag een voormalige veroordeelde fraudeur de commissaris voor justitie van de Europese Unie is.</p>
      <p sl="en">U hebt de Britse Onafhankelijkheidspartij helemaal niet nodig. In de ogen van de kiezers maakt u de Europese Unie kapot. Goed gedaan u allen!</p>
      <a text="(Applaus vanuit verschillende banken)"/>
    </intervention>
    <intervention id="3-016" speaker_id="28507" name="Ashley Mote" is_mep="True" mode="spoken">
      <p sl="en">Mevrouw de Voorzitter, mag ik dit Huis eraan herinneren dat de rechtsstaat belangrijker is dan de wetten zelf.</p>
      <a text="(Luide protesten)"/>
      <p sl="en">Voor Lissabon is unanimiteit vereist. Negeer dat en u negeert de rechtsstaat zelf. De Ieren vormen niet slechts tien procent van de EU, zij vormen honderd procent van degenen die mogen stemmen en zij weten allemaal, wij weten allemaal, dat anderen “nee” zouden hebben gestemd als ze de kans hadden gekregen.</p>
      <a text="(Nog meer luide protesten)"/>
      <p sl="en">Lissabon was onbegrijpelijk en de Ieren wisten waarom. Anderen zouden “nee” hebben gestemd als ze de kans hadden gekregen. Nu te suggereren dat het proces door moet gaan, door slimme manieren te bedenken om Lissabon nieuw leven in te blazen door de publieke wil openlijk te tarten, is arrogant gedrag van adembenemende proporties en we hebben het allemaal al eens eerder gezien. De Oostenrijkse minister van Buitenlandse zaken stond hier na de verwerping van het vorige Verdrag en pochte dat 36 projecten en instellingen nog steeds doorgingen; ze hebben nog steeds geen legitimiteit nu het niet gelukt is om het Verdrag van Lissabon unaniem aan te nemen.</p>
      <p sl="en">Ik heb een boodschap voor u van Edmund Burke: “Het volk is de meester, niet u, gaat u daaraan voorbij en aan de rechtsstaat, dan is dat op eigen risico.”</p>
      <a text="(Applaus vanuit verschillende banken)"/>
    </intervention>
    <intervention id="3-018" speaker_id="photo_generic" name="José Manuel Barroso" is_mep="True" mode="spoken" role="voorzitter van de Commissie">
      <p sl="fr">Mijnheer de Voorzitter, ik zou bij deze gelegenheid de opmerkelijke consensus in dit Huis willen onderstrepen over de volgende stappen die genomen moeten worden. Wij zijn van mening, op enkele uitzonderingen na die slechts wat kleur geven aan de debatten geven, dat het nuttig zou zijn dat alle lidstaten hun ratificatieproces kunnen voltooien. Dat is trouwens ook de mening die kenbaar is gemaakt door de Ierse regering en door de leden, in het bijzonder door de heer Crowley, die Ier is en die bevestigd heeft dat alle staten hetzelfde recht hebben om hun mening kenbaar te maken. Als we aldus dit proces tot een afronding kunnen brengen, zijn de voorwaarden daar om deze kwestie op constructieve wijze met onze Ierse vrienden te bespreken in een geest van solidariteit, want er is geen unie zonder solidariteit. En ik meen dat dit de consensus is die we aan het consolideren zijn en ik hoop dat hij zal worden geconsolideerd door het debat morgen en overmorgen in de Europese Raad. Dat is in elk geval het standpunt dat de Commissie aan de Europese Raad gaat voorleggen.</p>
      <p sl="fr">Tegelijkertijd is het belangrijk, en velen van u hebben daar reeds op gewezen, onder wie de heer Watson en anderen, dat we niet verlamd raken door enkel en alleen naar de institutionele vraag te kijken. De beste manier om de democratische legitimiteit van de Europese Unie te consolideren is door resultaten te leveren en aan te tonen dat we werken voor onze burgers; sterker nog, de wereld kan niet wachten tot Europa zijn institutionele besluiten neemt. Er zijn dringende kwesties als klimaatverandering, energiezekerheid en migratie die antwoorden van de Unie vereisen, zelfs met het huidige institutionele kader.</p>
      <p sl="fr">Een ander punt, mijn beste vriend Schulz, is dat we moeten vermijden dat we makkelijke zondebokken zoeken. Het is waar dat ik de verklaringen van mijn collega uit de Commissie, McCreevy, niet erg gelukkig vond. Ik zou echter ook bepaalde verklaringen kunnen aanhalen van nationale politici die niet goed zijn geweest voor dit proces en zelfs van leden van het Parlement die niet altijd de dingen zeggen die men zou willen horen.</p>
      <p sl="fr">Laten we de zaak ernstig nemen! Trouwens, in het kiesdistrict waarin McCreevy campagne heeft gevoerd heeft het “ja” gewonnen en ik denk dat nu de Ierse commissaris aanvallen niet de beste manier is om een succesvolle dialoog met onze Ierse vrienden te voeren. Laten we ons op de positieve aspecten concentreren zonder te proberen om gemakkelijke zondebokken te zoeken; dat zou niet juist zijn. Als we handelen in een geest van samenwerking met onze instellingen, als we ons concentreren op de resultaten die de burgers van ons verwachten, als we de beste sfeer weten te vinden voor deze dialoog, geloof ik dat het mogelijk is om dit probleem op te lossen. Het is een ernstig probleem, maar een probleem dat we kunnen oplossen. We kunnen het niet oplossen door elkaar te beschuldigen, en ook niet door pessimisme, crisofilie of door te praten over de ondergang. We kunnen het oplossen door op basis van resultaten te proberen onze democratische legitimiteit te versterken en door te erkennen dat wij allemaal moeten optreden op het niveau van de Europese instellingen en op het niveau van de nationale regeringen, en dat we een gemeenschappelijke verantwoordelijkheid hebben om ons ideaal, ons Europese ideaal, levend te houden.</p>
      <a text="(Applaus)"/>
    </intervention>
    <intervention id="3-019" speaker_id="4535" name="Philip Bushill-Matthews" is_mep="True" mode="spoken">
      <p sl="en">Mijnheer de Voorzitter, de EU is zoals we weten op vier vrijheden gebaseerd: het vrije verkeer van personen, goederen, kapitaal en diensten. Het eerste van deze vrijheden gaat over mensen. Toen Jean Monnet zijn visie op Europa al die jaren geleden met ons deelde, zei hij – als mijn collega’s mij mijn gebrekkige uitspraak van het Frans willen vergeven – “Nous ne coalisons pas des États, nous unissons des hommes.”</p>
      <p sl="en">De EU zou over mensen moeten gaan en niet over politici, daarom moet zij niet alleen door de mensen worden geleid, de mensen moeten ook kunnen zien en geloven dat zij door de mensen wordt geleid. Afgelopen donderdag hebben we de mensen horen spreken en hun vonnis was duidelijk, het antwoord was een eenvoudig “nee”.</p>
      <p sl="en">Ik herinner u even aan de achtergrond van het eerste Grondwettelijk Verdrag. Er werd erkend dat de EU steeds verder van de mensen kwam af te staan en er was de behoefte om hier iets aan te doen. De verklaarde oplossing was om een verdrag voor te bereiden dat de EU eenvoudiger en transparanter zou maken en dichter bij de mensen zou brengen. Maar toen de politici er eindelijk mee klaar waren, hadden ze een Verdrag geproduceerd dat nog ingewikkelder en ondoorgrondelijker was en zelfs nog verder van het volk afstond. Dat is ongetwijfeld wat de mensen nog steeds van dit laatste Verdrag vinden.</p>
      <p sl="en">Onze reactie kan niet zijn dat we doorgaan alsof er niets gebeurd is. Als de mensen het idee hebben dat de EU verder van hen af komt te staan, dan zal dit probleem alleen maar erger worden als de politici doorgaan alsof er niets aan de hand is. Ons probleem moet niet zijn dat we discussiëren over de snelheid waarmee de EU nu vooruit moet gaan, het probleem moet zijn dat we over de richting ervan discussiëren. Luister naar de mensen en ze zullen het u zeggen.</p>
      <p sl="en">Als het ratificatieproces wordt voortgezet, toont dat aan dat de EU-leiders niets hebben geleerd en dat politici nog steeds menen dat zij het het beste weten en dat de mensen het bij het verkeerde eind hebben.</p>
      <p sl="en">Het volk heeft per definitie altijd gelijk. Dat heet democratie. We willen een EU die mensgericht is en die die democratie waarmaakt. We moeten de Ierse uitslag dus niet negeren, we moeten erop vertrouwen. Het ratificatieproces moet worden stopgezet. Het luisteren naar de mensen moet beginnen.</p>
      <a text="(Applaus)"/>
      <p sl="en">Tot slot, Martin Schulz heeft in zijn zeer sterke en elegante toespraak gezegd dat er sprake is van een vertrouwenscrisis. Ik ben het met hem eens. De mensen hebben het vertrouwen in de politici verloren. Het is een kans voor ons om dat te erkennen, om te laten zien dat we geluisterd hebben en om hun vertrouwen weer te winnen en opnieuw op te bouwen. Het is niet genoeg dat wij allemaal geweldige sprekers worden, we moeten laten zien dat we ook geweldige luisteraars kunnen zijn.</p>
      <a text="(Applaus)"/>
    </intervention>
    <intervention id="3-020" speaker_id="28149" name="Poul Nyrup Rasmussen" is_mep="True" mode="spoken">
      <p sl="en">Mijnheer de Voorzitter, nee, nee, nee! Wat het geachte Parlementslid zojuist heeft gezegd is geen democratie. Democratie betekent: “We respecteren de Ieren, net zoals we de besluiten van alle andere lidstaten respecteren.” Daarom onderschrijf ik de opmerkingen die door de voorzitter van de Commissie zijn gemaakt: we hebben hier in het Parlement een consensus over het proces, door de Ieren maar ook alle andere lidstaten te respecteren. Laten we het proces voortzetten; hiermee moeten we vandaag doorgaan.</p>
      <p sl="en">Tweede punt: geen extra pauzes meer alstublieft! Geen “gereflecteer” meer. Geen slap gedoe meer. Laten we ons op de echte problemen concentreren: dat is wat we moeten doen.</p>
      <p sl="en">Uiteraard moet voorzitter Barroso zijn commisssarissen verdedigen, de heer McCreevy inbegrepen. Wanneer we kritiek leveren op McCreevy, is dit geen persoonlijke kwestie. Wanneer de voorzitter van mijn fractie McCreevy noemt, is dat vanwege zijn beleid – en zijn beleid is ook het beleid van Barroso.</p>
      <p sl="en">De heer Barroso heeft vandaag vele wijze dingen gezegd, maar toen hij over concurrentiekracht sprak heb ik hem niets horen zeggen over speculatie op de financiële markten met de voedselprijzen. Ik zou dat graag hebben willen horen en ik zou dat graag hebben willen horen van McCreevy. Ik heb Barroso niet horen zeggen, toen hij het over de economie had, dat we in Europa een tekort aan banen hebben. Ik zou hem graag hebben willen horen zeggen dat we vanwege de financiële crisis banen aan het verliezen zijn. Ik zou graag willen dat de Commissie met een nieuw plan komt om de economie nieuw leven in te blazen – niet een theoretisch plan, maar een gecoördineerd optreden op het gebied van investeringen.</p>
      <p sl="en">Ten derde heeft McCreevy gelijk als hij nu probeert te zeggen dat de financiële crisis volledig te wijten is aan de kantoren en bureaus – Standard &amp; Poors, de FTSE en anderen – en dat we ze zullen reguleren. Maar dat betekent in zekere zin dat je de boodschapper doodschiet. Ik vind echt dat de voorzitter van de Commissie vandaag tegen ons zou moeten zeggen: ja, ik ben het ermee eens, we hebben een financiële crisis en ja, ik ben het ermee eens, er is universele regulering nodig, beter dan de regulering die we hebben, zodat ons antwoord nieuwe banen en een beter klimaat kan zijn, niet meer geld en niet meer aandacht voor hoe je meer geld uit niets kunt maken, in plaats van op productie en banen. Geef ons die indruk vandaag en u hebt de werkelijke boodschap voor de gewone man of vrouw.</p>
    </intervention>
    <intervention id="3-021" speaker_id="28116" name="Marian Harkin" is_mep="True" mode="spoken">
      <p sl="en">Mijnheer de Voorzitter, als Iers lid vertegenwoordig ik de 54 procent die “nee” heeft gestemd en de 46 procent die “ja” heeft gestemd. Ware democraten kijken niet alleen naar de uitslag, maar proberen alle mensen te vertegenwoordigen.</p>
      <p sl="en">Ik vertegenwoordig een soevereine staat, maar je kunt de soevereiniteit van je eigen lidstaat – Ierland in mijn geval – niet hooghouden als je de soevereiniteit van alle lidstaten niet hooghoudt. In deze context kan geen ware democraat, als andere lidstaten besluiten om hun soevereiniteit uit te oefenen en het Verdrag van Lissabon of een ander te ratificeren, kan geen met een vlag zwaaiende democraat die vandaag zegt Ier te zijn, hier legitiem bezwaar tegen hebben. Ierland spreekt voor Ierland, Slovenië voor Slovenië. Dat is ware democratie en dat is ware soevereiniteit.</p>
      <p sl="en">Een essentiële kwestie in Ierland in het debat over Lissabon was het unanimiteitsbeginsel. Lissabon kan alleen unaniem worden geratificeerd. Alle 27 lidstaten moeten ermee instemmen – dat is essentieel. Dit is de eerste echte unanimiteitstest van Lissabon. We moeten niet zakken voor die test en daarin ligt de uitdaging. Als politici is het onze taak om die uitdaging op te pakken, om naar onze burgers te luisteren, oplossingen te zoeken en door te gaan met het bouwen van een beter Europa. Sommigen in het “nee-kamp” in Ierland spraken over een betere deal. Laten we optimistisch zijn en zoeken naar een betere deal voor alle burgers. We hebben in Ierland tijd en ruimte nodig om na te denken en te reageren om oplossingen te vinden. De goodwill voor Europa is aanwezig in Ierland.</p>
      <p sl="en">Wie had in 1945 kunnen voorspellen, toen Europa totaal verwoest was, dat we in 2008 vijftig jaar vrede zouden vieren? Laat dat onze inspiratie zijn. Europa is werk in uitvoering, een proces dat zeker moeilijk maar altijd de moeite waard is. Daarom zijn we hier. De Europese burgers willen een Unie die werkt. Net als de Ierse burgers. Daar ben ik honderd procent zeker van. Laten we hen niet teleurstellen.</p>
    </intervention>
    <intervention id="3-022" speaker_id="2053" name="Johannes Voggenhuber" is_mep="True" mode="spoken">
      <p sl="de">Mijnheer de Voorzitter, voorzitter van de Raad, wanneer ik vandaag de regeringen hoor, dan hebben ze het over een Iers probleem. Wanneer ik met de burgers praat, dan hebben ze het over een Europees probleem en over een conflict met Europa. Wanneer ik de regeringen beluister, dan hebben we met een diplomatiek probleem te maken. Wanneer ik met de burgers praat, dan hebben we met een krenking van hun soevereiniteit te maken, met het gevoel buitengesloten te zijn, met diep wantrouwen. Wanneer ik de regeringen hoor, dan hebben ze het over een onbegrijpelijk “nee”. Wanneer ik de burgers hoor, dan hebben ze het over een onbegrijpelijk Verdrag en over een onbegrijpelijke procedure. Wanneer ik de regeringen hoor, dan hebben ze het erover dat ze nu de werkelijke opgaven moeten vervullen. Wanneer ik de burgers beluister, hebben ze het erover dat ze al jaren over de werkelijke opgaven spreken en wel over andere opgaven, voorzitter van de Commissie! Ze hebben het niet over het leger, de politie en over binnenlandse veiligheid; ze hebben het over sociale verantwoordelijkheid, ze hebben het over een antwoord van Europa op de globalisering, ze hebben het over meer democratie en transparantie.</p>
      <p sl="de">Voorzitter van de Raad, de regeringen willen de Ierse regering vragen wat de reden voor het “nee” is geweest. Maar de regeringen zouden zich moeten afvragen: wie is hier nu echt schuld? Zij hebben de tekenen aan de wand na het “nee” in Frankrijk en Nederland niet gelezen. Hebben de regeringen wel de werkelijke opgaven aangepakt? Hebben zij bij de herziening van het Verdrag daadwerkelijk rekening gehouden met de teleurgestelde verwachtingen? Hebben de Fransen niet hard genoeg om een nieuwe sociale orde geroepen, om sociale verantwoordelijkheid en sociaal evenwicht? Hebben ze niet om meer democratie geroepen? En wat hebt u gedaan? U hebt een Verdrag opnieuw verpakt in een onleesbare warboel van voetangels, voetnoten en teksten en bent nu verbaasd dat de burgers er niet mee instemmen.</p>
      <p sl="de">Er ligt één groot gevaar in deze krenking van de soevereiniteit, die niet alleen een krenking van het Ierse volk is. Het gevaar namelijk dat het om zich heen grijpt en de Europeanen zeggen: The Irish people have voted for us! En deze verantwoordelijkheid ligt bij u, de regeringen! Het is nu echt tijd …</p>
      <a text="(De spreker wordt door de Voorzitter onderbroken)"/>
    </intervention>
    <intervention id="3-023" speaker_id="28358" name="Konrad Szymański" is_mep="True" mode="spoken">
      <p sl="pl">Mijnheer de Voorzitter, dit is een zeer gespannen debat. Ik zou echter tot voorzichtigheid, grote voorzichtigheid, willen manen bij het doen van uitspraken over wat er moet gebeuren na het Ierse referendum. De suggestie dat Ierland te schande moet worden gemaakt of zelfs uit de Unie moet worden gezet is heel wat schadelijker voor Europa dan de uitslag van het referendum zelf. Helaas heeft de heer Schulz, die zoals gebruikelijk enigszins opgewonden is, een dergelijke suggestie gedaan. We moeten niet vergeten dat de paternalistische houding die door Brussel wordt aangenomen in Ierland irritatie heeft gewekt en een van de redenen is geweest waarom het Ierse volk tegen het Verdrag heeft gestemd.</p>
      <p sl="pl">Het is niet waar dat Europa schade zal lijden zonder het nieuwe Verdrag. Europa zal schade lijden door belangenconflicten en door het egoïsme van de lidstaten. Dat heeft niets te maken met Ierland. Het buitenlandse beleid van Europa lijdt schade door bijvoorbeeld Duitsland. Duitsland wil voor zichzelf goede betrekkingen aangaan met Rusland ten koste van de landen van Midden-Europa. Ook Frankrijk kan worden verweten dat het het neo-imperalistische beleid van Rusland in de regio niet wil zien en tegelijkertijd platitudes debiteert over hoe Europa, Polen inbegrepen, vorderingen moet maken. Het Verdrag moet niet als een rookgordijn worden gebruikt voor onze eigen tekortkomingen. Het besluit dat door het Ierse volk is genomen moet niet worden gebruikt om onze eigen tekortkomingen te verbergen.</p>
      <a text="(Applaus)"/>
    </intervention>
    <intervention id="3-024" speaker_id="28511" name="Bairbre de Brún" is_mep="True" mode="spoken">
      <p sl="ga">Mijnheer de Voorzitter, het Ierse volk heeft gesproken. Het “nee” dat het Ierse volk afgelopen donderdag tegen het Verdrag van Lissabon heeft gestemd was geen “nee” tegen de EU. Ierland hoort gewoon in de EU. Ierland heeft sociale en economische voordelen verworven – zowel in het noorden als het zuiden – door zijn lidmaatschap van de Unie, zij het dat er ook enkele problemen zijn.</p>
      <p sl="ga">De kwestie was: is het Verdrag van Lissabon goed voor het Ierse volk, voor de rest van Europa of voor de ontwikkelingslanden? Het Verdrag van Lissabon werd aan het Ierse volk voorgelegd en is verworpen. Het Verdrag van Lissabon is over en uit. De Ierse burgers willen, net als eerder de burgers in Frankrijk en Nederland, een betere deal.</p>
      <p sl="ga">We hebben nu de kans om het debat over de toekomst van Europa te heropenen. We moeten deze kans met beide handen aangrijpen.</p>
      <p sl="ga">Het zou niet acceptabel zijn dat de EU-leiders manieren proberen te zoeken om de democratisch uitgedrukte wil van het volk te negeren of te omzeilen. Het ratificatieproces moet worden stopgezet, net zoals is gebeurd na de verwerping van de Grondwet van de EU. Maar dit keer moeten we naar het Ierse volk luisteren, we moeten naar het volk luisteren. In Ierland zijn vele van dezelfde zorgen naar voren gekomen die eerder al in Frankrijk en Nederland naar voren werden gebracht. Er moet naar deze zorgen worden geluisterd. We moeten op deze zorgen ingaan.</p>
      <p sl="en">Tijdens de referendumcampagne in Ierland kwamen er steeds maar weer een aantal centrale kwesties naar voren: het democratisch tekort, het verlies van macht van Ierland in Europa, neutraliteit en non-militarisering, de rechten van werknemers en publieke diensten, en het effect van het Verdrag op de ontwikkelingslanden. We moeten op deze kwesties ingaan.</p>
      <p sl="en">Het Europese project wordt nu op de democratische proef gesteld door zijn reactie op de uitslag in Ierland. Wordt er naar het volk geluisterd, worden hun democratische wensen gerespecteerd of vervreemdt het zijn burgers van zich door dat alles aan de kant te schuiven?</p>
      <p sl="en">Volgens mij moet de democratie zegevieren. We moeten luisteren naar wat het Ierse volk heeft gezegd. We moeten niet langer praten over aan één kant zetten of zonder hen verder gaan, hen isoleren of de schuld geven. We moeten zeer aandachtig en kalm luisteren naar wat het Ierse volk heeft gezegd en naar de problemen die ze hebben aangeduid met betrekking tot neutraliteit en de hele kwestie van de militarisering van de EU, de democratie en de stem van Ierland en andere kleine naties in Europa, met betrekking tot de rechten van werknemers en publieke diensten en sociaal Europa.</p>
      <p sl="en">We moeten hiernaar luisteren. We moeten nu de kans grijpen om met de Ierse regering te praten, om naar het Ierse volk te luisteren en een weg naar voren uit te stippelen en een tekst waarin iedereen in de toekomst zich in kan vinden.</p>
    </intervention>
    <intervention id="3-026" speaker_id="28119" name="Kathy Sinnott" is_mep="True" mode="spoken">
      <p sl="en">Mijnheer de Voorzitter, tijdens deze campagne ben ik twee belangrijke sentimenten tegengekomen. Het eerste was een algemeen gevoel dat de besluitvorming steeds verder van de burger komt af te staan ten gunste van een bureaucratie ver weg. Het tweede, misschien wel dieper gekoesterd sentiment was dat er sprake is van een verlies van waarden. Preciezer gezegd, dat ze aan het veranderen zijn.</p>
      <p sl="en">Ierland is er altijd trots op geweest dat het een christelijke natie is, maar ziet zich steeds meer een materialistische natie worden. Sinds vrijdag is er heel geringschattend geoordeeld over mijn land. Het is net alsof je je beledigd voelt. Wat er in feite is gebeurd is dat Ierland heel beslist “nee, dank u” tegen het Verdrag van Lissabon heeft gezegd.</p>
      <p sl="en">Als de reactie op de democratische wil van het volk die ik de afgelopen vijf dagen heb gehoord er een is van verontwaardiging, dan is er iets mis. Vergis je niet: Ierland is pro-Europees. Wij zijn van mening, zoals u duidelijk niet bent, dat het project de weg is kwijtgeraakt. Het is datgene wat het het meest nodig heeft – democratie – uit het oog verloren en de enige mensen die ertoe doen – zijn burgers - vergeten.</p>
      <p sl="en">Voordat u dus probeert ons democratisch besluit te omzeilen, moet u zich twee vragen stellen. Eén: gelooft u echt dat dit Verdrag een referendum in de andere 26 landen zou overleven? En twee: is een land bedreigen omdat het democratisch is democratisch?</p>
      <a text="(Applaus)"/>
    </intervention>
    <intervention id="3-027" speaker_id="1956" name="Frank Vanhecke" is_mep="True" mode="spoken">
      <p sl="nl">Voorzitter, de Europese mandarijnen gedragen zich hoe langer hoe meer als een soort politieke autisten, compleet afgesloten van de echte wereld, van de burgers, die zij nochtans beweren te dienen. Nu zeggen zij dat het kleine Ierland niet het recht heeft om een Europees Verdrag, binnenkort wellicht goedgekeurd door 26 van de 27 lidstaten, tegen te houden. Wat een arrogantie! Enkel Ierland zegt immers neen, omdat enkel Ierland de kans krijgt om neen te zeggen. Iedereen weet dat het gedrocht van Lissabon, als een monster van Frankenstein ontstaan uit een doodgeboren Europese grondwet, massaal weggestemd zou worden door de kiezers van bijna alle andere lidstaten, mochten die kiezers daartoe de kans krijgen. In naam van de democratie wordt een democratische verkiezingsuitslag weggehoond en genegeerd. We zijn goed op weg naar de totalitaire Euro-nazistaat.</p>
    </intervention>
    <intervention id="3-028" speaker_id="23693" name="Alojz Peterle" is_mep="True" mode="spoken">
      <p sl="sl">Het besluit van het Ierse volk was democratisch en we respecteren dat; het is niet nodig om ons democraten op te roepen om respect te tonen. Daar is geen twijfel over mogelijk, en toch is het niet genoeg dat we het respecteren; we moeten ons bewust zijn van de gevolgen en moeten in de Ierse en Europese context begrijpen waarom de meerderheid in een van de meest succesvolle lidstaten van de Europese Unie zich tegen een Verdrag heeft gekeerd dat verleden jaar door staats- en regeringshoofden – ook van Ierland – is ondertekend met de bedoeling om een effectief gezamenlijk antwoord te bieden op lastige nieuwe uitdagingen, of het nu om het milieu, energie, migratie of gezondheid gaat.</p>
      <p sl="sl">Ik ben het ermee eens dat we de tijd moeten nemen om alles op een rijtje te zetten, maar dit moet niet van toepassing zijn op het voortzetten van de ratificatie. Voor het voortzetten van de ratificatie is geen verder nadenken nodig en het proces moet voortgezet worden. Dit gaat niet alleen over Ierland en de hele huidige Europese Unie, maar ook de toekomst van Europa, dat nog niet volledig verenigd is. In deze context feliciteer ik het Sloveense voorzitterschap met al zijn successen bij de benadering van de landen van de westelijke Balkan, en in het bijzonder voor de stabilisatie- en associatieovereenkomst met Servië en Bosnië-Herzegovina. Daar moeten we blij zijn met elke stap vooruit in de geest van het Europese perspectief en daar moeten we alle bronnen die tot conflicten kunnen leiden uitroeien, iets dat mogelijk wordt gemaakt door het Europese perspectief. Ik beveel aan dat we onvermoeibaar doorgaan.</p>
      <p sl="sl">Ik hoop dat de overwinning van de pro-Europese krachten in Macedonië de Raad richting een besluit zal helpen over de start van de onderhandelingen met dat land, dat reeds een kandidaatland is en lange tijd in de wachtkamer heeft moeten zitten. Ook hoop ik dat de nieuwe Macedonische regering, die een stevig mandaat heeft gekregen, profijt zal trekken uit dit nieuwe vertrouwen in een beleid dat ontwikkelingen richting het openen van de onderhandelingen zal versterken.</p>
    </intervention>
    <intervention id="3-029" speaker_id="4262" name="Jo Leinen" is_mep="True" mode="spoken">
      <p sl="de">Mijnheer de Voorzitter, ik verwacht morgen van de Europese Raad duidelijke zelfkritiek, zelfkritiek voor zijn krasse falen om het Europaverdrag bij de mensen over te brengen en hen voor te lichten. Het is werkelijk onthutsend dat de regeringen tot verdragen komen en zelfs mooie ondertekeningsceremonies houden en vervolgens naar huis gaan naar hun hoofdstad en zich er verder niet meer druk om maken. Dat is een belangrijke oorzaak van de ellende die we in het verleden hebben meegemaakt en die we nu weer met Ierland meemaken!</p>
      <a text="(Applaus)"/>
      <p sl="de">Ik eis ook dat dit niet zonder gevolgen blijft: de Raad moet eindelijk zijn blokkade opgeven en met de Commissie en het Parlement een gemeenschappelijke communicatie- of pr-strategie ontwikkelen, opdat we de burgers echt met ons meenenemen op de weg naar Europa en niet achterlaten. Gebleken is dat deze instellingen zich gedragen als ouders die een kind op de wereld zetten en het vervolgens in de goot laten liggen, zonder zich er nog verder om te bekommeren. Dat gaat niet! Er moet een consequentie aan verbonden zijn, namelijk een gemeenschappelijk communicatie- en informatiebeleid, dat ook een onderdeel van een democratie is. Dat is de basis van de democratie, dat de mensen weten waar het om gaat en dat ze meegenomen worden.</p>
      <p sl="de">Ik luister graag naar de mensen in Ierland maar wanneer, zoals mevrouw Sinnott ons gisteren heeft verteld, in een stad de meerderheid tegen het Verdrag van Lissabon heeft gestemd omdat daar een afvalverbrandingsinstallatie wordt gebouwd en wij een Europese wet hebben die eist dat afval wordt verbrand, dan vraag ik me werkelijk af wat een afvalverbrandingsinstallatie in een Ierse stad met het Verdrag van Lissabon te maken heeft. Er waren veel van dat soort argumenten. We moeten ook eerlijk zijn: niet alles wat naar voren werd gebracht is acceptabel en moet serieus worden genomen.</p>
      <p sl="de">We moeten over een nieuwe formule nadenken om Europese verdragen te ratificeren. Elk land moet zijn wil kenbaar kunnen maken en ik hoop dat reeds vanmiddag het House of Lords het Verdrag ratificeert en een duidelijk signaal geeft dat het proces voortgaat.</p>
    </intervention>
    <intervention id="3-030" speaker_id="4514" name="Andrew Duff" is_mep="True" mode="spoken">
      <p sl="en">Mijnheer de Voorzitter, vanmiddag zal het Britse Parlement in Westminster het ratificatieproces van het Verdrag van Lissabon voltooien. Het zal verfrissend zijn om morgen in de pers te lezen dat Groot-Brittannië “ja” zegt tegen Europa. Het zal veel bijdragen aan een herstel van de morele autoriteit en de politieke geloofwaardigheid van Groot-Brittannië en het zou de Ieren moeten helpen om een nieuwe consensus te vinden die minder gebaseerd is op libertas en meer op veritas .</p>
      <p sl="en">Het is bizar dat de heer Farage en zijn rechtse troepen er de voorkeur aan geven dat een referendum in een ander land een besluit neemt namens of in plaats van het Britse soevereine parlement. Het bevestigt mijn mening dat de volksstemming een vorm van democratie is die eventueel geschikt is in een revolutionaire situatie, maar volkomen ongeschikt voor rationele en weloverwogen besluiten over een ingewikkelde Verdragsherziening. Daarom moet dit Parlement de Raad helpen bij het leveren van de inhoud van het Verdrag van Lissabon.</p>
    </intervention>
    <intervention id="3-031" speaker_id="2338" name="Ian Hudghton" is_mep="True" mode="spoken">
      <p sl="en">Mijnheer de Voorzitter, het Verdrag van Lissabon is dood. Zonder unanimiteit is dat simpelweg een juridisch feit. Kiezers hebben, niet alleen in Ierland maar ook in Frankrijk en Nederland, “nee” gezegd tegen de tekst van het Verdrag of zijn tweelingbroer.</p>
      <p sl="en">Om het vertrouwen van onze volkeren terug te winnen moeten we meer doen dan de Lissabontekst van een nieuw kenmerk en een nieuwe naam voorzien en proberen door te drukken. Het nieuwe Verdrag was te makkelijk belachelijk te maken en te ingewikkeld en ondoorzichtig om uit te leggen, waardoor de voorstanders in een land het moeilijk kregen in een referendum.</p>
      <p sl="en">Veel van de veranderingen die in dit Verdrag zijn opgenomen waren goed en zelfs noodzakelijk, maar zijn geformuleerd in zulke onduidelijke, onbegrijpelijke taal dat bijna niemand het kon begrijpen.</p>
      <p sl="en">Het is aan de andere acht lidstaten om te beslissen of en hoe ze doorgaan met de ratificatie, maar ik denk dat het heel goed zou zijn als bijvoorbeeld Groot-Brittannië zou beslissen dat via een referendum te doen en ons laat zien of we het vertrouwen van de mensen hebben om met dit proces door te gaan.</p>
    </intervention>
    <intervention id="3-032" speaker_id="21817" name="Mario Borghezio" is_mep="True" mode="spoken">
      <p sl="it">Mijnheer de Voorzitter, geachte collega’s, als het Ierse referendum onbelangrijk en zonder gevolgen is, waarom is het dan gehouden? Waarom werd er besloten om deze gelegenheid van een volksstemming te bieden, zoals we hebben horen zeggen?</p>
      <p sl="it">Het is een ernstige zaak wanneer een parlement mensen de mogelijkheid en het belang ontzegt om zich in totale vrijheid uit te drukken, zoals het Ierse volk heeft gedaan! Deze uitslag is gewoon een mooie grafsteen, met een Keltisch kruis erbovenop, voor het vooruitzicht van een Europese superstaat dat onze volkeren niet bevalt. Ze houden niet van de uitverkoop van de politieke en ook monetaire soevereiniteit.</p>
      <p sl="it">Welnu, het is een vooruitzicht dat hoop geeft aan degenen onder ons die, net als het Ierse volk, vast geloven in een Europa van volkeren en regio’s. Daarom vragen wij in Padania ook om een referendum, ook al is het Verdrag in juridische termen nu uiteraard verworpen, afgemaakt. Het is afgemaakt door deze ongelooflijke procedure dat een Verdrag dat de toekomst van onze volkeren beïnvloedt wordt goedgekeurd door middel van een parlementaire stemming, waardoor het volk en de burgers worden uitgesloten.</p>
      <p sl="it">Gelukkig is er één vrije natie die in zijn DNA een gevoel heeft van zijn eigen vrijheid. Misschien komt die kracht doordat het heeft moeten vechten voor zijn vrijheid. Het is nu tijd om te zeggen wat de ware betekenis van deze uitslag is: hij zegt “genoeg is genoeg” tegen de Eurocraten uit Brussel die een superstaat willen bouwen die ver afstaat van de belangen en de ziel van de burgers. Wij Padanen voelen ons vandaag allemaal Ieren.</p>
    </intervention>
    <intervention id="3-033" speaker_id="28357" name="Vladimír Železný" is_mep="True" mode="spoken">
      <p sl="cs">Mijnheer de Voorzitter, na het Ierse referendum vaart de heer Schulz, de voorzitter van de socialistische fractie, tegen ons, de burgers van de kleine lidstaten, met name Ierland en de Tjechische Republiek, uit met die typische Duitse hooghartige arrogantie. Volgens hem is het zo dat wanneer zo’n kleine landen het gemeenschappelijke hervormingsproces blokkeren, we moeten vragen of ze in de Unie willen blijven of niet. Ik kan u verzekeren, mijnheer de Voorzitter (en u kunt dit doorgeven, mijnheer Schulz), dat nu de Ieren dit zieke product van het Duitse voorzitterschap, dat het Verdrag van Lissabon wordt genoemd, om zeep hebben geholpen de Tsjechen het met alle plezier willen begraven en toch nog lidstaat willen blijven. Zij zullen het begraven omdat het het Handvest bevat en daarom, voor de eerste keer in zestig jaar de deur in ons land opent voor de teruggave van eigendommen in Sudetenland en voor de herziening van de rechtvaardige uitkomst van de Tweede Wereldoorlog in plaats van de zogenoemde Beneš-decreten. Zij zullen het ook begraven omdat het kleine lidstaten van hun vetorecht berooft en in plaats daarvan de Duitse stemmacht van negen naar achttien stemmen vergroot. De heer Schulz zou er beter aan doen zich af te vragen wat de uitslag in Duitsland zou zijn geweest als het Verdrag van Lissabon aan het Duitse volk was voorgelegd in een referendum. Ik feliciteer de Ieren en ons allemaal.</p>
    </intervention>
    <intervention id="3-034" speaker_id="28359" name="Jana Bobošíková" is_mep="True" mode="spoken">
      <p sl="cs">Dames en heren, de enige democratische en eerlijke oplossing is toe te geven dat het Verdrag van Lissabon dood is en dat het een doodlopende weg was. Morgen zouden de staatshoofden eindelijk moeten erkennen dat in een democratie politiek niet wordt gemaakt boven foie gras in grote zalen met airconditioning, en moeten ophouden het leven van andere mensen vanuit Brussel te proberen te sturen. Het Ierse referendum toont duidelijk aan dat de mensen genoeg hebben van besluiten van bovenaf en ook van de arrogantie van de machtselite van de Unie. De Raad moet het besluitvormingsproces voor de burgers toegankelijk maken en ophouden hen te bedriegen. Kunnen we dan niet van onze geschiedenis leren? Wil de politieke elite echt, na al die bloedige gebeurtenissen van de 20e eeuw, dat de grote landen weer besluiten nemen voor de kleinere landen? Was het niet voldoende dat enkele minister-presidenten en presidenten een flink deel van hun leven in een totalitair regiem hebben geleefd?</p>
      <p sl="cs">Dames en heren, morgen zou de Raad de elementaire beginselen weer eens moeten ophalen: waarom de Unie is ontwikkeld en op welke waarden zij is gestoeld. Hij zou de wetten en de regels moeten respecteren en onmiddellijk moeten verklaren dat verdere ratificatie van het nu dode Verdrag van Lissabon een volslagen nutteloze exercitie is.</p>
    </intervention>
    <intervention id="3-035" speaker_id="4382" name="Avril Doyle" is_mep="True" mode="spoken">
      <p sl="en">Mijnheer de Voorzitter, als u naar mij kijkt omdat ik u moet vertellen hoe we de Ierse uitslag over het Verdrag van Lissabon moeten interpreteren, kijk dan maar een andere kant op: ik kan dat niet. Maar hoewel ik diep teleurgesteld ben over de uitslag, ben ik van één ding zeker: we moeten de uitslag accepteren als de democratische wil van het volk en hem respecteren.</p>
      <p sl="en">Wat een verrassing voor in de geschiedenisboeken, wanneer ik vandaag achter me kijk en een bonte verzameling extreem rechtse Britse collega’s zie, onder wie Jim Allister en ook nog die Britse bajesklant, die allemaal een groene trui dragen en respect eisen voor de Ierse uitslag.</p>
      <a text="(Protesten van bepaalde leden van de IND/DEM-Fractie)"/>
      <p sl="en">Wat hadden de geschiedenisboeken er anders uitgezien als de Britse collega’s de Ierse stem altijd zouden hebben gerespecteerd! Hoe anders had het kunnen zijn! Hoeveel levens hadden er gered kunnen worden! Ik juich het toe – zij het dat het erg laat is. We moeten de Ierse uitslag allemaal respecteren.</p>
      <a text="(Protesten op de achtergrond)"/>
      <p sl="en">Hij had een heleboel tijd om te oefenen achter de tralies; misschien zou hij nu even zijn mond kunnen houden …</p>
      <a text="(Applaus)"/>
      <p sl="en">Een van de Ierse leden van dit Huis, die vanochtend reeds het woord heeft gevoerd, heeft tijdens de campagne folders rondgedeeld met een injectiespuit erop. Misschien kan zij tegen dit Huis zeggen waar in het Verdrag van Lissabon wordt voorzien in euthanasie, waar in het Verdrag van Lissabon abortus, prostitutie, een besluit over de vennootschapsbelasting en risico’s voor de Ierse neutraliteit liggen. Ik wacht op een eerlijk antwoord.</p>
      <p sl="en">De Ierse regering moet de uitslag rustig analyseren, om vast te stellen wat er precies gebeurd is in de tekst van het Verdrag waartegen ons electoraat heeft gestemd, en zij moet antwoorden geven die niet alleen acceptabel zijn voor de nee-zeggers in Ierland maar ook voor alle regeringen van de andere lidstaten en hun burgers, die volgens mij ook het recht hebben om hun zegje te doen en hun standpunt kenbaar te maken, en we moeten dat ook respecteren.</p>
      <p sl="en">Een weloverwogen antwoord op de oprechte zorgen van het Ierse electoraat is nodig, maar we moeten de extremisten niet hun zin geven. Wanneer het stof is neergedaald hoop ik dat de collega’s het met me eens zijn dat een Europa van twee snelheden niet het antwoord is maar het begin van het einde van onze Unie, het meest succesvolle democratische vredesproject van onze tijd.</p>
      <p sl="en">Het is altijd makkelijker geweest om angst aan de man te brengen dan hoop. Een beroemd Iers politicus, iemand uit onze eigen kring, James Dillon, heeft ooit gezegd: “Als een leugen maar goed verteld en vaak genoeg verteld wordt, dan durf ik er vergif op in te nemen dat de waarheid hem nooit zal achterhalen.” Dat is niet het geval geweest. We zijn er niet in geslaagd om feiten van fictie te onderscheiden in de hoofden van een voldoende aantal kiezers, ondanks de dappere pogingen van onze directeur Verkiezingen, Gay Mitchell, en mijn collega’s. Het is nu aan de nieuwe taoiseach, die een ongunstige start heeft gehad, om met een oplossing te komen.</p>
      <a text="(Applaus)"/>
    </intervention>
    <intervention id="3-036" speaker_id="2309" name="Richard Corbett" is_mep="True" mode="spoken">
      <p sl="en">Mijnheer de Voorzitter, we moeten niet alleen naar de Ierse uitslag luisteren maar er ook over nadenken en hem verwerken. Maar we moeten ook, zoals gezegd, naar de andere 26 landen luisteren, naar hun uitslagen en ook naar eventuele zorgen die tijdens hun ratificatie kenbaar zijn gemaakt. En vervolgens moeten we doen wat nodig is om de kloof te overbruggen.</p>
      <p sl="en">Als we inderdaad 26 ratificaties krijgen en één afwijzing, is het noch onredelijk noch ondemocratisch om die ene afwijzing te vragen of zij de mogelijkheid in overweging willen nemen om het hervormingspakket aan te passen, te herzien, beter uit te leggen, misschien een nieuw compromis te zoeken dan dat we alle hervormingen blokkeren. Daar is niets onredelijks of ondemocratisch aan. Immers, zelfs enkelen in het “nee-kamp” in Ierland hebben beweerd dat het hun bedoeling was om nieuwe onderhandelingen te voeren en er een betere overeenkomst uit te slepen.</p>
      <p sl="en">Sommige mensen – en we hebben dat uit sommige delen van dit Huis gehoord – willen alleen maar naar één kant luisteren, naar het antwoord dat ze willen horen, namelijk “nee”. Ik wil naar beide kanten luisteren en vervolgens een oplossing vinden die voor alle 27 landen acceptabel is. We moeten doen wat nodig is om die uitdaging aan te kunnen.</p>
    </intervention>
    <intervention id="3-037" speaker_id="4335" name="Marielle De Sarnez" is_mep="True" mode="spoken">
      <p sl="fr">Mijnheer de Voorzitter, het spreekt voor zich dat het nooit een onbelangrijke gebeurtenis is wanneer mensen “nee” zeggen als ze worden bevraagd over de toekomst van Europa en we kunnen en moeten dit “nee” niet negeren. In tegendeel, we moeten dit onder ogen zien en proberen er een antwoord op te vinden.</p>
      <p sl="fr">Wat mij betreft liggen er twee vragen voor ons. De eerste heeft te maken met democratie. De burgers verwachten van Europa leesbaarheid, zichtbaarheid, begrip, uitleg, onderricht en begeleiding. Deze vraag is voor iedereen, niet alleen voor de nationale regeringen. Hij is ook van toepassing op de nationale instellingen, in het bijzonder de Commissie en de Raad. Dat is de eerste vraag.</p>
      <p sl="fr">De tweede raakt aan de betekenis van Europa, zijn ziel, en zoals Martin Schulz daarnet heeft gezegd, aan zijn bestaansreden. Waarom hebben we Europa gemaakt? Dat valt niet alleen samen te vatten met de kwestie van de markt. We hebben Europa niet alleen gebouwd uit concurrentieoverwegingen; we zijn samen vanwege bepaalde waarden, we hebben een project voor de samenleving, we hebben een model van de samenleving – economisch, sociaal, duurzaam, menselijk – en dit model verdient het om opgepakt, meegenomen en verdedigd te worden. Dat is wat onze medeburgers verwachten.</p>
      <p sl="fr">De wereld is aanzienlijk veranderd sinds het Verdrag van Rome. We moeten het Europese project opnieuw doordenken en een nieuw fundament geven opdat het reageert op de crises die voor ons liggen – vandaag zijn dat de financiële crisis, de voedselcrisis en de energiecrisis – maar ook op de aanzienlijke problemen die voor ons liggen. Hoe kunnen we een groei ontwikkelen of ontwerpen die kwalitatief beter, duurzamer en rechtvaardiger is? Hoe kunnen we morgen ongelijkheden verminderen? Hoe kunnen we tot een nieuw mondiaal evenwicht komen? Hoe kunnen we opnieuw nadenken over de kwestie van de ontwikkelingslanden en in het bijzonder over hoe ze zelfvoorzienend kunnen worden?</p>
      <p sl="fr">Dat zijn de vragen waar we een antwoord op moeten geven en ik denk dat het nu meer dan ooit tijd is dat Europa weer politiek gaat bedrijven.</p>
    </intervention>
    <intervention id="3-038" speaker_id="4439" name="Mogens Camre" is_mep="True" mode="spoken">
      <p sl="da">Mijnheer de Voorzitter, een vooraanstaande, populaire Deense zakenman schreef het volgende in dagblad de Berlingske Tidende van gisteren: “De Europeanen steunen de internationale politieke samenwerking en wereldwijde verantwoordelijkheid volledig. Wanneer de burgers van de EU hun steun voor de democratie op nationaal niveau verklaren, steunen ze uiteraard ook de democratie in een Europese context, en dat is precies wat ze niet krijgen.” We hebben herhaaldelijk de verzekering gekregen dat het Verdrag van Lissabon niet in werking kan treden als zelfs maar één land het heeft verworpen, maar wat schreef de heer Pöttering in zijn verklaring van 13 juni?</p>
      <p sl="de">“De verwerping van de tekst van het Verdrag door één land van de Europese Unie kan niet betekenen dat de ratificatie die reeds heeft plaatsgevonden in achttien landen van de Europese Unie ongeldig wordt.”</p>
      <p sl="da">In het absolutistische tijdperk kwamen koningen en keizers bijeen om met elkaar tot afspraken te komen over de verdeling van de macht. Die tijden zijn weer terug. Prins Pöttering, keizer Barroso en degenen die hun vazalstaten regeren hebben besloten dat de burgers van Europa er niet toe doen. 26 landen mochten niet stemmen, en het enige land dat wel heeft gestemd, Ierland, is tot de ontdekking gekomen dat dit niets betekende. De Unie heeft geen mandaat van het volk.</p>
    </intervention>
    <intervention id="3-041" speaker_id="40817" name="Hanne Dahl" is_mep="True" mode="spoken">
      <p sl="da">Mijnheer de voorzitter, afgelopen vrijdag hebben de Ieren “nee” gestemd tegen het Verdrag van Lissabon, een armzalige kopie van de Grondwet waartegen Frankrijk en Nederland ook “nee” hebben gestemd. Desondanks zegt de voorzitter van de Commissie dat de ratificatie moet worden voortgezet. Ons wordt te verstaan gegeven dat het scepticisme van één land geen rem kan zetten op ontwikkeling. Er wordt net gedaan alsof er een probleem is met het Ierse volk. Maar dat is niet zo. Er is geen kloof tussen het Ierse volk en Europa; er is een kloof tussen het volk en de staats- en regeringshoofden van Europa. Er is geen kloof tussen bepaalde Europese landen en de rest van Europa. Frankrijk, Nederland en Ierland willen geen rem zetten op ontwikkeling; ze wensen een ander soort ontwikkeling. Waarom is dat zo moeilijk te begrijpen? Tegen de heer Schulz zou ik willen zeggen “schaamt u zich”. U vergelijkt wat u anti-Europeanen noemt met fascisten, maar uw retoriek is juist fascistisch. U zegt dat de anti-Europeanen trappen op- en af zijn gelopen en langs de deuren zijn gegaan. Er is niet veel historisch bewustzijn voor nodig om je te herinneren wat er vorige eeuw over zwarte mensen werd gezegd. Dit is een schande! U moest zich schamen!</p>
    </intervention>
    <intervention id="3-042" speaker_id="28255" name="Andreas Mölzer" is_mep="True" mode="spoken">
      <p sl="de">Mijnheer de Voorzitter, het Ierse volk heeft “nee” gezegd tegen het Verdrag en de EU-edelmannen weten niets beters te doen dan de toorn van de Ieren op te wekken en de minister-president bij de Europese Raad te ontbieden waar hij dit “wangedrag” quasi verdedigen moet. Dat is kinderachtig en het Europese visioen van de grondleggers onwaardig. Nog kortzichtiger is het echter wanneer men zonder meer verlangt dat Ierland buiten de EU wordt gezet of ernaar streeft om het EU-Verdrag door te drukken. Als men de stemming herhaalt tot het gewenste resultaat is bereikt, dan zal dat pas echt onherstelbare schade toebrengen aan het imago van Europa.</p>
      <p sl="de">Er zijn in Europa sinds 1990 290 volksstemmingen gehouden. Maar over belangrijke, fundamentele beslissingen, zoals de toetreding van Turkije, de invoering van de euro of nu over het hervormingsverdrag wil men echter geen referenda. Deze opvatting over democratie van Brussel, namelijk dat de burgers hun zegen geven aan de besluiten van de EU of voor de door de EU gewenste partijen stemmen, doet werkelijk aan de Sovjet-Unie denken. In plaats van beledigd om zich heen te slaan moet de EU het “nee” van Ierland accepteren voor wat het is: een kans op een ommekeer, naar een politiek voor de volkeren en de burgers van Europa!</p>
    </intervention>
    <intervention id="3-043" speaker_id="1263" name="Elmar Brok" is_mep="True" mode="spoken">
      <p sl="de">Mijnheer de Voorzitter, beste Martin Schulz. Dat er, zoals aangeduid, zo veel EVP-staatshoofden zijn, duidt erop dat de EVP dichter bij de burger staat en daarom eerder verkiezingen wint. Desondanks duidt een en ander erop dat we een evenwicht moeten zien te vinden tussen verstandig economisch en sociaal beleid.</p>
      <p sl="de">Ik respecteer de Ierse uitslag volledig. Maar ik respecteer niet de leugencampagnes van rechts en links waarin geprobeerd is om de volkeren te misleiden en tegen dit verenigde Europa op te zetten: een verenigd Europa dat het succesvolste idee is dat in de geschiedenis van dit continent voor vrede, vrijheid en welvaart verwezenlijkt is.</p>
      <a text="(Applaus)"/>
      <p sl="de">We moeten inzien dat dit Europa juist deze kleine volkeren helpt. Ze zitten aan tafel, ze zitten in dit Parlement, en er kan in Europa niets tegen hun wil besloten worden, terwijl vroeger de grote landen over de kleine landen heengewalst zijn. Dat is het verschil, dat alle volkeren gelijk zijn in dit Europa en dat wilt u ook vernietigen, mijnheer Farage, met uw imperialistische Britse ideeën!</p>
      <p sl="de">Wij willen dit Verdrag, opdat de uitbreiding functioneert, opdat democratie wordt ingevoerd - aangezien de democratische kloof daardoor wordt gedicht en de nationale parlementen worden versterkt - opdat de subsidiariteitsclausule veilig wordt gesteld, opdat we de uitdagingen van de toekomst tegemoet kunnen treden - van de energiecrisis tot de bestrijding van de georganiseerde misdaad - opdat we in staat zijn een antwoord te geven op de voedsel- en olieprijzen en dergelijke. Dit alles zal vernietigd worden als we de instrumenten waarin het Verdrag van Lissabon voorziet, in het bijzonder die welke betrekking hebben op sociale rechten, namelijk het Handvest van de grondrechten en vragen die met de “sociale clausule” te maken hebben, niet krijgen.</p>
      <p sl="de">26 lidstaten kunnen het Verdrag ratificeren en elk van hen heeft zich ertoe verplicht dat te doen. Van Groot-Brittannië heb ik geleerd dat in een representatieve democratie het parlement voor het volk kan spreken en ik laat me niet door de UKIP kapotmaken wat ik van Groot-Brittannië heb geleerd. Daarom kunnen de 26 lidstaten het Verdrag door het parlement laten ratificeren. En als dat gelukt is, kan het Ierse volk de zaak nog een keer in overweging nemen. Dan wachten we op voorstellen van Ierland, opdat de Gemeenschap van 27 bij elkaar blijft, omdat ik geen verdeeld Europa, geen kern-Europa wil hebben. Ik wil een Europa van 27, dat een eenheid van landen met gelijke rechten blijft en daarom steun ik het Verdrag van Lissabon.</p>
    </intervention>
    <intervention id="3-044" speaker_id="1289" name="Proinsias De Rossa" is_mep="True" mode="spoken">
      <p sl="en">Mijnheer de Voorzitter, ik ben minder diplomatiek dan de meesten van mijn collega’s in dit Huis. Het is een feit dat leugens, grote leugens en statistieken de waarheid hebben verslagen in het Ierse referendum.</p>
      <p sl="en">Lissabon is niet dood. Toch is de keuze die in Ierland werd gemaakt een soeverein besluit van het Ierse volk. Het enige volk dat van dat besluit over het Verdrag kan afwijken is het Ierse volk.</p>
      <p sl="en">Of dat wel of niet gebeurt hangt af van de besprekingen die morgen beginnen tussen de Ierse regering en de andere 26 staatshoofden. Er is geen toverstaf. Het zal tijd kosten om tot conclusies te komen.</p>
      <p sl="en">Ik stel een nieuwe deadline voor ratificatie van Lissabon voor. Ik denk dat het een redelijk doel is om de deadline voor de Europese verkiezingen te stellen.</p>
      <p sl="en">Als het Ierse volk ontevreden blijft over Lissabon in welke vorm dan ook waarin het uiteindelijk is overeengekomen tussen ons en de rest van Europa, dan heeft Ierland geen andere optie dan zijn relatie met de Unie te herzien.</p>
      <p sl="en">Dat zou een rampzalige koers zijn voor ons land. Europa heeft erg weinig te verliezen als het Ierland verliest, maar Ierland heeft alles te verliezen als het Europa verliest.</p>
      <p sl="en">De wereldwijde problemen waarvoor we allemaal staan in deze continu veranderende en onderling verbonden wereld zijn duidelijk: klimaatverandering, demografische verandering, migratie en de energiecrisis, honger en armoede die miljoenen doodt, onveiligheid van mensen, internationale misdaad, en daar bovenop nog een identiteitscrisis in bijna al onze lidstaten. Deze problemen kunnen niet worden opgelost doordat lidstaten de luiken dichtdoen en hopen dat de problemen weggaan.</p>
      <p sl="en">Mag ik er tot slot op aandringen dat Europa concreet aantoont dat het fatsoenlijke leef- en werkomstandigheden kan leveren? Dat zal onze eenheid en solidariteit versterken en tot een positieve oplossing voor deze crisis leiden.</p>
      <a text="(Applaus)"/>
    </intervention>
    <intervention id="3-045" speaker_id="28124" name="Gunnar Hökmark" is_mep="True" mode="spoken">
      <p sl="en">Mijnheer de Voorzitter, even een gedachteoefening: als de Ieren “ja” hadden gestemd, zou er dan iemand hier hebben geloofd dat op onze groene T-shirts de tekst “Respecteer de Ierse uitslag” zou hebben gestaan? De waarheid is dat ze noch de Ieren, noch de democratie respecteren. Ze respecteren alleen een “nee” en dat is tamelijk uniek.</p>
      <p sl="en">Toen Zweden tot de Europese Unie toetrad, waren er twaalf lidstaten. Dat was in 1995. Tegenwoordig zijn er 27 lidstaten. Dat is een hele verandering en ik denk dat slechts weinigen in twijfel kunnen trekken dat Europa veel, veel beter is geworden door deze uitbreiding en deze grote ontwikkeling. We kunnen vandaag zeggen, wanneer we discussiëren over het Ierse referendum, dat degenen die de hele tijd “nee” hebben gezegd het de hele tijd bij het verkeerde eind hebben gehad en wij, die een verdere ontwikkeling van de Europese Unie hebben bepleit, het bij het juiste eind blijken te hebben.</p>
      <p sl="en">Laten we daarom op dezelfde manier doorgaan als waarop we die resultaten hebben bereikt: volhardend, met visie, democratie en respect voor elk lidstaat. Laten we doorgaan met de democratie in elke lidstaat met een ratificatieproces, maar ook het besluit van elke lidstaat respecteren en ondertussen ook niet vergeten dat we moeten volharden. We moeten verder gaan met betrekking tot de energiemarkt, de interne markt en hoe we betere resultaten kunnen bereiken op alle gebieden, maar ook moeten we begrijpen dat het Verdrag van Nice niet genoeg is als we met dezelfde ontwikkeling en dezelfde visies doorgaan waarmee we zo veel hebben bereikt. Laten we dus doorgaan en laten we het Europa zijn dat “ja” zegt. Laten we niet vergeten dat de “nee-mensen” niets hebben bereikt in dit Europa.</p>
      <a text="(Applaus)"/>
    </intervention>
    <intervention id="3-046" speaker_id="28312" name="Borut Pahor" is_mep="True" mode="spoken">
      <p sl="sl">Deze discussie is niet nieuw. We hebben reeds een vergelijkbare discussie gehad toen kiezers in Frankrijk en Nederland het Grondwettelijk Verdrag hebben afgewezen. Destijds hebben de Commissie en de Raad ons verzekerd dat het ratificatieproces door zou gaan, maar vervolgens zijn ze allebei, samen met ons Parlement, gezwicht voor de verleiding om het ratificatieproces stop te zetten.</p>
      <p sl="sl">Vandaag ben ik, ondanks ons respect voor het besluit van de Ierse kiezers, ervoor om dit ratificatieproces nu niet stop te zetten maar het helemaal af te ronden. Ik denk dat het in dit geval gemakkelijker is om oplossingen te vinden om het Verdrag van Lissabon geaccepteerd te krijgen dan dat we nogmaals voor de verleiding bezwijken en het proces stopzetten vanwege één referendum.</p>
      <p sl="sl">Ten tweede moet iets volstrekt helder voor ons zijn: er bestaat een grote kloof in de perceptie van het belang van de Europese Unie tussen de politieke elite in het land, in nationale kringen, in de Europese Unie en de meerderheid van onze burgers. Hier moeten we ons afvragen of het Parlement, de Raad en de Europese Commissie meer kunnen doen om deze communicatiekloof te overbruggen en ons volk opnieuw te inspireren met de Europese gedachte.</p>
      <p sl="sl">Ik juich de plannen van het Sloveense voorzitterschap voor de Raad van morgen toe, maar zou willen dat het dit – een nieuwe communicatiestrategie voor een dialoog tussen de burgers en de Europese Unie – niet alleen bespreekt met het oog op het voltooien van de ratificatie van het Verdrag van Lissabon, maar ook om andere redenen.</p>
      <a text="(Applaus)"/>
    </intervention>
    <intervention id="3-047" speaker_id="1873" name="Íñigo Méndez de Vigo" is_mep="True" mode="spoken">
      <p sl="es">Mijnheer de Voorzitter, er is hier vandaag gesproken over respect en we moeten inderdaad de uitslag van het Ierse referendum respecteren, zowel degenen die “ja” hebben gestemd als degenen die “nee” hebben gestemd.</p>
      <p sl="es">Ik geloof dat we het er allemaal over eens zijn dat we de overige landen moeten respecteren en daarom moeten doorgaan met de ratificatie. Ik wil echter praten over respect voor de democratie en ik wil duidelijk stellen dat goedkeuring door het volk dezelfde waarde heeft als parlementaire goedkeuring; precies dezelfde waarde; precies dezelfde waarde. De eerste “r”, die van respect.</p>
      <p sl="es">De tweede “r”, die van reflectie. We moeten kijken naar de redenen die tot het “nee” in Ierland hebben geleid, we moeten ons inspannen om uit te leggen waarom het Verdrag van Lissabon beter is dan de huidige verdragen en we moeten dat doen met feiten en cijfers.</p>
      <p sl="es">We moeten de mensen uitleggen dat – net als het Ierse paard New Approach , dat een paar dagen geleden de Epsom Derby won – het Verdrag van Lissabon ook een new approach is, dat Europa nodig heeft om meerwaarde te bieden aan zijn mensen.</p>
      <p sl="es">En na die reflectie is de derde “r” die van resolutie . We moeten een oplossing vinden en ik wil in dat opzicht volstrekt duidelijk zijn: enkele van de “nee-aanhangers” hebben een dodelijk en schandelijk argument gebruikt. Zij zeiden: “Stem ‘nee’ en we zullen opnieuw over het Verdrag van Lissabon onderhandelen en er voordelen voor Ierland uitslepen.”</p>
      <p sl="es">Ik wil hier duidelijk stellen dat Europa een gemeenschap van rechten is waar de affectio societatis en het pacta sunt servanda heersen. En in het Europees Parlement zeggen we duidelijk dat er niet opnieuw onderhandeld wordt over het Verdrag van Lissabon: de Europeanen en dit Parlement geloven dat dit noodzakelijk is voor Europa om verder te komen. En wij, degenen die voor het Verdrag van Lissabon zijn, willen verder bouwen.</p>
      <p sl="es">Mijn vraag is: wat is het alternatief van degenen die een “nee” willen? Zouden ze me dat eens kunnen uitleggen?</p>
    </intervention>
    <intervention id="3-048" speaker_id="4311" name="Bernard Poignant" is_mep="True" mode="spoken">
      <p sl="fr">Mijnheer de Voorzitter, het is vandaag 18 juni en als Fransman ben ik doordrenkt van het appel uit Londen: bied weerstand, ga door, hou vol en geef nooit op. Het woord “veto” bestaat uit dezelfde vier letters als het woord “vote”, maar er is geen veto voor de anderen dus we moeten doorgaan. Dat gezegd hebbend, is dit het zesde “nee” op negen referenda die sinds de val van de Berlijnse Muur zijn gehouden. Dat stelt ons voor vragen.</p>
      <p sl="fr">Men zegt dat Europa niet sociaal genoeg is en dat het nooit sociaal genoeg zal zijn. Het is niet democratisch genoeg, het zal onvolmaakt blijven. Het is te bureaucratisch; er zullen altijd technici zijn die technocraten worden genoemd. Ik geloof dat het in een verschrikkelijke identiteitscrisis zit. Vroeger was het allemaal eenvoudiger. Tegenwoordig is het een beetje in de war: het begrijpt niet langer wat zijn betekenis, zijn geschiedenis, zijn bestemming is. Aan dat soort dingen moeten we iets doen. Hier is echte leiding voor nodig en vanuit dat oogpunt bezien zijn we een beetje verweesd.</p>
      <a text="(Applaus)"/>
    </intervention>
    <intervention id="3-049" speaker_id="4433" name="Stefano Zappalà" is_mep="True" mode="spoken">
      <p sl="it">Mijnheer de Voorzitter, geachte collega’s, het komt mij voor dat de vergadering van de Europese Raad van morgen – zoals zowel de fungerend voorzitter als voorzitter Barroso heeft gezegd – in feite een aantal punten op zijn agenda heeft staan en niet alleen de uitslag van het referendum in Ierland.</p>
      <p sl="it">Maar het spreekt voor zich dat deze kwestie bijna het hele debat van vanochtend in beslag heeft genomen. Het is een belangrijke kwestie. Er zijn verschillende redenen gegeven en geanalyseerd waarom het Ierse volk dat antwoord heeft gegeven, feitelijk met slechts een kleine marge verschil ten opzichte van de “ja-stemmers”.</p>
      <p sl="it">Er is al veel over gezegd, maar ik geloof dat we op een concrete manier het thema moeten oppakken waarom de Ieren zo gereageerd hebben en vervolgens moeten beslissen hoe we verder gaan. Ik herhaal, er is al veel over gezegd, maar ik denk dat het antwoord ligt in het feit dat het de Europese burgers aan informatie ontbreekt. Iedereen heeft er schuld aan: het is deels onze schuld en het is de schuld van de regeringen. In algemene termen is gesteld – en ik ben het daar mee eens – dat regeringen met de eer gaan strijken als dingen goed gaan, maar als ze verkeerd gaan of er redenen voor kritiek zijn, Europa altijd de schuld krijgt. Dat is zeker waar.</p>
      <p sl="it">Desondanks, mijnheer de Voorzitter, voorzitter van de Raad, voorzitter van de Commissie, dwingt niemand iemand om in Europa te blijven. We moeten volgens mij de uitslag van het Ierse referendum respecteren. Maar we moeten ook de wensen van de andere 26 lidstaten respecteren; momenteel 18 maar binnenkort 26. Ik geloof dat niemand als het ware gedwongen moet worden in een kooi te blijven die hem niet bevalt. Europa moet voorwaarts gaan, Europa kan niet stilstaan.</p>
      <p sl="it">Ik rond af, mijnheer de Voorzitter. Morgen moet de Europese Raad naar mijn mening een duidelijke beslissing nemen over een nieuwe strategie – de staats- en regeringshoofden kunnen dat doen – een nieuwe strategie waarbij degenen die willen blijven blijven, maar Europa voorwaarts moet gaan in het algemeen belang.</p>
    </intervention>
    <intervention id="3-050" speaker_id="1311" name="Gary Titley" is_mep="True" mode="spoken">
      <p sl="en">Mijnheer de Voorzitter, ik neem aan dat de obsessie van de leider van de Britse Onafhankelijkheidspartij met fraudeurs het gevolg is van de hechte relatie die zijn eigen partij met fraude en fraudeurs heeft.</p>
      <p sl="en">Om terug te keren naar het hoofdpunt van het debat: het is duidelijk dat het Verdrag van Lissabon niet op 1 januari in werking kan treden, zoals we gehoopt hadden. We moeten wachten tot de Ierse regering ons zegt hoe we volgens haar verder moeten gaan. Maar ondertussen zouden de andere staten hun soevereine recht moeten uitoefenen om dit Verdrag te ratificeren. Mijn eigen lidstaat zal zijn ratificatieproces vandaag voltooien conform zijn lange en algemeen geaccepteerde parlementaire traditie.</p>
      <p sl="en">Ondertussen gaat de globalisering gestaag door en daarmee ook de onzekerheid die zij opwekt, waarvan we veel bewijs zagen in het Ierse referendum. De EU is een politiek proces dat is ontworpen om dat soort kwesties aan te pakken en daarom zouden we daar ook mee bezig moeten zijn: kijken naar de Millenniumdoelstellingen voor ontwikkeling, naar klimaatverandering, naar migratie. Wat wordt eraan gedaan? Daarom zal ik niet te veel doen aan naar binnen gekeerd institutioneel navelstaren en nadenken over actie om het lot van onze burgers te verbeteren.</p>
      <p sl="en">Maar ik heb nog een vraag voor het Sloveense voorzitterschap: kunt u me zeggen wat de implicaties van het Ierse “nee” zijn voor de toetreding van Kroatië tot de Europese Unie?</p>
    </intervention>
    <intervention id="3-051" speaker_id="28269" name="Jerzy Buzek" is_mep="True" mode="spoken">
      <p sl="pl">Mijnheer de Voorzitter, we debatteren hier over de voorbereidingen voor de Europese Raad. Ik ben uiteraard van mening dat alle leden die het woord hebben gevoerd gelijk hebben vanuit het standpunt van een grotere of kleinere groep Europeanen. We moeten echter niet vergeten dat als dit debat vorige week woensdag had plaatsgevonden, het heel anders zou zijn geweest. We zouden zeker niet over het probleem van het Verdrag van Lissabon hebben gedebatteerd. In plaats daarvan zouden we over de dagelijkse problemen van de Europeanen hebben gedebatteerd.</p>
      <p sl="pl">Zoals de zaken er nu voor staan, maken de burgers van de Europese Unie zich niet echt druk over de verwerping van het Verdrag door het Ierse volk. Ze maken zich veel drukker over de prijs van benzine aan de pomp en over andere problemen die elke dag ontstaan. Het zou verkeerd zijn voor onze debatten van vandaag en de uitkomst van de top als we ons exclusief op het Verdrag van Lissabon zouden richten.</p>
      <p sl="pl">We moeten beseffen dat op ons politici momenteel een dringend beroep wordt gedaan om twee belangrijke kwesties aan te pakken. De ene is hoe we moeten reageren op de gewone verwachtingen van onze burgers; de andere is het Verdrag van Lissabon en de tenuitvoerlegging ervan. Laatstgenoemde kwestie zal ons toekomstig vermogen bepalen om de zorgen van het Europese volk aan te pakken. We moeten daarom proberen deze kwesties van elkaar te scheiden en niet alleen debatteren over het Verdrag van Lissabon, maar ook over kwesties die onze burgers momenteel interesseren.</p>
      <p sl="pl">We moeten de burgers uitleggen waarom de aanneming van het Verdrag en de tenuitvoerlegging ervan het eenvoudiger zal maken om hun dagelijkse problemen op te lossen. We moeten uitleggen waarom de institutionele oplossingen die wij voorstellen goed zijn voor de Europese Unie. De voorgestelde maatregelen zullen tot grotere solidariteit en zorg voor elkaar leiden, met groter respect voor de zaken waarvoor we in elk van onze landen staan.</p>
    </intervention>
    <intervention id="3-052" speaker_id="2107" name="Jan Andersson" is_mep="True" mode="spoken">
      <p sl="sv">Ik ben het er volkomen mee eens dat elke lidstaat het recht heeft om zijn zegje te doen. Dat is een democratisch recht. Ik ben ook van mening dat het Verdrag van Lissabon in vele opzichten beter is dan het huidige Verdrag. Dat geldt voor de ruimte voor verdere uitbreiding en meer openheid, maar ook voor de rechten van werknemers.</p>
      <p sl="sv">Toen ik tijdens de campagne een bezoek aan Ierland bracht en met vertegenwoordigers van de vakbonden sprak, was er terechte zorg dat de relatie tussen de markt en sociale rechten momenteel niet in evenwicht is. Ook in Ierland werd er verwezen naar de arresten van het Europese Hof van Justitie in de zaken Laval en Rüffert. De twee meest ernstige gevolgen zijn: ten eerste dat gelijke behandeling niet langer meer van toepassing is na de arresten. Werknemers uit lidstaten met een laag loonniveau moeten tevreden zijn met het minimumloon en krijgen geen gelijke beloning. Ten tweede is het recht om te staken op een volslagen onacceptabele wijze ingeperkt.</p>
      <p sl="sv">De Raad en de Commissie moeten vat zien te krijgen op deze kwesties. Het is een kwestie van evenwicht tussen een sociaal Europa en een Europa van de markt. Als we hier niet het juiste evenwicht vinden, zullen onze mensen de EU de rug toekeren. We dragen hier allemaal, alle drie de instellingen, onze verantwoordelijkheid en snel handelen is geboden.</p>
    </intervention>
    <intervention id="3-053" speaker_id="28424" name="Tunne Kelam" is_mep="True" mode="spoken">
      <p sl="en">Mijnheer de Voorzitter, respect voor de Ierse kiezers is geen probleem, maar we moeten hetzelfde respect hebben voor de besluiten die door achttien democratisch gekozen nationale parlementen zijn genomen en verder hetzelfde respect tonen voor de acht resterende lidstaten door ook hen in alle vrijheid over het Hervormingsverdrag te laten stemmen. Met alle respect voor de Ierse uitslag, de EU van 27 lidstaten kan niet in politieke gijzeling worden genomen door een beperkt aantal tegenstanders van het Verdrag van Lissabon. Er is geen alternatief voor de EU-hervormingen. Ja, Europa kan stoppen, maar de wereld om ons heen zal niet stoppen vanwege ons en het meest dramatische slachtoffer van deze uitslag zal de solidariteit van Europa zijn: ons gemeenschappelijke buitenlands en veiligheidsbeleid en de energiesolidariteit.</p>
      <p sl="en">Er is ook een ethische dimensie waar we op moeten ingaan. Dit referendum herinnert ons eraan dat we ons geloofwaardig moeten inzetten voor onze voornaamste waarden. Onze burgers raken wellicht nooit volledig op de hoogte van de details van de Verdragen, maar men kan het altijd aan hen overlaten om een onderscheid te maken tussen integriteit en echt commitment aan de ene kant en halve waarheden en Realpolitik aan de andere kant. In plaats van leiders die van de ene nationale verkiezing naar de andere leven, in plaats van zich te buiten te gaan aan consumentendemocratie die er op gericht is om steeds meer geld uit Europa te halen, hebben we leiders nodig die een appel kunnen doen op onze burgers: “Wat kun jij in de eerste plaats doen voor Europa?” En geloof me, als we dergelijke leiders hebben, dan zullen we de burgers vinden die ons zullen steunen.</p>
    </intervention>
    <intervention id="3-054" speaker_id="23707" name="Libor Rouček" is_mep="True" mode="spoken">
      <p sl="cs">Dames en heren, zes maanden geleden hebben 27 staats- en regeringshoofden zich ertoe verplicht om het Hervormingsverdrag te ratificeren door hun handtekening onder dat document te zetten. Ik wil dat de Europese Raad daaraan wordt herinnerd op zijn vergadering van donderdag. In het bijzonder wil ik dat de Tsjechische minister-president, Mirek Topolánek, wordt herinnerd aan de plicht om de ratificatie uit te voeren. Hij stelt, min of meer net als de Tsjechische president, dat het Verdrag van Lissabon dood is en dat het geen zin heeft om door te gaan met de ratificatie. Ik zou in het bijzonder een beroep willen doen op de minister-presidenten die tot de fractie van de Europese Volkspartij behoren om de Tsjechische minister-president aan zijn plicht te herinneren en aan de verantwoordelijkheid van een land dat binnenkort het voorzitterschap op zich zal nemen. Aangezien de Tsjechische Republiek op 1 januari 2009 het voorzitterschap van de EU overneemt, ligt het laatste hoofdstuk van het ratificatieproces, de oplossing van het hele probleem van het Verdrag van Lissabon, uitgerekend op de schouders van dat land. Ik zeg opnieuw dat ik graag zou zien dat de Europese Volkspartij de Tsjechische minister-president aan zijn plicht herinnert.</p>
    </intervention>
    <intervention id="3-055" speaker_id="33987" name="Monica Maria Iacob-Ridzi" is_mep="True" mode="spoken">
      <p sl="ro">De Europese Raad die we vandaag voorbereiden is beslissend voor de toekomst van Europa. Een van de meest welvarende landen van Europa en een representant van economisch succes doordat het de Europese integratieprocedures heeft geïmplementeerd heeft “nee” gezegd tegen het Verdrag van Lissabon. Tegelijkertijd hebben achttien Europese landen dit document aangenomen, merendeels dezelfde achttien die ook “ja” hebben gezegd tegen het Grondwettelijk Verdrag.</p>
      <p sl="ro">Ik ben eveneens zeer teleurgesteld over de uitslag van het referendum in Ierland, net als vele van de vorige sprekers. Toch moet de Europese Unie doorgaan met de hervormingen die noodzakelijk voor haar zijn. Een Europa van verschillende snelheden, waarvoor zelfs al sinds het Verdrag van Amsterdam procedures zijn, en met welomschreven uitsluitingsmogelijkheden, is de enige manier waarop we op dit moment voorwaarts kunnen gaan. De kans die Ierland heeft gehad om zich te ontwikkelen moet ook aan de landen worden geboden die zich onlangs bij de EU hebben aangesloten, zoals Roemenië. In tijden als deze moeten we onthouden wat ons bindt en ons opnieuw groeperen rond de dingen die ons binden en ons een reden geven om voorwaarts te gaan.</p>
      <p sl="ro">In zijn beroemde toespraak ten gunste van een Verenigde Staten van Europa heeft sir Winston Churchill gezegd dat, als Europa eens verenigd zou zijn in het delen van zijn gemeenschappelijke erfenis, er geen grenzen zouden zijn aan het geluk, de welvaart en roem waarin zijn volk zich kon verheugen. Ik geloof in dit visioen en tegelijkertijd weet ik dat er grote inspanningen verricht moeten worden om dat te bereiken. En toch mag dit ons er niet van weerhouden om door te gaan.</p>
    </intervention>
    <intervention id="3-056" speaker_id="4246" name="Othmar Karas" is_mep="True" mode="spoken">
      <p sl="de">Mijnheer de Voorzitter, we hebben verbeteringen nodig, geen rechtvaardigingen! Maar het moet duidelijk gezegd worden dat de nationale regeringen de hoofdverantwoordelijkheid dragen voor de stemming jegens de EU in onze lidstaten. Eén ding moet er uit de EU-top van morgen en overmorgen komen: een verontschuldiging van onze staats- en regeringshoofden aan de burgers van hun lidstaat voor hun onoprechte omgang met de besluiten van de Gemeenschap, voor de ontoereikende informatie aan hun burgers en de communicatie met hen, voor het gebrek aan moed en waarachtigheid wat betreft hun medeverantwoordelijkheid voor Europese besluiten.</p>
      <p sl="de">Europees beleid is binnenlands beleid. Het moet daarom ook een integraal bestanddeel van het informatie- en communicatiebeleid van de overheid worden. De Europese Unie tot zondebok maken voor alle problemen, in plaats van medeverantwoordelijkheid op zich te nemen, en twee weken voor een referendum de bevolking om instemming te vragen is oneerlijk, onverantwoordelijk en onoprecht. Dames en heren, er moet hier wat verbeteren!</p>
    </intervention>
    <intervention id="3-057" speaker_id="33984" name="Ioan Mircea Paşcu" is_mep="True" mode="spoken">
      <p sl="en">Mijnheer de Voorzitter, het Ierse “nee” is een indicatie dat een niet eerder vertoond en succesvol experiment in de wereldpolitiek, de EU, in moeilijkheden zit. Maar een referendum moet, om echt iets te zeggen over de wil van het volk, worden voorafgegaan door een informatiecampagne. In het Ierse geval kunnen we dat afmeten aan de mate van overeenstemming of het totale gebrek eraan, tussen het Verdrag van Lissabon en de argumenten die ertegenin zijn gebracht.</p>
      <p sl="en">Uiteraard dwingt de democratie ons om rekening te houden met de Ierse uitslag, wat we ook doen. Maar evenzeer geldt dat democratie niet kan worden uitgeoefend ten koste van de rechten van de anderen, namelijk degenen die het Verdrag van Lissabon reeds hebben geratificeerd en, wat het belangrijkste is, zij kan niet worden misbruikt om de meerderheid door een minderheid te laten chanteren.</p>
      <p sl="en">Ik ben bang dat het Ierse “nee” bestaande tendensen om beleidsmaatregelen van de Gemeenschap te hernationaliseren eerder aanmoedigt dan ontmoedigt, doordat het juridisch vacuüm wordt verlengd waarin de EU zich sinds de verwerping van het Grondwettelijk Verdrag bevindt.</p>
      <p sl="en">Ik zou willen afsluiten door te zeggen dat ik het, als lid van het Europees Parlement uit een voormalig communistisch land dat veel moeite heeft gedaan om tot de Unie te worden toegelaten, verschrikkelijk zou vinden als het communisme langer zou hebben geleefd dan de Europese Unie.</p>
    </intervention>
    <intervention id="3-058" speaker_id="28341" name="Mirosław Mariusz Piotrowski" is_mep="True" mode="spoken">
      <p sl="pl">Mijnheer de Voorzitter, het lijkt erop dat alle overeenkomsten die in Lissabon tot stand zijn gekomen tot mislukken zijn gedoemd. De Lissabonstrategie en het Verdrag van Lissabon zijn beide uiteindelijk een fiasco geworden.</p>
      <p sl="pl">Afgelopen week heeft Ierland het Verdrag van Lissabon in een referendum afgewezen. Dit betekent dat het document nu dood is. Op de komende top zal vastgesteld moeten worden of er enige hoop is dat het Verdrag nieuw leven kan worden ingeblazen. Het Europees Parlement zou een duidelijk signaal moeten uitzenden dat het de regels van de democratie accepteert, ook al zijn sommige leden misschien niet gelukkig met de uitkomst. Het Ierse volk beledigen en dwingen is onaanvaardbaar. Een manier om aanvaardbare druk uit te oefenen is door het proces van het ratificeren van het Verdrag in andere landen voort te zetten. De extreme en onverantwoordelijke opmerkingen waarin de mogelijkheid wordt geopperd dat zo’n vermeend arrogant land uit de Unie wordt gezet zijn een reden voor grote schrik.</p>
      <p sl="pl">Wij hopen dat de Europese Raad zal nadenken over een nieuwe en meer democratische formule voor de Europese Unie.</p>
    </intervention>
    <intervention id="3-059" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">Mijnheer de Voorzitter, we weten allemaal dat de democratie geen lange, kalme rivier is, maar we weten ook dat we de democratie hebben gekozen om onze samenleving in te richten. Daarom verschilt het Ierse “nee” voor mij niet van het Franse “nee” of het Nederlandse “nee”, maar net als in 2005 hebben we niet weten uit te leggen waarom Europa goed is voor onze burgers. We hebben hen niet weten gerust te stellen met betrekking tot de ecologische crisis die hen vol treft. Ik ben echter niet voor speculeren en ik geloof dat we tot het einde van de ratificatie moeten wachten. Ik zou daarentegen de Raad willen vragen om een sterk signaal aan de burgers te geven om te laten zien dat er een oprecht verlangen is naar transparantie en een verlangen om de democratie te versterken met betrekking tot onze medeburgers. Ik vraag aan de Raad of hij zijn deuren wil openen en ik doe het verzoek om de voorzitterschappen van de Commissie en de Raad tegelijk met de Europese verkiezingen aan te wijzen. Ja, dat zou een sterk signaal zijn en we hebben geen ratificatie van het Verdrag nodig om dat soort veranderingen door te voeren.</p>
    </intervention>
    <intervention id="3-060" speaker_id="28115" name="Mairead McGuinness" is_mep="True" mode="spoken">
      <p sl="en">Mijnheer de Voorzitter, dit is een levendig debat en een waarnaar ik zeer aandachtig heb geluisterd. Ja, de Ieren hebben gesproken en ze hebben “nee” gezegd. Maar een van de dingen die mij zeer verontrusten, is dat degenen die “nee” hebben gestemd het idee hadden dat daar geen risico’s aan verbonden waren; ze hadden wellicht het idee dat de status-quo zou zegevieren. Nu is heel duidelijk geworden uit dit debat dat andere landen menen dat hun ratificatieproces via het parlement net zo geldig is en dat dat voortgezet zal worden.</p>
      <p sl="en">Er zal dus een soort dilemma voor Ierland en de Ieren zijn wanneer ze naar de situatie kijken als 26 lidstaten ratificeren en het is dringend nodig dat onze taoiseach, Brian Cowen, de komende dagen naar voren komt met op zijn minst een beschouwing en misschien wel voorstellen over de weg vooruit.</p>
      <p sl="en">Mag ik me in het bijzonder tot Kathy Sinnott richten, die naar mijn menig met enkele tamelijk verschrikkelijke argumenten campagne heeft gevoerd om “nee” te stemmen? Mag ik tegen haar zeggen, wat betreft deze bezorgdheid over een verlies van waarden in Ierland, dat we Europa niet de schuld kunnen geven van het verlies van waarden in Ierland. We hebben dat zelf gedaan en laten we ermee ophouden om de verantwoordelijkheid op de Europese Unie af te schuiven en misschien eens kijken naar onze eigen materialistische waarden in Ierland en elders.</p>
    </intervention>
    <intervention id="3-061" speaker_id="23717" name="Genowefa Grabowska" is_mep="True" mode="spoken">
      <p sl="pl">Mijnheer de Voorzitter, ik ben er vast van overtuigd dat het proces van het ratificeren van het Verdrag van Lissabon voortgezet moet worden. Voor de landen die het document ondertekend hebben is dit een internationale juridische plicht, die voortvloeit uit het Verdrag van Wenen inzake het verdragenrecht.</p>
      <p sl="pl">Het Verdrag biedt een kans om essentiële hervormingen van de Unie door te voeren. Hierdoor wordt het bijvoorbeeld mogelijk dat er in Europa een gemeenschappelijk energiebeleid wordt ontwikkeld. Een dergelijk beleid is zeer belangrijk voor de Unie en ook voor mijn land, Polen. Het zou energiezekerheid garanderen voor al mijn medeburgers. Ik vertegenwoordig Silezië, dat vijf miljoen inwoners telt. Voor mijn regio zou een dergelijk beleid een kans zijn op vooruitgang en ontwikkeling, omdat Silezië rijk is aan energiebronnen.</p>
      <p sl="pl">Ik stel daarom de vraag: moet dit alles worden gedwarsboomd door het Ierse “nee”? Ik respecteer de uitslag van het referendum in Ierland, maar tegelijkertijd vind ik het moeilijk te accepteren dat de stemmen van 109 964 Ieren, te weten het verschil tussen de “nee-” en de “ja-stemmen”, de toekomst van mijn land, mijn regio en in wezen de toekomst van de Europese Unie zouden kunnen bepalen. Ik vind niet dat dat dit zou mogen gebeuren.</p>
    </intervention>
    <intervention id="3-062" speaker_id="28249" name="Tobias Pflüger" is_mep="True" mode="spoken">
      <p sl="de">Mijnheer de Voorzitter! Ik wil uitdrukkelijk de Ierse bevolking en ook de CAEUC in Ierland bedanken, die campagne heeft gevoerd tegen het Verdrag van Lissabon. Dit Verdrag is intussen drie keer afgewezen: een keer in Frankrijk, een keer in Nederland en nu, in enigszins gewijzigde vorm, in Ierland. Het is noodzakelijk dat dit eindelijk geaccepteerd wordt. Mij schiet Bertolt Brecht te binnen, die ooit gezegd heeft: “Zou het in dat geval niet eenvoudiger zijn dat de regering het volk oplost en een ander kiest?” Zo begrijp ik een reeks uitspraken die hier zijn gedaan. In Ierland werd inhoudelijk gediscussieerd over het Verdrag, in het bijzonder over de neoliberale oriëntatie, de militarisering en bovenal het ondemocratische karakter ervan.</p>
      <p sl="de">Ik geloof dat het noodzakelijk is dat deze uitslag gewoon geaccepteerd wordt. Het Verdrag is dood en we hebben een ander Verdrag nodig! We zullen zeker nota nemen van de reeks ondemocratische uitspraken die hier zijn gedaan en ze documenteren.</p>
    </intervention>
    <intervention id="3-063" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad. − Het woord dat vandaag in deze Kamer het meest frequent gehoord – en gelezen – is, is “respect”. Ik hoop dat u mij toestaat hier aan toe te voegen dat we ook bepaalde feiten moeten respecteren en ik zou graag het volgende willen onderstrepen.</p>
      <p sl="sl">Ten eerste, ratificatie van een nieuw Verdrag over de Europese Unie valt binnen de exclusieve bevoegdheid van de lidstaten. Exclusieve. De Raad speelt absoluut geen rol in deze processen en het voorzitterschap nog minder.</p>
      <p sl="sl">Volgend feit: elk lidstaat voert dit proces uit overeenkomstig zijn eigen regels, die die staat op zijn eigen onafhankelijke en soevereine manier formuleert. Dit brengt ons wellicht naar het punt waar het om draait. Bepaalde lidstaten hebben de parlementaire ratificatie uitgevoerd of zullen dat doen en één lidstaat is gebonden aan een referendum. Toch betekent dat niet dat er iets mis is met parlementaire ratificatie. Ik verwerp ten zeerste de beweringen van hen die menen dat parlementaire ratificatie onvolmaakt is of minder democratisch dan een referendum. Dat is niet waar. Dat is niet waar. Er is absoluut niets mis met parlementaire ratificatie. Vanuit het standpunt van de Europese Unie is dit volkomen gelijk aan andere democratische processen.</p>
      <p sl="sl">Derde feit: elke lidstaat spreekt voor zichzelf. De Ierse kiezers hebben voor Ierland gesproken. Zij hebben niet voor een andere lidstaat gesproken. Dit betekent dat elke andere lidstaat precies hetzelfde recht heeft. Achttien lidstaten hebben het Verdrag van Lissabon reeds geratificeerd, de andere hebben nog geen uitspraak gedaan, en het voorzitterschap is van mening dat de ratificatie moet worden voortgezet. Degenen die beweren dat het Verdrag van Lissabon dood is, degenen die een onmiddellijke stopzetting van het ratificatieproces eisen, ontkennen het recht van de lidstaten om voor zichzelf te spreken, hetzelfde recht dat ze in het geval van Ierland zo vurig verdedigen.</p>
      <a text="(Applaus)"/>
      <p sl="sl">Vierde feit: we hebben deze situatie reeds eerder meegemaakt en hebben toen een oplossing gevonden. Ook in dit geval zullen we een oplossing vinden, die is gebaseerd op de redenen waarom deze situatie is ontstaan, maar het voorzitterschap wil hier niet over speculeren. Het voorzitterschap wil niet meegesleurd worden in een discussie of het Verdrag misschien te ingewikkeld was, of er iets mis is gegaan met de communicatie, of dat er misschien, zoals de heer De Rossa heeft benadrukt, heel veel leugens werden verkondigd. Nee, we zullen het aan onze Ierse collega’s overlaten om de redenen voor een dergelijke uitkomst te analyseren en ook om hun visie voor te stellen op een mogelijke uitweg. En we zullen die uitweg vinden, daar ben ik zeker van. We zullen hem vinden. En de Europese Raad die morgen vergadert markeert het begin van onze zoektocht naar die uitweg.</p>
      <p sl="sl">En het laatste feit: het punt op de agenda voor de ochtendzitting van vandaag was niet de uitkomst van het Ierse referendum, maar de voorbereidingen voor de Europese Raad. Het voorzitterschap zal de discussie in de Europese Raad op deze manier voeren dat Europa niet tot stilstand is gekomen, dat Europa blijft functioneren en daarom zullen we talrijke andere onderwerpen aansnijden overeenkomstig de geplande agenda.</p>
      <p sl="sl">We zullen ingaan op het probleem van de voedsel- en olieprijzen, we zullen ingaan op economische, sociale en milieuonderwerpen, we zullen ingaan op de uitdagingen op het gebied van de internationale ontwikkeling en we zullen ingaan op de kwestie van de westelijke Balkan. Hier wil ik ook graag de vraag van de heer Titley beantwoorden – er zijn geen directe implicaties voor het uitbreidingsbeleid van de Europese Unie, dat zal worden voortgezet evenals het Europese nabuurschapsbeleid en andere beleidsmaatregelen.</p>
      <p sl="sl">Dank u allen en dank in het bijzonder aan degenen die hun standpunten over deze andere onderwerpen naar voren hebben gebracht. Ik heb er het volste vertrouwen in dat de Europese Raad met succes zal verlopen.</p>
      <a text="(Applaus)"/>
    </intervention>
    <intervention id="3-064" speaker_id="photo_generic" name="Margot Wallström" is_mep="True" mode="spoken">
      <p sl="en">vicevoorzitter van de Commissie. − Mijnheer de Voorzitter, ik zou de geachte leden willen bedanken voor al hun zeer interessante bijdragen. Uiteraard is dit de juiste arena voor een debat over democratie en respect voor stemuitslagen.</p>
      <p sl="en">De Ieren hebben “nee” gestemd, dus waarom is het dan niet voorbij? Waarom zegt de EU niet gewoon: “Het Verdrag is dood, laten we verder gaan”? Hoe komt het dat sommige mensen en sommige lidstaten er op staan om hun eigen ratificatieprocedure uit te voeren? Hoe komt het dat we er op staan dat we terugkomen op de redenen waarom we dit hele debat zijn begonnen over een nieuw Verdrag voor de Europese Unie?</p>
      <p sl="en">Ik hoop dat u me toestaat hier enkele woorden over te zeggen omdat, en vergeet dat niet, de Europese leiders veel politiek kapitaal hebben geïnvesteerd in deze hele procedure. Het heeft veel tijd en een hoop energie gekost om de onderliggende kwesties te bespreken en de problemen achter de noodzaak van een nieuw Verdrag, om een nieuwe machinerie te ontwerpen voor een Europese Unie die in kort tijd zo drastisch veranderd is.</p>
      <p sl="en">Mag ik drie redenen noemen waarom wij vinden dat een nieuw Verdrag nodig is.</p>
      <p sl="en">Ten eerste zou het Handvest van de grondrechten hierdoor wettelijk bindend worden. Europa gaat niet alleen over de interne markt – zoals iemand heeft opgemerkt – maar ook over de rechten van personen en de rechten van werknemers.</p>
      <p sl="en">Een tweede reden is uiteraard dat we met één luide stem in de wereld willen kunnen spreken, dat we sterker willen zijn op het internationale toneel en wel op basis van onze waarden. We willen opstaan op het internationale toneel om te vechten voor duurzame ontwikkeling, om te praten over de olieprijzen, conflictpreventie en andere belangrijke kwesties. Dit is een van de redenen achter de discussie over een nieuw Verdrag.</p>
      <p sl="en">De derde reden is uiteraard dat we de Europese Unie democratischer willen maken. Hoe ironisch is het, voor degenen die spreken over het respecteren van het “nee” en de uitslag, dat het Verdrag in feite meer macht aan het direct gekozen Europees Parlement zou geven. Het zou een grotere betrokkenheid van de nationale parlementen betekenen en zou betekenen dat de Raad zijn beraadslagingen in het openbaar moet houden, met het burgerinitiatief als een van de belangrijkste elementen in een hoofdstuk over de participatieve democratie, wat een nieuwe verbetering is in het Verdrag.</p>
      <p sl="en">De T-shirt-partij daarboven draagt de tekst “Respecteer het ‘nee’”. Dat doe je volgens mij ook door op de hoogte te zijn van wat het Ierse volk bezighoudt. Het betekent begrijpen waarom ze “nee” hebben gestemd. Zij hebben hun eigen interpretatie, maar ik denk dat het heel belangrijk is dat de Ierse regering, met behulp van onze Eurobarometer-opiniepeilingen, beter kan begrijpen wat hun zorgen zijn en of we daar iets aan kunnen doen.</p>
      <p sl="en">Is dat niet de gedachte achter democratie? Dat het de weg vooruit is – hun argumenten begrijpen, met de andere lidstaten werken en ook hun respect te krijgen voor de problemen die we, hopelijk, samen kunnen oplossen. Zoals we ook na het “nee” in het Franse en Nederlandse referendum hebben gedaan, hebben we reeds een Eurobarometer-enquête gehouden, wat volgens mij ook helpt om te begrijpen voor welke opgaven een referendum ons in het algemeen stelt. Een referendum houden heeft zowel positieve als negatieve kanten – of beter gezegd vanuit democratisch oogpunt, zijn uitdagingen. Nadat de kiezers zo’n ingewikkelde, omvangrijke tekst is voorgelegd als een nieuw internationaal Verdrag is er uiteraard ruimte voor verschillende interpretaties van de uitkomsten.</p>
      <p sl="en">We moeten beter inzicht krijgen in wat de Ieren hebben gezegd, waar ze bang voor zijn en waar ze op hopen. Ik begrijp reeds uit de voorlopige uitkomsten dat dit geen algemeen “nee” tegen Europa is. Het betekent ook dat we hun rol in een Europese Unie begrijpen en respecteren.</p>
      <p sl="en">Het positieve aan het houden van een referendum is dat je ook met de burgers moet communiceren en hen moet informeren, met alle uitdagingen van dien. Ik denk dat iedereen kan zien dat we ook moeten analyseren wat we kunnen verbeteren op het gebied van de communicatie en informatie aan de burger. Ik heb altijd gezegd dat communicatie een instrument voor de democratie is. Dit moet zijn gebaseerd op het recht van de burger om te weten wat er speelt op Europees niveau, wat er besloten is en hoe burgers hun zegje kunnen doen. Dat werk moet verder worden geïntensiveerd en daarom zal ook de Commissie doorgaan met waar we enkele jaren geleden aan zijn begonnen, Plan “D” genaamd, met de “D” van Debat, Dialoog en Democratie. Dat zal worden gebaseerd op het idee dat de burgers eigenaar zijn van het EU-beleid …</p>
    </intervention>
    <intervention id="3-065" speaker_id="4470" name="De Voorzitter" is_mep="True" mode="spoken">
      <p sl="nl">Mevrouw de commissaris, dames en heren, ik begrijp dat er enig rumoer is omdat er vele collega’s de zaal binnenkomen, maar ik zou degenen die binnenkomen willen vragen niet te blijven staan praten, omdat vele collega’s graag de conclusies van de commissaris willen horen.</p>
    </intervention>
    <intervention id="3-066" speaker_id="photo_generic" name="Margot Wallström" is_mep="True" mode="spoken">
      <p sl="en">vicevoorzitter van de Commissie. − Mijnheer de Voorzitter, ik probeer samen te vatten dat we ernaar toe moeten dat de burger zich eigenaar voelt van de beleidsmaatregelen van de EU, dat we ze begrijpelijk en relevant moeten maken en ervoor moeten zorgen dat de instellingen van de EU rekenschap afleggen aan en betrouwbaar zijn voor degenen die zij dienen.</p>
      <p sl="en">We moeten een breed en permanent debat voeren over de toekomst van de Europese Unie tussen de democratische instellingen van de EU en de burgers, op zowel nationaal als EU-niveau, en we moeten de burgers mondig maken door hun toegang te geven tot informatie, zodat ze goed geïnformeerd kunnen discussiëren over de Europese Unie. We hebben reeds voorgesteld om daar een kader voor te ontwikkelen, waarop Jo Leinen reeds heeft gewezen – en dank daarvoor. Ik dank de heer Lenarčič voor zijn pogingen hiervoor een oplossing te vinden.</p>
      <p sl="en">Ik dank het Parlement voor zijn steun bij onze pogingen om effectiever met de burgers te communiceren, omdat we dit serieus moeten aanpakken en er de middelen en het kader aan moeten geven dat we nodig hebben om ook samen met de lidstaten hieraan te werken en uiteraard om onze teksten en onze besluiten zo leesbaar mogelijk te maken.</p>
      <p sl="en">We heb een debat gevoerd over het geconsolideerde Verdrag. De Raad heeft er te lang over gedaan om een geconsolideerd Verdrag te accepteren en te publiceren, maar uiteindelijk is dat toch gelukt en dit is uiteraard één instrument waarmee we onze burgers beter kunnen bereiken.</p>
      <p sl="en">We moeten conclusies blijven trekken en lessen blijven leren, ook uit het Ierse voorbeeld en het “nee” accepteren. We kunnen dat het beste doen door precies te weten wat hun zorgen waren, door samen oplossingen te vinden en de andere lidstaten ook hun zegje te laten doen. Ik hoop dat dit debat ook als input zal dienen voor de vergadering van de leiders van morgen en vrijdag. Ik dank u zeer voor een goed en constructief debat.</p>
      <a text="(Applaus)"/>
    </intervention>
    <intervention id="3-067" speaker_id="4470" name="De Voorzitter" is_mep="True" mode="spoken">
      <p sl="nl">Dank u, commissaris.</p>
      <p sl="nl">Het debat is gesloten.</p>
      <p sl="nl">Ik wil het Huis laten weten dat Hans-Peter Martin gevraagd heeft een persoonlijke verklaring af te leggen krachtens artikel 145 van het Reglement. Zoals in artikel 145 wordt voorzien, zal ik de heer Martin het woord geven wanneer de notulen van deze zitting ter goedkeuring worden voorgelegd.</p>
      <p sl="nl">Schriftelijke verklaringen (Artikel 142)</p>
    </intervention>
    <intervention id="3-068" speaker_id="28512" name="Jim Allister" is_mep="True" mode="written">
      <p sl="en">Ik feliciteer de kiezers van de Republiek Ierland van harte dat zij overtuigend de in een nieuw jasje gestoken Grondwet hebben verworpen. Hierdoor hebben ze miljoenen democraten in Europa die geen inspraak hebben gekregen door de totalitaire poging van de EU-elite om het Verdrag van Lissabon aan ons allen op te dringen, flink geholpen. De uitdaging is nu of iemand uit de elite zo eerlijk en integer is om toe te geven dat het Verdrag dood is. Lissabon heeft zijn eigen overlevingstest bepaald: unanieme ratificatie. Het is op spectaculaire wijze voor deze test gezakt. Net als zijn voorganger, de Grondwet, is het gestrand op de rots van de democratie. In plaats van dat ze nu de realiteit onder ogen zien, vrees ik dat we opnieuw een samenzwering van Brussel zullen zien om voorbij te gaan aan het volk. Als u dat doet, zult u uiteindelijk met hetzelfde lot geconfronteerd worden. Bespaart u zich dus de moeite en geef toe dat het Verdrag dood is en er geen vooruitzicht op wederopstanding is.</p>
    </intervention>
    <intervention id="3-069" speaker_id="39318" name="Costas Botopoulos" is_mep="True" mode="written">
      <p sl="en">In deze tijden van crisis en institutionele onzekerheid vind ik dat ik het Verdrag van Lissabon moet prijzen. Ik weet niet of het ooit in werking zal treden, maar als men populisme wil vermijden dan moet men zeggen dat het een goed Verdrag is. Uiteraard is het niet zo democratisch tot stand gekomen en besproken als het Grondwettelijk Verdrag. Uiteraard is het geen perfecte tekst; de perfecte tekst bestaat niet. Uiteraard is het te ingewikkeld, maar welk Europees verdrag is dat niet? Mensen die zeggen dat ze het niet begrijpen laten in feite zien dat ze geen vertrouwen in hun leiders hebben. Maar het is een tekst die de democratie in Europa bevordert. Europa zou er meer open, efficiënter en socialer door worden. Een simpel voorbeeld: zou het van kracht zijn, zou het Handvest van de grondrechten van kracht zijn, dan zou het Hof van Justitie de besluiten in de zaken Viking en Laval niet hebben kunnen nemen, die zo nadelig voor de werknemers zijn. We hebben dus meer Europa nodig, niet minder. Meer democratie. Meer politiek. Als socialisten hebben we nu de plicht om voor het volk uit te lopen en uit te leggen welk soort nieuw en ander Europa we willen.</p>
    </intervention>
    <intervention id="3-070" speaker_id="28637" name="Alexandra Dobolyi" is_mep="True" mode="written">
      <p sl="hu">Ik ben een van die mensen die denken dat het in Europa nooit meer zo zal worden als voordat de Ieren “nee” stemden. Eén ding dat we zeker niet kunnen doen, is de uitkomst van het Iers referendum negeren. Ik ben echter ook een van die mensen die vindt dat we door moeten gaan met het ratificatieproces; elke lidstaat heeft evenveel recht zijn mening te geven over de gemeenschappelijke toekomst van Europa.</p>
      <p sl="hu">We moeten deze gecompliceerde puzzel oplossen door enerzijds te luisteren naar de stem van de Ierse burgers, en anderzijds de positie van alle andere lidstaten die voort willen gaan langs de gemeenschappelijke Europese weg, goed te overwegen.</p>
      <p sl="hu">De vergelijking is moeilijk en we moeten elke gelegenheid aangrijpen voor een evaluatie. Daar hebben we alle 27 lidstaten voor nodig. Ik denk dat de 27 lidstaten een gemeenschappelijke oplossing dienen te vinden en een gemeenschappelijke beslissing dienen te nemen over de volgende stap.</p>
      <p sl="hu">Zoals commissaris Barroso al zei: “27 lidstaten tekenden het Verdrag; we moeten ons tot het uiterste inspannen om ervoor te zorgen dat 27 lidstaten een weg vooruit vinden”. We moeten een oplossing zoeken, een manier om de impasse te doorbreken.</p>
    </intervention>
    <intervention id="3-071" speaker_id="33968" name="Titus Corlăţean" is_mep="True" mode="written">
      <p sl="ro">Het Europees proces moet verdergaan.</p>
      <p sl="ro">De stem van de Ierse burgers voor de verwerping van het Lissabon-Verdrag moet worden gerespecteerd.</p>
      <p sl="ro">Tegelijkertijd moeten we rekening houden met de grotere belangen die alle burgers in de Europese Unie hebben bij het efficiënter maken van de Europese structuur, alsmede bij het doorgaan van het uitbreidingsproces van de Unie.</p>
      <p sl="ro">De Ierse burgers hebben niet alleen rechten, maar ze hebben ook verplichtingen jegens de EU. Ze moeten zich bewust zijn van alle consequenties die het verwerpen van het Lissabon-verdrag voor hen kan hebben.</p>
      <p sl="ro">De Ierse burgers zullen moeten beslissen bij een nieuw referendum of ze uit de Europese Unie stappen of dat ze op basis van het Lissabon-verdrag in de EU blijven.</p>
      <p sl="ro">Het stopzetten van het Europees proces door een beroep te doen op de “ongeschonden soevereiniteit” van de Ieren betekent het stopzetten van de natuurlijke aspiraties van de burgers van Kroatië, de Republiek Moldavië etc. om toenadering tot de EU te zoeken.</p>
      <p sl="ro">Net als Ierland en de Ierse politieke afgevaardigden het recht te vechten voor de wensen van hun burgers, mag Roemenie zich inzetten voor de toetreding van de Republiek Moldavië tot de Europese Unie.</p>
    </intervention>
    <intervention id="3-072" speaker_id="4466" name="Ilda Figueiredo" is_mep="True" mode="written">
      <p sl="pt">Na de overwinning van de nee-stemmers in het Ierse referendum over het Lissabon-verdrag hadden de leiders van de Europese Unie moeten erkennen wat duidelijk was: dat het Lissabon-verdrag heeft gefaald. Ze weten dat als een lidstaat een verdrag niet ratificeert, het niet van kracht kan worden. Dat zijn de regels. Ook dient opgemerkt te worden dat deze afwijzing volgt op twee andere identieke resultaten in Frankrijk en Nederland naar aanleiding van de zogenaamde Europese grondwet, die de voorloper was van het Lissabon-verdrag.</p>
      <p sl="pt">Maar het enige dat de Voorzitter van de Europese Commissie erkende was dat het tijd en inspanning kost om het probleem dat door het Ierse referendum werd veroorzaakt op te lossen. Hij probeert de schuld voor de deur van de Ieren te leggen en ziet niet in dat het probleem het gevolg is van het diepe wantrouwen tegenover de legitimiteit van het neoliberale, militaristische en federale beleid dat wordt nagestreefd.</p>
      <p sl="pt">De Europese Raad moet derhalve deze week een principiële vraag zien te beantwoorden: of ze het ratificatieproces van het Lissabon-verdrag vaarwel moet zeggen, omdat dit een doodgeboren kindje is, of dat ze een discussie moet aanzwengelen over de echte redenen achter de ontevredenheid van de mensen, en de noodzakelijke politieke wijzigingen moet aanbrengen om de huidige crises te bezweren, met andere woorden grotere sociale gerechtigheid promoten en meer rechtszekerheid in de werkgelegenheid aanbrengen, speculatieve winsten en prijzen bestrijden en prioriteit geven aan het gevecht voor sociale insluiting.</p>
    </intervention>
    <intervention id="3-073" speaker_id="39710" name="Petru Filip" is_mep="True" mode="written">
      <p sl="ro">De stem die de Ieren onlangs uitbrachten werd in de Europese gemeenschap op verschillende manieren geïnterpreteerd, en de toespraken in het Parlement bevestigen de moeilijkheden die deze uitkomst kan opleveren.</p>
      <p sl="ro">Ik zou graag kort even willen refereren aan de problemen waarvoor de stem van de Ierse burgers kan zorgen in de publieke opinie van de landen die onlangs tot de EU zijn toegetreden, vooral de Oost-Europese landen. De burgers van deze landen zullen maar moeilijk kunnen begrijpen waarom ze deze Europese normen, die zulke economische offers oplegt aan hun nationale structuur, verplicht tot de hunne moeten maken, en ook nog eens een reeks algemenen beleidslijnen die burgers als veel te restrictief ervaren voor de economische fase waarin deze landen zich nu bevinden.</p>
      <p sl="ro">Wat ik hier graag zou benadrukken, is dat elke poging om een uitzonderlijke behandeling binnen het kader van de Gemeenschap te introduceren zeker zijn weerslag zal hebben op de politieke verkiezingen van 2009, en misschien wel aanleiding zal geven tot radicalisering van het electoraat dat zeer enthousiast stemde voor de toetreding van deze landen tot de EU.</p>
    </intervention>
    <intervention id="3-074" speaker_id="23806" name="Gyula Hegyi" is_mep="True" mode="written">
      <p sl="hu">Er zijn veel manieren om het Ierse referendum te interpreteren. Het is een overwinning voor volkssoevereiniteit: dit is een simpel feit dat zich niet laat ontkennen. Tegelijkertijd wist een meerderheid van de kiezers niet waar ze voor stemden, zoals bleek uit het feit dat voorstanders van de nee-campagne refereerden aan historische ongenoegens die in feite door het lidmaatschap van de Europese Unie zijn opgelost. We kunnen het als een onrecht beschouwen dat 53 procent van de kiezers in een betrekkelijk klein land de macht heeft zesentwintig andere landen te weerhouden hun samenwerking te verdiepen en de Europese droom te vervullen. Een ding is echter zeker, en dat is dat we in de toekomst de integratie op een intelligentere, overtuigendere en makkelijker te begrijpen manier moeten bespreken met de burgers van de Europese Unie. Daarom initieert de Commissie cultuur en onderwijs van het Europees Parlement een verslag met de werktitel “Actieve dialoog met burgers in Europa”. Mij is gevraagd dit verslag op te stellen. Ik vraag mijn collega’s ons werk te steunen door hun ideeën te delen; laten we onze gedachten bundelen, zodat we niet alleen het onderwerp integratie en samenwerking gaan begrijpen en omarmen, maar we er ook voor gaan zorgen dat Europese burgers het beter begrijpen en het eveneens gaan waarderen.</p>
    </intervention>
    <intervention id="3-075" speaker_id="28355" name="Mieczysław Edmund Janowski" is_mep="True" mode="written">
      <p sl="pl">Vandaag bespreken we de toekomst van de Europese Unie. Dat doen we naar aanleiding van de emoties die door de uitkomst van het referendum in Ierland zijn losgemaakt. Ik doe een beroep op alle betrokkenen, leden van het Europees Parlement en vertegenwoordigers van de Commissie en de Raad, zich ervan te onthouden de mensen in Ierland de les te lezen en ze te dreigen met een reeks vergeldingsmaatregelen zoals uitsluiting uit de Unie. De feiten zijn dat de Unie bestaat en de stem van de Ierse staat is geen stem tegen de Unie. Naar mijn mening is het een uitdrukking van verzet tegen het document met de naam Hervormingsverdrag van Lissabon. Het Ierse volk verwierp de speciale hervormingsvariant die hun werd voorgeschoteld.</p>
      <p sl="pl">Het is zeer waarschijnlijk dat, als dezelfde vraag aan de burgers van andere landen in een referendum was gesteld, zij exact hetzelfde antwoord zouden hebben gegeven. Per slot van rekening valt het Verdrag niet te begrijpen, zelfs niet voor een geleerde burger van de Europese Unie. We zouden er goed aan doen als we ons af zouden vragen of dit geen nieuw signaal is dat de zogenaamde elite moet proberen de aanzienlijke kloof te overbruggen die er thans bestaat tussen burgers van de lidstaten en de leiders van politieke partijen op zowel nationaal als Europees niveau.</p>
      <p sl="pl">De desbetreffende bepalingen van de internationale wetgeving luiden in feite dat, wanneer ook maar een van de deeluitmakende landen van de overeenkomst de internationale overeenkomst niet accepteert, deze overeenkomst in die vorm niet bindend is. Dat is duidelijk, ongeacht wat we vinden van het document als geheel. Het volk van Ierland koos vrijelijk. We moeten hun besluit respecteren en positieve oplossingen vinden voor de toekomst van Europa. Zoals het gezegde luidt, vox populi, vox dei.</p>
    </intervention>
    <intervention id="3-999" speaker_id="28314" name="Anneli Jäätteenmäki" is_mep="True" mode="written">
      <p sl="fi">Crisis! Crisis! Weer roepen mensen dat de EU in een crisis verkeert, omdat de Ieren in hun referendum van donderdag 12 juni het Verdrag van Lissabon afkeurden. Het Verdrag kan alleen maar in werking treden als het door alle lidstaten is geratificeerd. De EU-leiders roepen om nieuwe oplossingen, maar er zijn er maar weinig die deze te bieden hebben.</p>
      <p sl="fi">Er zijn op zijn minst twee problemen. Het Verdrag van Lissabon is zo duister dat het bijna niet te begrijpen valt. Zou u bereid zijn het te tekenen? En bovendien wil de EU-elite duidelijk te snel verdergaan.</p>
      <p sl="fi">Nu is het tijd voor de kleine lidstaten om te handelen. Ze moeten erop staan dat elke lidstaat zijn eigen commissaris heeft. Dat was oorspronkelijk de wens van Finland en van tal van andere landen.</p>
      <p sl="fi">Het Verdrag van Lissabon zou, als het in werking trad, leiden tot een situatie waarin elke lidstaat vanaf 2014 om beurten een derde van de tijd zonder commissaris zou zijn. De tekst van het Verdrag is zo vaag dat in de praktijk kleine lidstaten kennelijk langer dan de grote lidstaten zonder commissaris zouden zijn. Volgens sommigen heeft Ierland het Verdrag deels vanwege de kwestie van de commissarissen verworpen.</p>
      <p sl="fi">De commissaris van Finland is van speciaal belang voor kleinere lidstaten, hoewel het de plicht van commissarissen is voor de belangen van de EU als geheel op te komen. In Finland is elke regio blij als ze haar “eigen” minister in het kabinet heeft.</p>
      <p sl="fi">EU-leiders moeten nu maar eens goed nadenken over wat de bron is van het groeiende wantrouwen onder het publiek van de EU. Heeft de Unie optimaal gehandeld in het belang van al zijn burgers? Heeft zij de samenwerking op verschillende terreinen versterkt en zich te snel uitgebreid?</p>
    </intervention>
    <intervention id="3-076" speaker_id="28280" name="Filip Kaczmarek" is_mep="True" mode="written">
      <p sl="pl">Het besluit van het Ierse volk heeft Europa in een lastig parket gebracht. Het bewijst ook dat Europa op een actieve democratie stoelt. Het lot van het Lissabon-Verdrag is geen uitgemaakte zaak. Er zijn in het verleden soortgelijke situaties geweest. In 1993 besloot Denemarken nog een referendum te houden, na een negatieve uitkomst van het ratificeringsproces rond het Verdrag betreffende de Europese Unie. Evenzo werd er besloten tot een tweede referendum in Ierland na de ramp omtrent de ratificatie van het Verdrag van Nice in 2001. Ik geloof sterk dat wij ook bij deze gelegenheid de uitkomst van het Ierse referendum moeten respecteren als de soevereine beslissing van Ierland. De Unie is gebaseerd op respect voor het recht van alle lidstaten om uiting te geven aan hun eigen wil. Er dient duidelijk te worden opgemerkt dat verwerping van het Verdrag niet betekent dat het Ierse volk tegen de Unie is.</p>
      <p sl="pl">De komende Europese Raad is een gelegenheid ons te bezinnen op de oorzaak en gevolgen van de situatie die is ontstaan. Zo’n bezinning zou zich niet moeten beperken tot het kapittelen en terechtwijzen van Ierland. De Raad, de Commissie en het Parlement moeten zich afvragen wat er gedaan kan worden om Europeanen in staat te stellen beter te begrijpen wat het Verdrag en de bedoeling van de elite inhoudt. Ik ben tegen nieuwe onderhandelingen over de Verdragshervorming. Europa moet geen Europa van twee of meer snelheden worden. Het moet haar eigen burgers bewijzen dat het een gemeenschappelijk project is, doordrenkt van solidariteit. Ik ben ervan overtuigd dat de Raad een oplossing zal vinden die acceptabel is voor die landen die het Verdrag al hebben geratificeerd, voor Ierland en ook voor de lidstaten die nog niet weten hoe ze verder moeten.</p>
    </intervention>
    <intervention id="3-077" speaker_id="23768" name="Bogusław Liberadzki" is_mep="True" mode="written">
      <p sl="pl">De uitkomst van het Ierse referendum verstoort het ratificatieproces van het Hervormingsverdrag. Het referendum diende er tevens voor om te benadrukken hoeveel zorg we aan ons grote Europese project moeten besteden om een Europa te creëren dat gekenmerkt wordt door vrede en solidariteit, een Europa dat het als haar belangrijkste taak ziet te zorgen voor het welzijn van haar burgers en een sterke rol te spelen op het economisch en politiek wereldtoneel. We weten nu wat het kost als we vergeten in dialoog te treden met onze samenleving om uit te leggen waar het bij integratie om gaat.</p>
      <p sl="pl">Het ratificatieproces moet doorgaan, en ik ben ervan overtuigd dat Ierland zich tot het uiterste in zal spannen de situatie op te lossen. Ik ben het eens met het standpunt van de heer Schulz, leider van de Socialistische fractie in het Europees Parlement, dat de manier waarop de Europese Commissie en de Europese Raad opereren een van de onderliggende redenen is voor de huidige stand van zaken. Het vergroten van de bevoegdheden van het Europees Parlement als democratisch instituut draagt wellicht beter bij aan het stroomlijnen van de Unie dan belangrijke verklaringen en programma’s, waarvan laatstgenoemden immers niet doordringen tot de harten en gedachten van de burgers.</p>
    </intervention>
    <intervention id="3-078" speaker_id="28421" name="Marianne Mikko" is_mep="True" mode="written">
      <p sl="et">Dames en heren, het “nee” van Dublin tegen het Lissabon-verdrag kwam als een verrassing omdat het met steun van de EU was dat Ierland een concurrerende economie heeft opgebouwd, de arbeidsmarkt wist te stabiliseren en een welvarende maatschappij wist op te bouwen. De Ieren hadden kunnen stemmen voor een sterkere, meer concurrerende Europese Unie, een die de belangen van de lidstaten meer dan vroeger diende.</p>
      <p sl="et">Persoonlijk ben ik van mening dat het democratisch mag lijken het Verdrag van Lissabon aan een referendum te onderwerpen, maar schijn bedriegt. Interne problemen, waarbij de EU niet ingrijpt, creëerden onvermijdelijk spanningen die naar buiten moesten komen. Daarom is het makkelijk een duidelijke gelegenheid aan te grijpen om zijn ontevredenheid te uiten zonder op de middelen te letten. Ook kenmerkend voor de pseudodemocratie en de spanningen waaraan lucht werd gegeven, waren de opiniepeilingen die voor het referendum werden gehouden, waaruit bleek dat de mensen die “nee” stemden, niet op de hoogte waren van de feitelijke inhoud, of niet veel wisten van de betekenis van het Lissabon-verdrag.</p>
      <p sl="et">Het is aan de Ierse politici om een antwoord te geven op de vraag “waarom?”. Ierland is steeds een van de succesvolste afnemers van EU-subsidies geweest. De Ieren staan bekend om hun pro-Europese houding. Des te ironischer is het derhalve dat we vanwege Ierland moeten stoppen met het bouwen aan een sterkere gemeenschappelijke toekomst.</p>
      <p sl="et">Estland ratificeerde het Lissabon-verdrag een dag voor het Ierse referendum. Dat betekent dat, anders dan Dublin, Tallinn heeft meegeholpen aan de bouw van een gemeenschappelijke toekomst. Ik ben een fervent voorstander van het ratificatieproces, en ik denk dat Ierland een nieuwe poging zal ondernemen om de 500 miljoen burgers van Europa gerust te stellen en ook zij dragen de naam Europeanen met ere. Dublin heeft duidelijk wat te danken aan Europa.</p>
    </intervention>
    <intervention id="3-079" speaker_id="23864" name="Toomas Savi" is_mep="True" mode="written">
      <p sl="en">Mijnheer de Voorzitter, hoewel het resultaat van het Ierse referendum een grote teleurstelling was voor de Europese Unie, is het niet het goede moment om in paniek te raken en op jacht te gaan naar een zondebok. De Europese Raad staat op het punt zijn vergadering te houden op 19 en 20 juni in Brussel. We zouden eerst de tijd moeten nemen om naar de verklaringen van premier Brian Cowen te luisteren en naar zijn voorstellen aangaande de vraag hoe verder te gaan met Ierland.</p>
      <p sl="en">Naar mijn mening moeten de overige acht lidstaten doorgaan met de ratificatie volgens plan, ondanks het Ierse “nee”.</p>
      <p sl="en">Het Verdrag van Lissabon is onontbeerlijk voor de succesvolle voortzetting van het Europees Parlement. Het zou ondenkbaar zijn nieuwe onderhandelingen te beginnen, omdat de Europese Unie zich de afgelopen negen jaar heeft beziggehouden met onderhandelingen over haar toekomst. Het Verdrag van Lissabon creëert een beter te begrijpen, democratischere en efficiëntere Europese Unie en we kunnen dat niet zomaar opeens opgeven.</p>
    </intervention>
    <intervention id="3-080" speaker_id="2304" name="Esko Seppänen" is_mep="True" mode="written">
      <p sl="fi">Democratie betekent letterlijk “de macht van het volk”. Er kan geen democratie zijn zonder het volk en het is niet goed voor het volk om zonder democratie te zitten. In Ierland kon het volk over de nieuwe grondwet, het Verdrag van Lissabon, stemmen. Dat was democratie en de Ieren stemden “nee” namens alle andere staten. De uitslag bedroeg 53,4 procent nee-stemmen, tegen 46,6 procent ja-stemmen. In Ierland wilden ze niet dat de EU in de richting van een federatie ging, of gemilitariseerd werd, of dat de macht verder verschoof in de richting van de grote landen.</p>
      <p sl="fi">Het federatie-idee wordt gepromoot door mannen en vrouwen die slechte democraten zijn en slechte verliezers. Ze zijn begonnen deze instelling met geweld te doen herleven. Ze zeggen dat ze de kleine landen niet nodig hebben, als deze zich niet willen neerleggen bij juist die autoriteit van de grote landen. Zo bezondigen ze zich aan een verkeerde voorstelling van de Europese democratie.</p>
      <p sl="fi">De Ieren worden gekapitteld voor de manier waarop ze hun macht uitoefenden, maar niemand lacht de Hongaren uit, hoewel het Parlement aldaar ja stemde, zelfs voordat het onleesbare Verdrag hun was toegestuurd. Het besluit van het Ierse volk is democratie, maar dat van het Hongaars Parlement is dat niet.</p>
      <p sl="fi">Het verlangen naar een grondwet voor de EU komt niet voort uit de behoeften van de mensen, maar uit de wil de macht van de elite te steunen. Zonder referenda is het een coup, zowel in de kleine als in de grote landen.</p>
    </intervention>
    <intervention id="3-081" speaker_id="33990" name="Adrian Severin" is_mep="True" mode="written">
      <p sl="en">Terwijl we landen als Kroatië, Turkije, Oekraïne en Moldavië buiten de deur houden, die maar al te graag lid willen worden, proberen we staten binnenboord te houden die zich afvragen of het zin heeft om lid van een sterke Unie te zijn. Het is oneerlijk, niet productief en valt niet te verdedigen dat we de eurosceptici beter behandelen dan de euro-enthousiastelingen.</p>
      <p sl="en">Evenveel respect voor alle naties betekent dat we elke staat wijzen op zijn eigen verantwoordelijkheid. Het zou een belediging zijn en getuigen van een gebrek aan democratisch respect als we iemand proberen te bedriegen en te paaien met bedrieglijke protocollen en concessies teneinde zijn besluiten te wijzigen zonder zijn overtuigingen te wijzigen.</p>
      <p sl="en">Het Ierse volk moet zich zoveel tijd gunnen als nodig is om zich te beraden op zijn Europese toekomst. Vroege verkiezingen zouden wel eens het beste kader voor zo’n bezinning kunnen vormen. De Ieren moeten hoe dan ook hun eigen tijd gebruiken en niet die van anderen. Daarom moeten we overwegen Ierland een interim-status te geven binnen de EU en de Europese integratie door laten gaan met minder staten.</p>
      <p sl="en">Uiteindelijk moet het Ierse volk via een nieuw referendum de vraag beantwoorden of ze in de Europese Unie willen blijven op basis van het Lissabon-verdrag of dat ze een “chevalier role” willen spelen in de stormen van de wereldorde.</p>
    </intervention>
    <intervention id="3-082" speaker_id="23787" name="Czesław Adam Siekierski" is_mep="True" mode="written">
      <p sl="pl">De verwerping van het Lissabon-verdrag door het volk van Ierland heeft alle hoop op een snelle institutionele hervorming van de Europese Unie gesmoord. Het is de tweede keer dat zo’n kans werd gemist. Het werk werd in het verleden stopgezet door de negatieve uitkomsten van de eerdere referenda in Nederland en Frankrijk.</p>
      <p sl="pl">Ik vind dat het Ierse volk zeker niets te verwijten valt voor wat er gebeurde. Het feit dat ze tegen het Verdrag stemden, betekent niet dat ze zich negatief opstellen tegen de Europese Unie als geheel. Het Verdrag werd in Ierland verworpen vanwege de inadequate manier waarop de Europese instellingen en de regeringen van de lidstaten de kwestie van de verdragsratificatie en de betrokkenheid van de burgers bij het proces aanpakten. Ik vermoed dat, als er een referendum was gehouden in alle staten, Ierland niet het enige land zou zijn geweest dat “nee” had gezegd.</p>
      <p sl="pl">Zo’n reactie op het Verdrag van de kant van de burgers is te wijten aan verkeerde informatie en niet aan boze opzet.</p>
      <p sl="pl">De actie die de Unie nu moet ondernemen aangaande het lot van het Lissabon-verdrag moet dezelfde zijn als toen het Constitutioneel Verdrag werd verworpen door Nederland en Frankrijk.</p>
      <p sl="pl">Gelukkig kan de Unie nog steeds effectief functioneren op basis van het Verdrag van Nice en de andere verdragen die nog van kracht zijn. Dat houdt in dat we de tijd kunnen nemen zorgvuldig te overdenken hoe we de gemaakte fouten kunnen corrigeren.</p>
    </intervention>
    <intervention id="3-083" speaker_id="28380" name="Marek Siwiec" is_mep="True" mode="written">
      <p sl="pl">Gezien het besluit van het Ierse volk, zoals dat tot uiting kwam in het laatste referendum, is het juist nog belangrijker voor Polen de ratificatie van het Lissabon-verdrag af te ronden. Als de president van Polen het proces stopzet omwille van de onenigheid rond de uiteindelijke ondertekening, zal hij daardoor ons land op één lijn zetten met de landen die tegen het Verdrag zijn, en tegenover de overweldigende meerderheid van landen zetten die het Verdrag hebben omarmd.</p>
      <p sl="pl">Dat zou niet in ons voordeel zijn. In het verleden hebben we onze toevlucht gezocht tot bedreigingen, sommigen zouden zelfs zeggen chantage, maar we zijn akkoord gegaan met een compromis. We moeten ons houden aan dat laatste, vooral na de uitkomst van het Ierse referendum. Polen heeft in feite de gelegenheid zijn rol te spelen in een belangrijke actie, gericht op het realiseren van een sterk Europa. Snelle ratificatie van het Verdrag zal geen routineuze stap zijn, maar een significant politiek gebaar.</p>
      <p sl="pl">Ik denk dat we er vanuit mogen gaan dat vroeger of later de kern van het Verdrag zal worden geïmplementeerd, met of zonder Ierland. Daarom is het belangrijk voor ons om op de juiste tijd op de juiste plek te zijn.</p>
    </intervention>
    <intervention id="3-084" speaker_id="39721" name="Theodor Dumitru Stolojan" is_mep="True" mode="written">
      <p sl="ro">Het Europees Parlement en de andere Europese instellingen dienen de stem van het Ierse volk bij het referendum te respecteren. Ik zeg het heel duidelijk: de Ierse burgers stemden niet tegen de Europese Unie, maar tegen het Lissabon-verdrag. We hebben duidelijke signalen dat de inhoud en de redenen voor dit Verdrag niet goed zijn begrepen, en dat de angst van het Ierse volk wat betreft het belastingstelsel en het behoud van hun neutraliteit door bepaalde politieke partijen is aangewakkerd.</p>
      <p sl="ro">Het Europees Parlement dient de andere lidstaten een duidelijk signaal te geven ter ondersteuning van het ratificatieproces. Tegelijkertijd moeten we de Ierse burgers en de Ierse regering uitvoerbare oplossingen presenteren om de impasse te overwinnen. Uiteindelijk is het Lissabon-verdrag de noodzakelijke stap voorwaarts voor het stelsel van de Europese instellingen, willen ze efficiënter opereren onder de steeds moeilijkere mondiale omstandigheden waarop elke lidstaat een antwoord zal moeten hebben: economische concurrentie, klimaatsverandering, prijsstijgingen voor natuurlijke hulpbronnen en vele andere aspecten die ons allen raken.</p>
    </intervention>
    <intervention id="3-085" speaker_id="28339" name="Daniel Strož" is_mep="True" mode="written">
      <p sl="cs">Het Verdrag van Lissabon is een dood document geworden, net als toen de Nederlanders en Fransen de ontwerpgrondwet van de EU verwierpen. Hoewel de Voorzitter van het Europees Parlement, de heer Pöttering, verklaarde dat het Verdrag bedoeld was meer democratie, meer politieke effectiviteit en meer duidelijkheid en transparantie te bewerkstelligen en dat het ratificatieproces verder moet gaan in die lidstaten die het nog niet hebben geratificeerd, zijn dat slechts holle frasen.</p>
      <p sl="cs">Als er referenda waren gehouden in andere landen dan Ierland, dan zou het Ierse “nee” zeker niet het enige zijn geweest. Neem de bedriegerij waar de “Europese elite” zich van bediende, die niets meer aanbood ter ratificatie dan de stoffige en geamendeerde conceptgrondwet van de EU. Behalve de Ieren zouden de Nederlanders en de Fransen wederom “nee” zeggen; de opiniepeilingen die in die landen werden gehouden, wezen daar tenminste op. Degenen die de EU “sturen” zouden eindelijk eens moeten beseffen dat de meerderheid van de burgers de Unie afwijzen als militaristisch en neoliberaal project dat eigenlijk antisociaal is!</p>
      <p sl="cs">Het resultaat van het Ierse referendum is geen ramp voor Europa, zoals sommige mensen ons willen laten geloven. Het is een kans een nieuwe discussie op gang te brengen waarbij ten slotte gewone burgers ook op grote schaal dienen te worden betrokken. De Ieren stemden uiteindelijk niet tegen de Europese Unie. Ze stemden tegen de inhoud van het Lissabon-verdrag dat de sociale normen die we tot op heden hebben gerealiseerd, zou vernietigen, en de Unie in een militaristische moloch zou veranderen. De zogenaamde Europese gedachte is niet in gevaar gebracht door degenen die het Lissabon-verdrag verwerpen. Het wordt in gevaar gebracht door degenen die nu schreeuwen “laten we doorgaan” of overwegen een Europa van twee snelheden te introduceren.</p>
    </intervention>
    <intervention id="3-086" speaker_id="4340" name="Margie Sudre" is_mep="True" mode="written">
      <p sl="fr">Vanaf morgen zal de Europese Raad worden gevraagd conclusies te trekken uit de uitkomst van het Ierse referendum over het Lissabon-verdrag. Het is aan Ierland, via zijn premier, te zorgen voor een analyse van deze stemming en zijn verlangen om de Europese integratie verder te zien gaan nog eens te herhalen.</p>
      <p sl="fr">Ik hoop dat de EU-27 in zal stemmen met de voortzetting van het ratificatieproces in de lidstaten die nog geen besluit hebben genomen, zodat we uiteindelijk weten wat precies de positie van elk land ten opzichte van deze tekst is.</p>
      <p sl="fr">De Sloveense en vervolgens de Franse voorzitterschappen moeten samen met Ierland proberen een juridisch acceptabele oplossing te vinden die eens en voor altijd een eind maakt aan meer dan vijftien jaar van pogingen de werking van het uitgebreide Europa te hervormen.</p>
      <p sl="fr">De verantwoordelijkheden van het Franse voorzitterschap zullen zeker toenemen, gezien het feit dat de Europese context verstoord is en de prijzen van voedingsgrondstoffen en brandstofffen op de wereldmarkten snel stijgen.</p>
      <p sl="fr">Het Europees volk is onzeker. De Europese Raad dient te laten zien dat Europa helpt aan zijn verwachtingen tegemoet te komen door beslissingen over de fundamentele kwesties te nemen. Hoewel dat het kernprobleem misschien niet onmiddellijk oplost, is het niettemin de beste manier om de Ieren te laten zien dat ze gehoord zijn.</p>
    </intervention>
    <intervention id="3-087" speaker_id="23808" name="Csaba Sándor Tabajdi" is_mep="True" mode="written">
      <p sl="hu">Het Verdrag van Lissabon is verworpen door juist dat land dat tot nu toe een goed voorbeeld heeft gegeven hoe men volledig gebruik kan maken van de voordelen van Europese integratie. De diepe vertrouwenscrisis in de politiek illustreert dat. Slechte communicatie als het gaat om aan te tonen wat de voordelen van het Lissabon-verdrag zijn, speelde ook een belangrijke rol bij deze mislukking. Ierland nam geen besluit over het Verdrag; de uitkomst van het referendum werd bepaald door binnenlandse politieke kwesties. Het referendum als instituut heeft bewezen een ongeschikt instrument te zijn als het erom gaat een besluit te nemen over complexe kwesties als deze. Bij het Verdrag van Lissabon gaat het niet alleen maar om institutionele hervormingen in de Europese Unie; het Verdrag en Handvest van de grondrechten maken Europa een echte politieke gemeenschap en een gemeenschap van waarden. Dit is een nieuw niveau in de ontwikkeling van Europese integratie in kwalitatieve termen.</p>
      <p sl="hu">Het Iers referendum is een groot probleem, maar het hangt van ons af of de Europese Unie dit keer terugvalt in een crisis of snel en besluitvaardig reageert. In de huidige situatie is het voeren van nieuwe onderhandelingen over de deal die we met zoveel moeite hebben bereikt de grootste vergissing die we kunnen maken, en daarom moeten we het Lissabon-verdrag houden zoals het is. Bijna twee derde van de lidstaten hebben het Verdrag omarmd, inclusief Hongarije als eerste. Het ratificatieproces moet doorgaan. Ierland moet zo snel mogelijk beslissen of het zijn deel wil blijven bijdragen aan de sterker wordende integratie; één land kan zesentwintig andere landen die verder willen gaan niet in de weg staan.</p>
      <p sl="hu">Ik heb er alle vertrouwen in dat de vergadering van de Europese Raad, die morgen begint, een manier uit deze situatie zal weten te vinden. We moeten blijven werken aan de bouw van Europa, en daarvoor hebben we het Lissabon-verdrag nodig.</p>
    </intervention>
    <intervention id="3-088" speaker_id="36281" name="Silvia-Adriana Ţicău" is_mep="True" mode="written">
      <p sl="ro">De Europese Unie heeft na het Verdrag van Nice een nieuw institutioneel kader nodig, en hoewel het Lissabon-verdrag minder ambitieus is dan de Europese Grondwet, is het toch een goede tekst.</p>
      <p sl="ro">Achttien lidstaten hebben het Lissabon-verdrag geratificeerd in hun nationale parlement. Ierland nam een besluit over de ratificatie per referendum en de Ierse burgers verwierpen het Verdrag. In 2001 stemde Ierland ook tegen het Verdrag van Nice en één jaar later ratificeerde het dit.</p>
      <p sl="ro">De stem van het Ierse volk toont aan dat de bevolking van dit land de institutionele structuur van de Gemeenschap als gecompliceerd ziet. Het is onze plicht de Europese burgers uit te leggen waarom dit Verdrag nodig is en wat erin wordt bepaald. Dit Verdrag gaat over de kwestie van de klimaatverandering, karakteriseert de Europese economie als een sociale markteconomie, benadrukt de behoefte aan een gemeenschappelijk energiebeleid en, legt vooral een juridische basis onder het Europees Handvest van de grondrechten. Het Hervormingsverdrag verhoogt het niveau van democratie door de macht van het Europees Parlement te vergroten en staat de helft van de nationale parlementen toe een voorstel voor regelgeving af te wijzen als men vindt dat het inbreuk maakt op het subsidiariteitsbeginsel.</p>
      <p sl="ro">De stem van het Ierse volk laat ons zien dat we verantwoordelijkheid en meer dialoog nodig hebben, dat we de bepalingen van dit nieuwe Verdrag meer en beter moeten uitleggen aan de Europese burgers, net als de redenen waarom dit noodzakelijk is.</p>
    </intervention>
    <intervention id="3-089" speaker_id="24089" name="Witold Tomczak" is_mep="True" mode="written">
      <p sl="pl">De Europese landen die verlangen naar vrijheid en soevereiniteit hebben nu reden om de Ierse natie dankbaar te zijn. Een bericht van vrijheid en hoop ging uit van het kleine Ierland, luid en duidelijk. Dat bericht zou de vijanden van democratie, die de wil van het volk negeren en breken met de eerder overeengekomen regels van het spel, wakker moeten schudden.</p>
      <p sl="pl">De vraag rijst wat nu. Ik meen te mogen beweren dat we in plaats van te dromen over een onbereikbare Europese superstaat, een debat op gang zouden moeten brengen over de rechten van de naties. We zouden eerst overeenstemming moeten bereiken over een handvest betreffende de rechten van de naties, en dat gebruiken als basis bij het bepalen van de uitgangspunten van de Europese integratie.</p>
      <p sl="pl">Dames en heren, u bent de architecten van de Europese Unie. Ik verzoek u met klem te stoppen met manipuleren, en de mensen zelf hun toekomst te laten bepalen door hen de waarheid niet langer te onthouden. Ik doe een beroep op u de naties toe te staan te leven in hun eigen soevereine staten, die zelf uitmaken hoe en met wie ze samenwerken en hoe en met wie ze integreren.</p>
    </intervention>
    <intervention id="3-090" speaker_id="28584" name="Georgios Toussas" is_mep="True" mode="written">
      <p sl="nl">Door het onmiskenbare “nee” van het Ierse volk kan het Lissabon-verdrag niet ten uitvoer worden gelegd.</p>
      <p sl="nl">Dat betekent een belangrijke nederlaag voor de Raad, de Europese Commissie en het Europees Parlement, en ook voor de centrumrechtse en centrumlinkse regeringen in de EU-lidstaten (Nieuwe Democratie (ND) en PASOK in Griekenland). Het is een nederlaag voor de vertegenwoordigers van het kapitalisme in het algemeen, die een leidende rol speelden bij het verwerpen van de stembusuitslag van de mensen in Nederland en Frankrijk over de EU-grondwet, en bij het onderdrukken van de groeiende tendens in de EU om vraagtekens te zetten bij het Verdrag van Lissabon en het te verwerpen.</p>
      <p sl="nl">Dezelfde politieke krachten zijn de krachten die de grote alliantie vormen in de Raad, de Europese Commissie en het Europees Parlement: de Fractie van de Europese Volkspartij (Christendemocraten) en de Europese Democraten, de Socialistische Fractie in het Europees Parlement, de Fractie Alliantie van Liberalen en Democraten voor Europa, de Fractie De Groenen/Vrije Europese Alliantie en andere aanhangers van de Europese “monoliet”, met deelneming van de Parlementsleden van de Nieuwe Democratie en van PASOK. In de plenaire zitting van het Parlement op 20 februari 2008 stemden ze allemaal tegen het voorstel het oordeel van het Ierse volk te respecteren en tegen het houden van referenda over het Lissabon-verdrag in de lidstaten.</p>
      <p sl="nl">Het onhandige beleid van de Raad en de Europese Commissie bij het doorvoeren van het ratificatieproces voor het Lissabon-verdrag is een autocratische daad van minachting voor de wil van het Ierse volk en de volkeren in het algemeen.</p>
    </intervention>
  </section>
  <section id="creitem3" title="3. Stemmingen">
    <intervention id="3-093" speaker_id="1838" name="De Voorzitter" is_mep="True" mode="spoken">
      <p sl="nl">Aan de orde zijn de stemmingen.</p>
      <a text="(Voor uitslagen en nadere bijzonderheden betreffende de stemmingen: zie notulen)"/>
    </intervention>
  </section>
  <section id="creitem4" title="3.1. Goedkeuring nieuwe toewijzing van portefeuilles aan Jacques Barrot, vicevoorzitter van de Europese Commissie (stemming)"/>
  <section id="creitem5" title="3.2. Goedkeuring van de benoeming van Antonio Tajani tot lid van de Europese Commissie (stemming)"/>
  <section id="creitem6" title="3.3. Vermiste personen op Cyprus – Follow-up resolutie Europees Parlement van 15 maart 2007 (A6-0139/2008, Ewa Klamt) (artikel 131 van het Reglement) (stemming)"/>
  <section id="creitem7" title="3.4. Gemeenschappelijke normen en procedures voor de terugkeer van illegaal in de lidstaten verblijvende onderdanen van derde landen (A6-0339/2007, Manfred Weber) (stemming)">
    <intervention id="3-099" speaker_id="28358" name="Konrad Szymański" is_mep="True" mode="spoken">
      <p sl="pl">Ik zou graag uw aandacht willen vestigen op het feit dat enkele leden ter linkerzijde van de kamer spandoeken laten zien. Ons werd vanmorgen gezegd dat het ophouden van spandoeken ter rechterzijde van de Kamer in strijd was met onze procedures.</p>
    </intervention>
    <intervention id="3-100" speaker_id="1838" name="De Voorzitter" is_mep="True" mode="spoken">
      <p sl="nl">In principe hoeft niet alles wat niet rechtstreeks ons werk hindert, te worden verboden, maar als het Huis vindt dat deze borden het werk hinderen … Welnu, ik geloof niet dat er een meerderheid is die zichzelf gehinderd voelt. We gaan daarom door.</p>
    </intervention>
  </section>
  <section id="creitem8" title="4. Welkomstwoord">
    <intervention id="3-102" speaker_id="1838" name="De Voorzitter" is_mep="True" mode="spoken">
      <p sl="nl">Als Voorzitter zou ik vandaag graag tien leden van de Southern Sudan Legislative Assembly (Wetgevende vergadering van Zuid-Sudan), aangevoerd door haar voorzitter, de heer Wani Igga, willen verwelkomen, die helemaal naar Straatsburg zijn afgereisd om het Europees Parlement te bezoeken.</p>
      <a text="(Applaus)"/>
      <p sl="nl">De Southern Sudan Legislative Assembly, waarin zij zitting hebben, werd ingesteld als gevolg van de uitgebreide vredesovereenkomst die in 2005 werd getekend na een lange en wrede burgeroorlog. De Vergadering speelt een cruciale rol bij het bewaken van de wetgeving en de implementatie van de vredesovereenkomst. Namens het Europees Parlement wil ik zeggen dat we geheel achter uw Vergadering staan, die het hoofd moet bieden aan de uitdagingen waarmee Sudan thans wordt geconfronteerd, vooral met het oog op de verkiezingen die voor volgend jaar zijn gepland. We hopen dat uw bezoek u zal helpen een vreedzame oplossing te vinden in het Sudan-conflict en dat het bij zal dragen aan de politieke dialoog tussen het Europees Parlement en uw Vergadering over de wederopbouw na het conflict in uw land. Ik heet u daarom welkom bij het Europees Parlement.</p>
    </intervention>
  </section>
  <section id="creitem9" title="5. Plechtige vergadering – 2008, Europees jaar van de interculturele dialoog">
    <intervention id="3-105" speaker_id="4482" name="De Voorzitter" is_mep="True" mode="spoken">
      <p sl="nl">Dames en heren, namens de Voorzitter van het Europees Parlement, heb ik de grote eer en het grote genoegen om in dit Europees Jaar van de Interculturele Dialoog de speciale VN-rapporteur voor de vrijheid van godsdienst of overtuiging, Dr. Asma Jahangir, welkom te heten in het Europees Parlement.</p>
      <p sl="nl">Ons Parlement hecht bijzonder veel waarde aan dit Jaar van de Interculturele Dialoog. Door middel van een reeks evenementen en initiatieven biedt ons Parlement een forum voor de uitwisseling van ideeën tussen burgers uit verschillende culturen en gemeenschappen, en tussen burgers van verschillende religies en overtuigingen.</p>
      <p sl="nl">In de loop van dit jaar hebben we al politici en religieuze leiders van over de hele wereld uitgenodigd om ons toe te spreken. We hopen dat ons Parlement ook zal dienen als een forum voor communicatie, voor het verspreiden van een gemeenschappelijke boodschap en voor het bevorderen van een echte vrije dialoog en voor betere wederzijdse kennismaking.</p>
      <p sl="nl">Het doet mij met name genoegen om u, Dr. Jahangir, te mogen verwelkomen om de plenaire vergadering toe te spreken over onderwerpen van vitaal belang voor de vrede en ontwikkeling in de wereld.</p>
      <p sl="nl">Als onderdeel van onze gemeenschappelijke missie om democratie en mensenrechten te promoten, hebben we de gebeurtenissen in uw land, Pakistan, goed in de gaten gehouden, en gedurende uw gevangenschap het afgelopen jaar heeft het Europees Parlement een resolutie aangenomen, waarin om uw onmiddellijke vrijlating werd geeist. Vooral daarom zijn we bijzonder blij dat we u vandaag in ons midden hebben.</p>
      <p sl="nl">Er is nog een reden waarom uw bezoek op dit moment zo belangrijk is. Dit jaar vieren we de 60ste verjaardag van de Universele Verklaring van de Rechten van de Mens, die door de Algemene vergadering van de Verenigde Naties op 10 december 1948 werd aangenomen. Deze verklaring luidde een nieuw tijdperk in, in een wereld die net de beproevingen van de ergste oorlog uit de geschiedenis had overleefd, een oorlog die begon in Europa. De Verklaring legde de eerste internationale, formele verplichting vast omtrent de waardigheid en gelijkheid van alle menselijke wezens, ongeacht kleur, overtuiging of afkomst. Artikel 18 van de Verklaring luidt: “Een ieder heeft recht op vrijheid van gedachte, geweten en godsdienst;dit recht omvat tevens de vrijheid om van godsdienst of overtuiging te veranderen, alsmede de vrijheid hetzij alleen, hetzij met anderen zowel in het openbaar als in zijn particuliere leven zijn godsdienst of overtuiging te belijden door het onderwijzen ervan, door de praktische toepassing, door eredienst en de inachtneming van de geboden en voorschriften.”</p>
      <p sl="nl">Uw taak als speciaal rapporteur van de VN is het de bestaande of eventuele toekomstige belemmeringen om dit recht uit te oefenen weg te nemen, en methoden en maatregelen voor te stellen om deze tegen te gaan en te elimineren.</p>
      <p sl="nl">In uw rapportages benadrukt u het belang van een verdere, intensievere dialoog met gemeenschappen die er andere religies of overtuigingen op na houden. Dit is een dialoog, die op alle niveaus moet worden gehouden, door alle maatschappelijke groeperingen. U benadrukt vooral de behoefte aan een bredere participatie van vrouwen bij de bevordering van meer tolerantie, respect en wederzijds begrip.</p>
      <p sl="nl">In veel van zijn resoluties heeft het Europees Parlement het feit benadrukt, dat vrouwen een belangrijke rol spelen bij de bevordering van dialoog en vrede, zoals ook onderstreept werd op de conferentie die werd georganiseerd ter gelegenheid van de internationale vrouwendag. U hebt zelf deelgenomen aan tal van conferenties over het stimuleren van de dialoog, bijvoorbeeld in het kader van de Alliance of Civilizations, en hebt veel initiatieven genomen om vrouwen een grotere rol te geven.</p>
      <p sl="nl">Ook hebt u de rol van onderwijs benadrukt als de belangrijkste factor bij het voorkomen van conflicten. Opvoeding kan respect leren en de acceptatie van pluralisme en diversiteit in het kader van religie en overtuigingen. Zo draagt het bij aan de verspreiding en versterking van de mensenrechten in alle samenlevingen.</p>
      <p sl="nl">Waar u voor staat, sluit aan bij het motto van het Europees Jaar van Interculturele Dialoog, “Samen in diversiteit”. Het vormt een aanvulling op de leidende rol die is toegewezen aan activiteiten die kennis, respect en tolerantie van verschillende overtuigingen bevorderen.</p>
      <p sl="nl">De vergadering van vandaag is een geweldige kans. Voor degenen die nog langer met u van gedachten willen wisselen, is er morgenvroeg een speciale vergadering, georganiseerd door de subcommissie mensenrechten.</p>
      <p sl="nl">Dr. Jahangir, het doet me geweldig genoegen u nu te mogen uitnodigen het Europees Parlement toe te spreken.</p>
      <a text="(Applaus)"/>
    </intervention>
    <intervention id="3-106" speaker_id="photo_generic" name="Asma Jahangir" is_mep="True" mode="spoken">
      <p sl="en">speciale VN-rapporteur voor de vrijheid van godsdienst of overtuiging. − Mevrouw de Voorzitter, geachte leden van het Europees Parlement, dames en heren, beste vrienden, het is een eer en een geweldig genoegen hier vandaag bij u te mogen zijn. Ik zou de Voorzitter, Hans-Gert Pöttering, zeer hartelijk willen bedanken voor zijn uitnodiging het Europees Parlement toe te spreken. Ik moet u ook bedanken voor de steun die u mij heeft gegeven, zowel als speciaal rapporteur van de VN, als persoonlijk, toen ik vorig jaar gevangen zat.</p>
      <p sl="en">Uw besluit 2008 als het Europees Jaar van de Interculturele Dialoog te benoemen en in verband daarmee verschillende initiatieven te ontwikkelen komt inderdaad op het juiste moment en is zeer belangrijk. De geschiedenis van Europa is gevormd door veel positieve momenten van interculturele dialoog. Maar er is ook een gebrek aan een dergelijke dialoog te bespeuren, bijvoorbeeld als we ons de godsdienstoorlogen te binnen brengen of het in getto’s onderbrengen van bepaalde gelovigen in de middeleeuwen.</p>
      <p sl="en">In mijn toespraak zou ik graag met u een paar gedachten willen delen, voornamelijk over de dialoog tussen godsdiensten, gebaseerd op de ervaring die ik de afgelopen vier jaar heb opgedaan als speciale VN-rapporteur voor de vrijheid van godsdienst of overtuiging. Ik zou graag vier vragen willen opwerpen, vooral voor wat betreft het wat, waarom en hoe van de interculturele dialoog.</p>
      <p sl="en">Laten we beginnen met de eerste vraag: wat bedoelen we met interculturele dialoog? De terminologie lijkt al lastig: houdt “intercultureel” ook een interreligieuze dialoog in? Natuurlijk zou ik deze vraag bevestigend willen beantwoorden, omdat religies onderdeel van een cultuur zijn. Tegelijkertijd moeten “intrareligieuze” spanningen ook adequaat worden aangepakt. Dientengevolge moet interculturele dialoog ook de gelovigen van verschillende gezindten van de verschillende religies accepteren en rekening houden met hun ideeën.</p>
      <p sl="en">Hoe zit het met de dialoog tussen theïstische, niet-theïstische en atheïstische gelovigen? Al deze gelovigen worden beschermd door internationale wetgeving op het gebied van de mensenrechten, alsmede door het recht geen religie of overtuiging aan te hangen. Dus moeten, naar mijn mening, deze dimensies ook worden opgenomen in initiatieven tot een interculturele dialoog.</p>
      <p sl="en">Op het niveau van de Verenigde Naties zijn er meer termen, zoals de “Alliance of Civilizations” of het “International Year for the Rapprochement of Cultures 2010” . Deze titels vermijden het vaak besmette woord “religie”, maar zijn heel sterk bedoeld om de interreligieuze en interculturele dialoog, het begrip en de samenwerking naar vrede te bevorderen.</p>
      <p sl="en">Dus “interculturele dialoog” zou gezien kunnen worden als een veelomvattende term, waaronder de verschillende dimensies die eerder werden genoemd: interreligieuze dialoog en intrareligieuze benaderingen ook als ze atheïstische niet-gelovigen betreffen. Ik ben erg gecharmeerd van de manier waarop het Europees Parlement en de Raad de doelen hebben beschreven voor de interculturele dialoog in hun besluit nr. 1983/2006/EC, waarin is vastgelegd dat het Europese Jaar “het respect voor culturele diversiteit moet versterken en om moet gaan met de complexe realiteit in onze maatschappijen en de co-existentie van verschillende culturele identiteiten en overtuigingen. Bovendien is het van belang de bijdrage te benadrukken van de verschillende culturen aan het erfgoed en de levenswijze van de lidstaten en te erkennen dat cultuur en interculturele dialoog essentieel zijn voor het leren samenleven in harmonie.”</p>
      <p sl="en">En wat nog belangrijker is, de staat moet trouw blijven aan zijn beleid, en zijn leidinggevende vaardigheden zo ontwikkelen dat uiteenlopende belangen er onder vallen. Zowel de regering als de burgermaatschappij spelen een rol bij het creëren van een omgeving waarin mensen van verschillende religies en overtuigingen moeiteloos met elkaar om kunnen gaan. Als zodanig dient het concept van de interculturele dialoog te worden verbreed.</p>
      <p sl="en">Dat brengt me op de tweede vraag: waarom is interculturele dialoog belangrijk? Ik ben ervan overtuigd dat het houden van een interculturele dialoog van het grootste belang is voor het overwinnen van sektarische en onverzoenlijke opvattingen en voor het versterken van religieuze tolerantie overal te wereld. Naast onderwijs vormt de interreligieuze dialoog een van de belangrijkste middelen ter voorkoming van misverstanden, conflicten en schendingen op het terrein van de vrijheid van godsdienst of overtuiging. Als het succesvol wordt uitgevoerd kan de interculturele dialoog tolerantie, respect en begrip bevorderen.</p>
      <p sl="en">Hoewel culturen en religies zeer verschillend kunnen zijn, is er geen rechtvaardiging voor de stelling dat ze, omdat ze verschillend zijn, niet dezelfde status hebben. Hoewel een groot aantal mensen, ongeacht hun geloof of overtuiging, universele waarden aanhangen, zijn er altijd mensen geweest die proberen te bewijzen dat hun cultuur, hun religie, hun taal of hun geschiedenis superieur is aan die van hun buren. Mijn voorganger als speciale VN-rapporteur, professor Abdelfattah Amor uit Tunesië, heeft al gevraagd of er iets is wat mensen in de loop der geschiedenis niet hebben gedaan “in naam van de religie”. Desalniettemin delen religies veel morele waarden die hen in staat kunnen en moeten stellen tot gemeenschappelijk begrip en respect te komen.</p>
      <p sl="en">Gedurende mijn bezoeken aan landen heb ik gezien hoe positief inspanningen kunnen zijn, die ten doel hebben tot een interreligieuze dialoog te komen. Tegelijkertijd kan de afwezigheid van zo’n dialoog een vroege waarschuwing zijn voor komende interreligieuze spanningen en conflicten. Het is duidelijk dat dialoog alléén de onderliggende problemen niet oplost; het is eerder een eerste stap in de goede richting. Interreligieuze dialoog zou niet alleen een intellectuele en theologische oefening moeten zijn, het kan ook de zwijgende meerderheid aanzetten op zoek te gaan naar een gemeenschappelijke strategie om harmonie en vrede te vinden. Er zijn echte succesverhalen over interreligieuze dialoog; maar de inspanningen van gewone mensen zorgen zelden voor koppen in de media, in tegenstelling tot interreligieus geweld.</p>
      <p sl="en">Laat me twee ervaringen uit mijn recente inspectiereizen met u delen, ervaringen die laten zien dat gesprekspartners niet ver hoeven te gaan om een betekenisvolle dialoog te voeren. Tijdens mijn bezoek aan Israel en het bezet Palestijns gebied, werd ik geïnformeerd over verschillende bijeenkomsten tussen geloven, waar Israëlische en Palestijnse inwoners samenkomen en hun dialoog niet laten verstoren door recente politieke gebeurtenissen. Een NGO rapporteerde: “zowel de Israëliërs als de Palestijnen hadden het over frustratie en wanhoop met betrekking tot de extreme wreedheden in hun maatschappij en over de onwil van de meerderheid om op niet-gewelddadige wijze samen te werken bij het vinden van oplossingen. Beiden spraken van de noodzaak de andere kant zijn eigen geweld te horen toegeven en spijt te betuigen.”</p>
      <p sl="en">Daarnaast zag ik in Noord-Ierland het belang van een interreligieuze dialoog in de buurten. In Belfast zijn tal van initiatieven op het niveau van gewone mensen die mensen van verschillende politieke en religieuze achtergronden bijeenbrengen, waarbij sommigen van hen naast elkaar wonen, maar gescheiden worden door de zogenaamde “vredeslijnen”.</p>
      <p sl="en">Dat brengt ons op de derde vraag: wie moet er bij de interculturele dialoog worden betrokken? De Millennium World Peace Summit, die in augustus 2000 in New York werd gehouden, bracht meer dan 1000 religieuze en geestelijke leiders bijeen. In hun uiteindelijke verklaring “Commitment to Global Peace” benadrukten ze, dat echte vrede pas bereikt kan worden als alle gemeenschappen de culturele en religieuze verscheidenheid van de menselijke familie erkennen in een geest van wederzijds respect en begrip.</p>
      <p sl="en">Zulke vergaderingen van religieuze leiders zijn belangrijk, maar tegelijkertijd dient ook de interreligieuze dialoog op het niveau van de gewone mens te worden aangemoedigd en gevoed. Naar mijn mening zouden bij de uitwisseling van gezichtspunten zo mogelijk ook gelovigen betrokken moeten zijn die objectief tegen hun geloof aankijken, alsmede atheïstische en niet-theïstische gelovigen en leden van religieuze minderheden. Elke dialoog zou ook geweldig profiteren van de standpunten van vrouwen, die gemarginaliseerd plegen te worden bij grote evenementen van de interreligieuze dialoog. Vrouwen zijn een groep die het ergst te lijden hebben onder religieuze intolerantie, maar ik merkte dat vrouwengroepen bij religieuze scheidslijnen zeer effectieve pleiters zijn van mensenrechten in situaties, waar sprake is van spanningen in een gemeenschap.</p>
      <p sl="en">Soms kan het ook nuttig zijn dat mensen van hetzelfde geloof, maar met tegengestelde opvattingen aanwezig zijn. Een goed voorbeeld van mijn recente bezoek aan het Verenigd Koninkrijk is een rondetafeldebat in Londen, waar het ook ging over wetgeving tegen discriminatie, op grond van seksuele oriëntatie en bij wet bepaalde uitzonderingen voor organisaties met betrekking tot religie of overtuiging. De discussie zou totaal anders zijn verlopen als er geen vertegenwoordigers uit de Lesbian and Gay Christian Movement aanwezig waren geweest.</p>
      <p sl="en">Kunstenaars spelen ook een belangrijke rol bij de opvoeding van het publiek als het gaat om religieuze tolerantie en het slaan van bruggen tussen verschillende gemeenschappen. Eén goed voorbeeld is het West-Eastern Divan Orchestra, dat is samengesteld uit jonge Israëlische, Palestijnse, Libanese, Syrische, Jordanese en Egyptische musici. De oprichter en dirigent ervan, Daniel Barenboim, beschreef het humanitaire idee achter dit orkest als volgt: “We zien ons zelf niet als een politiek project, maar eerder als een forum waar jonge mensen uit Israel en alle Arabische landen zich vrijelijk en openlijk kunnen uitdrukken en tegelijkertijd het verhaal van de ander aan kunnen horen. Het is niet noodzakelijkerwijs een kwestie van het verhaal van de ander accepteren, laat staan het ermee eens zijn, maar eerder de essentiële behoefte de legitimiteit ervan te accepteren.”</p>
      <p sl="en">Mijn meest recente bezoek aan India heeft echter laten zien hoe kwetsbaar zelfs kunstenaars zich voelen als ze zich vis-à-vis tegenover de druk van straatbendes zien geplaatst. De visuele-kunstindustrie heeft daar een belangrijke rol gespeeld bij de publieke opvoeding als het gaat om religieuze tolerantie. Maar sommige Bollywood-films zijn via intimidatie effectief in de ban gedaan door niet-staatsacteurs. Helaas schijnen professionals in de audiovisuele kunstindustrie gewoonlijk de goedkeuring van zelfbenoemde hoeders van religieuze sentimenten te zoeken voordat ze doorgaan met een film die raakt aan gemeenschapskwesties. Dit laat zien hoe belangrijk de bijdrage van kunstenaars is aan de interculturele dialoog, of althans zou kunnen zijn. Journalisten en advocaten kunnen ook het verschil maken, vooral als hun verklaringen en acties religieuze lijnen overschrijden. Er zijn talrijke voorbeelden waarbij individuen elkaar te hulp zijn geschoten, dwars door alle religieuze grenzen heen.</p>
      <p sl="en">Bovendien – en dat is misschien nog belangrijker – zouden politici samen moeten brainstormen over de vraag hoe ze de nieuw uitdagingen tegemoet moeten treden in een wereld die steeds verder geglobaliseerd raakt. Zo’n brainstorm zou eventueel kunnen leiden tot concrete acties ten aanzien van de heersende diversiteit, bij bijvoorbeeld huisvestingsprojecten, schoolprogramma’s en benoemingen in vertegenwoordigende organen.</p>
      <p sl="en">Tot slot zou ik graag de vierde vraag willen noemen: hoe kan interculturele dialoog effectief worden gevoerd? Er zijn verschillende niveaus van interculturele dialoog: internationale en regionale organisaties als de VN, de EU en het OIC kunnen een rol spelen bij het faciliteren van platforms voor de interculturele dialoog. Daarnaast ligt er momenteel een voorstel van NGO’s de cultuur van vrede door dialoog en samenwerking tussen individuen en gemeenschappen van diverse religies en overtuigingen te bevorderen in het kader van een Decennium voor de Interreligieuze Dialoog en Samenwerking voor vrede. Dit project zou wellicht van 2011 tot 2020 kunnen lopen. In dit opzicht lijkt het van vitaal belang over een groot aantal goede initiatieven te kunnen beschikken op mondiaal, regionaal, nationaal of lokaal niveau. Laat ik benadrukken dat het ook mogelijk is oude, nieuwe en creatieve middelen te gebruiken om met geringe kosten een interculturele dialoog op gang te brengen, bijvoorbeeld via correspondentievriendschapprogramma’s op scholen of chats via het internet over bepaalde onderwerpen, of via straat- en marionettentheater.</p>
      <p sl="en">De EU-programma’s “Een leven lang leren” kunnen dienen als perfecte platforms voor een interculturele en interreligieuze dialoog, en dat doen ze al. De verschillende programma’s zijn inderdaad voorbeelden van goede praktijken. Comenius probeert begrip te kweken voor en tussen verschillende Europese culturen door middel van uitwisselingsprogramma’s en samenwerking tussen scholen in verschillende landen; meer dan 1,5 miljoen studenten hebben al deel genomen aan het uitwisselingsprogramma voor hoger onderwijs, Erasmus; het Leonardo da Vinci-project financiert grensoverschrijdende mobiliteit in het beroepsonderwijs en praktijkonderwijs; het Grundtvig-programma zorgt voor nieuwe leerprogramma’s, speciaal voor volwassenen, die gevaar lopen sociaal buiten de boot te vallen en voor oudere werknemers; en tot slot bevordert het Jean Monnet-netwerk leerprocessen, onderzoek en reflectie omtrent de Europese integratie op instellingen voor hoger onderwijs overal ter wereld. Laat ik benadrukken hoe belangrijk het voor de Europese Unie is haar hand uit te steken naar de hele wereld, vooral in het kader van de interculturele dialoog.</p>
      <p sl="en">De rol van onderwijsinstellingen is essentieel. Ze kunnen of zorgen voor een geest van tolerantie of spanningen bevorderen, zelfs op jonge leeftijd. Daarom dient de nadruk te liggen op verlicht onderwijs dat kinderen leert de diversiteit die er nu eenmaal is te erkennen. Er zijn genoeg scholen die vrijwillig aan uitwisseling met andere landen willen doen, zowel in Europa als elders. In dat opzicht zou ik graag willen wijzen op de “International Consultative Conference on School Education in Relation to Freedom of Religion or Belief, Tolerance and Non-Discrimination ” in 2001. Daar werd unaniem het “Madrid Final Document” aangenomen, waarin werd aanbevolen op vrijwillige basis onderwijzers en studenten gelegenheid te geven voor bijeenkomsten en uitwisselingen met hun tegenhangers uit verschillende religies en overtuigingen.</p>
      <p sl="en">Het gezin is een ander ingangspunt, waar ofwel kan worden voorkomen ofwel kan worden gestimuleerd dat men vooroordelen koestert, iets dat in hoge mate afhankelijk is van de opvoeding die iemand krijgt. Daarnaast geven gemengde huwelijken, zeer vanzelfsprekend, nieuwe perspectieven en kunnen ze de interculturele of interreligieuze dialoog vergemakkelijken. Naar mijn mening is het belangrijk op jonge leeftijd te beginnen kennis te maken met de manier waarop je buren of andere religies in de wereld staan. Dat hoeft niet noodzakelijkerwijs te betekenen dat je verre reizen maakt, maar dat kan bijvoorbeeld worden gedaan initiatief te nemen en mensen te ontmoeten in je plaatselijke kerk, moskee, synagoge, tempel of andere religieuze plaatsen. De grootte van de groepen, vooral bij religieuse bijeenkomsten van gewone mensen met verschillende geloven, moet niet al te groot zijn teneinde de gesprekspartners een kans te geven aan het woord te komen en elkaar persoonlijk te leren kennen.</p>
      <p sl="en">Maar de interculturele dialoog staat bloot aan verschillende potentiële risico’s: als die niet in goede banen wordt geleid, kan deze een oppervlakkige, vage en ondoelmatige oefening blijken te zijn. Daarnaast kan de interculturele dialoog ook worden gebruikt als middel om de kwade kanten van de “ander” te benadrukken. Deelnemers komen misschien in de verleiding hun gesprekspartners te overtuigen van de superioriteit van hun religie of cultuur.</p>
      <p sl="en">Wat de mogelijke inhoud van de dialoog betreft, dient er tevens een fundamentele vraag te worden beantwoord: Moeten de deelnemers ook vragen stellen over hun respectieve religies en theologische benaderingswijzen, of zou dat gevaarlijk zijn? Een positief aspect zou kunnen zijn dat de gesprekspartners zich bewust kunnen worden van overeenkomsten in de benaderingswijzen maar ook van de verschillen. Maar deze verschillen kunnen worden geïnterpreteerd als gevoelig of zelfs beledigend. Denk maar eens aan een discussie die gaat over kritische onderwerpen als: Wie was de laatste profeet? Had god een zoon? Zijn religieuze leiders feilbaar? Wat mag je eten en wat niet? Bestaat reïncarnatie?</p>
      <p sl="en">Een verleidelijk alternatief zou kunnen zijn alleen niet-contraversiële onderwerpen te zoeken die op generlei wijze met theologie te maken hebben, bijvoorbeeld de bespreking van gemeenschappelijke zorgen omtrent het milieu. Maar deze onderwerpen zijn misschien moeilijk te vinden en zouden wel eens heel saai kunnen zijn en uiteindelijk zou zo’n benadering het doel van een echte interculturele en interreligieuze dialoog in gevaar brengen. Ik denk niet dat het zal helpen een laag religieuze correctheid toe te voegen aan de bestaande benadering van politieke correctheid.</p>
      <p sl="en">Soms hoor je diplomaten zeggen dat we ons niet moeten bezighouden met kritiek op andere godsdiensten dan onze eigen godsdienst. Maar ik zou graag willen vragen: sluit dialoog de mogelijkheid uit de beginselen van andere religies te bekritiseren? Naar mijn mening zou in een echte dialoog een van de opties moeten zijn dat de gesprekspartners het uiteindelijk al dan niet eens zijn, terwijl ze daarbij vanzelfsprekend elkaars standpunten en benaderingen respecteren.</p>
      <a text="(Applaus)"/>
      <p sl="en">Als iemand de religie van zijn tegenhanger wil bekritiseren, is het natuurlijk raadzaam dat op een informele manier te doen en zijn woorden zorgvuldig af te wegen. Daarnaast helpt het misschien ook als er al wederzijds vertrouwen bestaat tussen de verschillende groepen. Ik ben sterk van mening echter dat het fout zou zijn de benadering te kiezen waarbij religies per se worden beschermd in plaats van personen of groepen gelovigen, zoals bekrachtigd door internationale mensenrechtelijke normen.</p>
      <a text="(Applaus)"/>
      <p sl="en">Bij tal van gelegenheden heb ik uiting gegeven aan mijn bezorgdheid dat het criminaliseren van het z.g. zwartmaken van religies contraproductief kan zijn, omdat het een sfeer van intolerantie en angst kan creëren en zelfs de kansen op een reactie kan doen toenemen. Beschuldigingen van zwartmakerij kunnen legitieme kritiek of zelfs onderzoek naar praktijken en wetten die een schending betekenen van de mensenrechten en die (naar men denkt) worden gesanctioneerd door religie, in de kiem smoren.</p>
      <p sl="en">Tot slot denk ik dat het recht en het functioneren van democratische instellingen eerste vereisten zijn voor het tot stand brengen van een gunstig klimaat, dat bevorderlijk zou kunnen zijn voor een echte dialoog en echt begrip. Mensen moeten vertrouwen in het systeem hebben en dus kan diversiteit binnen instellingen bijdragen aan het creëren van zo’n omgeving. Interculturele dialoog zou niet op neerbuigende wijze moeten worden opgelegd of opgezet. Het beleid van naties in dat opzicht dient ruimte en lucht te geven voor de verscheidenheid aan religies en overtuigingen, en zo natuurlijke kansen te creëren voor interactie en begrip.</p>
      <p sl="en">Dit zijn mijn ideeën over het wat, waarom, wie en hoe van de interculturele dialoog. Ik vrees dat ik, in plaats van uitgebreide antwoorden te geven, een aantal nieuwe kwesties heb opgeworpen.</p>
      <p sl="en">In mijn beschouwingen heb ik al gezinspeeld op het potentieel, maar ook op de mogelijke valkuilen, van de interculturele dialoog. Het schijnt cruciaal te zijn een interculturele dialoog te institutionaliseren op verschillende niveaus in de juiste vorm en met een brede selectie deelnemers, en tegelijkertijd een echte uitwisseling van standpunten mogelijk te maken. Ik denk dat gezamenlijke verklaringen en beweringen door religieuze leiders belangrijk zijn; maar ik zou graag van deze mogelijkheid gebruik maken de vitale rol van gewone initiatieven, concrete bijeenkomsten en gezamenlijke acties te benadrukken. Ik denk ook dat het beter is een oorlog met woorden te voeren dan langdurige spanningen te hebben. Als gewone, theïstische en niet-theïstische gelovigen samenkomen, sommige wellicht voor de eerste keer, leren ze, hopelijk, een heleboel van elkaar, ook als ze het uiteindelijk niet eens zijn over belangrijke kwesties.</p>
      <p sl="en">Universele waarden zouden moeten dienen als brug tussen verschillende religies en overtuigingen en ik weiger het feit te accepteren dat universele waarden van mensenrechten ondergeschikt zouden kunnen en moeten zijn aan ofwel sociale ofwel religieuze normen.</p>
      <a text="(Applaus)"/>
      <p sl="en">Dit kan uiteindelijk ook leiden tot versterking van universele mensenrechten, zowel als het gaat om het bevorderen als het beschermen van mensenrechten en vrijheden.</p>
      <p sl="en">Tot slot wil ik graag Boutros-Boutros-Ghali, de voormalige secretaris-generaal van de VN citeren, die zei: “Vanuit een universeel perspectief beschouwd, dwingen mensenrechten ons om de strijd aan te gaan met de meest veeleisende dialectiek van alle: de dialectiek van identiteit en anders zijn, van het ‘zelf’ en van ‘de ander’. Ze leren ons op de meest directe wijze dat we op een en hetzelfde moment hetzelfde en verschillend zijn.”</p>
      <a text="(Het Huis geeft de spreker een staande ovatie)"/>
    </intervention>
    <intervention id="3-107" speaker_id="4482" name="De Voorzitter" is_mep="True" mode="spoken">
      <p sl="nl">Dr. Jahangir, hartelijk dank voor uw toespraak. We hebben zeer zorgvuldig geluisterd naar wat u hebt gezegd, iets wat was gebaseerd op uw respect voor de mensenrechten, op uw schat aan ervaring, en op datgene waar het om draait bij wat u doet.</p>
      <p sl="nl">Ik hoop dat uw bezoek aan het Europees Parlement ons de gelegenheid zal geven tot bredere samenwerking in ons gemeenschappelijk streven naar democratie, vrede en ontwikkeling.</p>
    </intervention>
  </section>
  <section id="creitem10" title="6. Stemmingen (voortzetting)"/>
  <section id="creitem11" title="6.1. Interne markt voor electriciteit (A6-0191/2008, Eluned Morgan) (stemming)">
    <intervention id="3-112" speaker_id="2171" name="Eluned Morgan" is_mep="True" mode="spoken" role="rapporteur">
      <p sl="en">Mijnheer de Voorzitter, dit verslag is het eerste in een pakket van maatregelen dat handelt over de energiemarkten in de EU. Er is een grote mate van samenwerking geweest tussen alle rapporteurs en dat straalt af op dit pakket, en we willen de Raad de boodschap overbrengen dat we dit als één pakket willen behandelen, en niet als een reeks afzonderlijke rapporten.</p>
      <p sl="en">Er is een aspect van de elektriciteitsrichtlijn dat veel verdeeldheid heeft gezaaid in het Parlement. Deze wordt op ongebruikelijke wijze uitgesplitst langs nationale lijnen, niet langs partijpolitieke lijnen. Ik zou mijn collega’s echter dringend willen verzoeken dit verslag als een geheel te zien. Het gaat onder andere over energieschaarste, betere rechten voor consumenten en maatregelen om de markt beter te laten functioneren.</p>
    </intervention>
    <intervention id="3-114" speaker_id="39317" name="Anni Podimata" is_mep="True" mode="spoken">
      <p sl="el">Mijnheer de Voorzitter, ik zou graag willen verzoeken, krachtens artikel 150, lid 5 van het Reglement dat het amendement op de stemlijst blijft staan, omdat het wordt gesteund door 40 leden.</p>
    </intervention>
    <intervention id="3-115" speaker_id="1838" name="De Voorzitter" is_mep="True" mode="spoken">
      <p sl="nl">Daar zou u helemaal gelijk in hebben als het amendement niet was vervallen ten gevolge van de voorgaande stemming. U zou het zelf naar voren hebben kunnen brengen, maar omdat het vanwege de voorgaande stemming is vervallen, kunt u het niet zelf indienen.</p>
    </intervention>
  </section>
  <section id="creitem12" title="6.2. Voorwaarden voor toegang tot het net voor grensoverschrijdende handel in electriciteit (A6-0228/2008, Alejo Vidal-Quadras) (stemming)">
    <intervention id="3-118" speaker_id="4308" name="Alejo Vidal-Quadras" is_mep="True" mode="spoken" role="rapporteur">
      <p sl="es">Mijnheer de Voorzitter, ik zou graag het volgende aan artikel 2e willen toevoegen. Ik zal het voorlezen in het Engels:</p>
      <p sl="en">“Het Europees Netwerk van transmissiesysteembeheerders voor elektriciteit zal alle relevante informatie verzamelen betreffende de implementatie van de netwerkcodes en deze het Agentschap ter hand stellen ter beoordeling”.</p>
    </intervention>
  </section>
  <section id="creitem13" title="6.3. Agentschap voor samenwerking van energieregelgevers (A6-0226/2008, Giles Chichester) (stemming)">
    <intervention id="3-123" speaker_id="36281" name="Silvia-Adriana Ţicău" is_mep="True" mode="spoken">
      <p sl="fr">Mijnheer de Voorzitter, ik zou graag een aparte stemming over amendement 18 willen verzoeken omdat het gaat over de zetel van het Agentschap. Ik verzoek derhalve om een aparte stemming.</p>
    </intervention>
    <intervention id="3-124" speaker_id="2097" name="Giles Chichester" is_mep="True" mode="spoken" role="rapporteur">
      <p sl="en">Mijnheer de Voorzitter, ik maak bezwaar tegen dit verzoek. Dit verslag is een pakket waar de fracties het over eens zijn. Ik denk niet dat het juist is een verzoek te doen na de deadline en het pakket op deze manier open te breken, dus vraag ik mijn collega’s mij te steunen in mijn bezwaar hiertegen.</p>
    </intervention>
  </section>
  <section id="creitem14" title="6.4. Bescherming van voetgangers en andere kwetsbare weggebruikers (A6-0081/2008, Francesco Ferrari) (stemming)"/>
  <section id="creitem15" title="6.5. Aanpassing van een aantal besluiten aan Besluit 1999/468/EG van de Raad, gewijzigd bij Besluit 2006/512/EG – Aanpassing aan de regelgevingsprocedure met toetsing (Deel 1) (A6-0088/2008, József Szájer) (stemming)">
    <intervention id="3-129" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad. − Mag ik van deze gelegenheid gebruik maken namens de Raad mijn tevredenheid uit te spreken over de goede resultaten van het langdurige en uitgebreide werk aan dit technisch dossier. Vooral dankzij de creatieve samenwerking van alle drie de instellingen was het mogelijk dit dossier af te ronden en ik zou graag van deze gelegenheid gebruik maken vooral rapporteur József Szájer te bedanken voor de samenwerking en de verrichte arbeid.</p>
      <p sl="sl">Nu dit deel van de aanpassing is afgerond, zullen beide wetgevende instanties, met name het Europees Parlement, controle kunnen uitoefenen over de uitvoerende macht van de Commissie in verband met talrijke juridische handelingen op belangrijke terreinen. Tot slot zou ik ook graag zien dat dit soort creatieve samenwerking voortduurt onder het komende voorzitterschap van Frankrijk.</p>
    </intervention>
    <intervention id="3-130" speaker_id="23821" name="József Szájer" is_mep="True" mode="spoken" role="rapporteur">
      <p sl="en">Mijnheer de Voorzitter, als gevolg van de juist uitgebrachte stemmen krijgt het Parlement voor het eerst echt het controle- en vetorecht over de normatieve uitvoerende handelingen van de Europese Commissie, en wel op gelijke voet met de Raad.</p>
      <p sl="en">Door de twee verzamelpakketten aan te nemen, zetten we een zeer grote stap op weg naar de eliminatie van het gebrek aan democratie in de Unie. Ik wil mijn collega’s er ook aan herinneren dat onze nieuwe controlemacht over het uitvoerende orgaan van de EU van ons meer werk vraagt dan voordien. Het Parlement moet zich voorbereiden op de nieuwe taak van de comitologieprocedure.</p>
      <p sl="en">Ik dank de Raad, vooral het Sloveens voorzitterschap en de Commissie, in het bijzonder omdat ze beide belangrijke en tot nu exclusieve rechten opgeven en deze overdragen aan het Parlement, en beide verliezen ze exclusieve macht. Ik zou ook graag onze collega’s in de desbetreffende commissies willen bedanken die begrijpen hoe belangrijk de nieuwe macht van het Europees Parlement is. Ze handelden zeer snel en zeer flexibel ten aanzien van dit dossier. Onze stemming van vandaag zal enorm bijdragen aan een betere, democratischere en veel transparantere Europese Unie. Hartelijk dank voor uw steun.</p>
      <a text="(Applaus)"/>
    </intervention>
  </section>
  <section id="creitem16" title="6.6. Aanpassing van een aantal besluiten aan Besluit 1999/468/EG van de Raad, gewijzigd bij Besluit 2006/512/EG – Aanpassing aan de regelgevingsprocedure met toetsing (Deel drie) (A6-0086/2008, József Szájer) (stemming)"/>
  <section id="creitem17" title="6.7. Autonome communautaire tariefcontingenten bij invoer van bepaalde visserijproducten op de Canarische Eilanden (A6-0213/2008, Gerardo Galeote) (stemming)"/>
  <section id="creitem18" title="6.8. Statuut van de Europese Ombudsman (A6-0076/2008, Anneli Jäätteenmäki) (eindstemming)">
    <intervention id="3-135" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad. − Het voorzitterschap wil namens de Raad bevestigen dat ze haar goedkeuring hecht aan het amendement van het Statuut voor de Europese ombudsman, waarover gestemd is in deze geachte vergadering.</p>
      <p sl="sl">Ik zou graag van deze gelegenheid gebruik maken het Europees Parlement en de Europese Commissie te bedanken voor hun creatieve samenwerking. Op basis van deze creatieve samenwerking hebben we overeenstemming bereikt over de wijziging van het Statuut in een redelijk korte tijd. Speciale dank is namens de Raad verschuldigd aan de rapporteur, mevrouw Jäätteenmäki, aan de voorzitter van de Commissie constitutionele zaken (AFCO), de heer Leinen, en de heer Méndez de Vigo, Parlementslid.</p>
      <p sl="sl">De Raad is blij met deze belangrijke prestatie. We denken inderdaad dat het amendement van het Statuut het vertrouwen van de burgers in het juist functioneren van Europese instellingen en de Europese Unie als geheel zal doen toenemen.</p>
    </intervention>
  </section>
  <section id="creitem19" title="7. Stemverklaringen">
    <intervention id="3-140" speaker_id="39763" name="Urszula Gacek" is_mep="True" mode="spoken">
      <p sl="pl">Mijnheer de Voorzitter, ik heb de kandidatuur van commissaris Barrot bij de stemming van vandaag gesteund. De commissaris heeft zich verplicht een krachtige houding aan te nemen in de onderhandelingen met de Verenigde Staten ten aanzien van de kwestie van visavrij toeristenverkeer voor burgers uit alle landen uit de Europese Unie. Bovendien heeft het voorstel van de commissaris om de problemen van asielzoekers aan te pakken in een geest van solidariteit, en met name het te hulp schieten van landen als Polen, die verantwoordelijk zijn voor het beveiligen van de buitengrenzen van het Schengen-gebied, mij ervan overtuigd dat commissaris Barrot een stevige greep heeft op de problemen binnen het werkgebied van het Directoraat-generaal Justitie, vrijheid en veiligheid.</p>
    </intervention>
    <intervention id="3-142" speaker_id="28214" name="Jean-Luc Bennahmias" is_mep="True" mode="spoken">
      <p sl="fr">namens de Verts/ALE-Fractie. – Mijnheer de Voorzitter, allereerst wil ik mij verontschuldigen voor mijn afwezigheid tijdens deze belangrijke stemming. Omdat de trein van Parijs naar Straatsburg een uur en een kwartier te laat was, konden verscheidene collega’s en ik niet stemmen over deze Richtlijn en de resolutie. Net als de rest van mijn fractie zou ik geheel tegen de resolutie en de richtlijn hebben gestemd.</p>
      <p sl="fr">Ik wil hier en nu uiting geven aan mijn diepste afschuw.. De waardigheid van het Parlement en verder van de gehele Europese Unie is niet in overeenstemming met de detentiecentra waarin we tientallen, honderden of zelfs duizenden van onze medeburgers, die immigrant zijn of een immigrantenachtergrond hebben, huisvesten. Dit smaakt allemaal een beetje naar zelfbescherming van de kant van de Europese Unie, iets wat ik en mijn fractie onacceptabel vinden.</p>
      <p sl="fr">Er moeten vandaag natuurlijk maatregelen worden getroffen om de stromen immigranten te beheersen, maar de defensieve acties waar we net over hebben gestemd, zijn geen juiste reactie op economische migratie of op klimaatmigratie, die niet lang meer op zich zal laten wachten. Als de Europese Unie, het Europees Parlement, de Commissie en de Raad zouden zorgen voor de ontwikkelingshulp die zo hard nodig is, dan zouden we wellicht het recht hebben op deze manier te handelen, maar zover is het nog niet. Waar we zijn is in feite op 0,38 procent van de begroting in plaats van op 0,42 procent, nadat we uit waren gegaan van 0,7 procent.</p>
      <p sl="fr">Laat mij in alle ernst dit zeggen: Ik schaam me voor ons Parlement en ik schaam me voor de Europese Unie die we proberen te bouwen, en die toch eigenlijk een Unie zou moeten zijn die open is en gastvrij en die in staat is alle burgers van de wereld in haar schoot op te nemen.</p>
    </intervention>
    <intervention id="3-143" speaker_id="1849" name="Sylvia-Yvonne Kaufmann" is_mep="True" mode="spoken">
      <p sl="de">namens de GUE/NGL-Fractie. – Mijnheer de Voorzitter, het compromis dat overeengekomen is tussen de rapporteur van het Europees Parlement, de heer Weber, en de ministers van Binnenlandse Zaken aangaande de zogenaamde terugkeerrichtlijn is een slecht compromis dat twijfel zaait omtrent de geloofwaardigheid van de Europese Unie op het terrein van de mensenrechten. Mijn fractie verwerpt de richtlijn derhalve luid en duidelijk.</p>
      <p sl="de">Als medewetgever had het Parlement de wettige en morele verplichting te trachten voorschriften vast te stellen die acceptabel zijn, maar bovenal afgestemd zijn op de menselijke waardigheid. Het had deze verantwoordelijkheid volledig op zich moeten nemen en moeten vechten voor zulke regels. In plaats daarvan heeft een meerderheid in het Parlement de Raad toegestaan haar eigen regels op te leggen, puur en alleen opdat de richtlijn er bij eerste lezing doorgedrukt kan worden. Zelfs al verbetert de richtlijn de wettelijke positie in sommige afzonderlijke staten misschien, omdat de binnenlandse wetgeving wellicht geen bovengrens stelt aan de periode van detentie, dan nog is het de totale context die essentieel is.</p>
      <p sl="de">De richtlijn legitimeert een detentie van 18 maanden voor mensen wier enige “misdaad” het is een beter leven te zoeken voor zichzelf en hun familie in Europa. Volgens ons rechtvaardigt de huidige uitzettingspraktijk in de lidstaten het niet dat behoeftigen nu of in de toekomst worden behandeld als criminelen, en vormt het daarvoor ook geen excuus. In plaats van ook op Europees niveau hun zegen te geven aan de huidige praktijk – die de mensenrechten van “illegaal verblijvende ingezetenen uit derde landen schendt” – zouden de lidstaten moeten zoeken naar een duurzame oplossing voor het migratieprobleem.</p>
      <p sl="de">Voor onze fractie betekent dat vooral een gemeenschappelijk wettig immigratiebeleid in het leven roepen, dat de mensenrechten van migranten veilig stelt en vooruitzichten biedt aan mensen in grote nood, die Europa binnenkomen en daarbij vaak hun leven riskeren.</p>
      <p sl="de">Het Europees Parlement heeft een kans gemist om hier zijn verantwoordelijkheid te nemen en voet bij stuk te houden ten opzichte van de Raad. Het dringende beroep van talrijke mensenrechtenorganisaties en kerken is helaas genegeerd.</p>
    </intervention>
    <intervention id="3-144" speaker_id="28150" name="Kinga Gál" is_mep="True" mode="spoken">
      <p sl="hu">Ik zou graag een verklaring willen toevoegen aan mijn stem over het verslag Weber. Het is naar mijn mening als lid van het Parlement belangrijk dit verslag aan te nemen, omdat het een eerste stap betekent naar een immigratiebeleid in de Europese Unie over. Tegelijkertijd denk ik als advocaat voor mensenrechten en rechten van minderheden dat ik terecht “ja” heb gestemd. Het verslag Weber is het resultaat van een moeilijk compromis, bij de totstandkoming waarvan het Parlement ervoor heeft kunnen zorgen dat een groot aantal humanitaire standpunten en standpunten op het gebied van de mensenrechten in de tekst zijn opgenomen. Op terreinen waarop er geen sprake van regulering is, betekent dat vooruitgang. Op terreinen waar al een uitgebreide regelgeving bestaat, kan het strengere normen niet afzwakken. Zoals met alle compromissen zijn er zwakke punten, kwetsbare punten in de tekst. Ik begrijp daarom de reserves die religieuze organisaties en leken hebben, en ik ben het ze eens dat we niet kunnen toestaan dat de pretentieuze taal van de wetgeving wordt gebruikt om overwegingen van humanitaire aard of mensenrechten te omzeilen. We kunnen niet toestaan dat deze tekst de bron wordt van nieuwe tragedies of ervoor zorgt dat gezinnen opgesplitst worden; er is al genoeg geleden in het leven van immigranten die naar ons komen op zoek naar een humaner bestaan. Dank u.</p>
    </intervention>
    <intervention id="3-145" speaker_id="24030" name="Philip Claeys" is_mep="True" mode="spoken">
      <p sl="nl">Voorzitter, ik heb vóór het verslag Weber gestemd, maar ik moet u zeggen dat het met enige terughoudendheid was. Links en extreem links hebben moord en brand geschreeuwd tegen de richtlijn. Ze hebben het zo voorgesteld alsof de mensenrechten van de illegalen op een gruwelijke manier worden miskend door de richtlijn, terwijl in feite het tegendeel waar is. Voor het eerst wordt bijvoorbeeld de regularisatie van illegalen door een Europese richtlijn als een aanvaardbare beleidsoptie naar voren geschoven. Ook worden de lidstaten verplicht om gratis juridische bijstand te verlenen aan illegalen die daarom vragen.</p>
      <p sl="nl">Welnu, het is onaanvaardbaar om rechten te laten putten uit een situatie van illegaliteit. Veel elementen in de richtlijn zijn overigens louter vrijblijvend. Dit gezegd zijnde biedt de richtlijn een aantal lidstaten de mogelijkheid om illegalen langer vast te houden in het kader van hun uitzetting. Ook positief is het verbod om na een uitwijzing voor vijf jaar de toegang te beletten om in de rest van Europa binnen te komen. Het probleem van de immigratie vergt echter veel diepgaandere maatregelen dan in dit verslag worden gesteund, maar dit is een stap in de goede richting.</p>
    </intervention>
    <intervention id="3-146" speaker_id="1956" name="Frank Vanhecke" is_mep="True" mode="spoken">
      <p sl="nl">Voorzitter, laten we eens rustig de cijfers bekijken. In zowat een eeuw tijd is de wereldbevolking ongeveer verzevenvoudigd, van 1 miljard naar 7 miljard mensen op aarde. Deze bevolkingsexplosie kan niet zonder gevolgen blijven voor een welvarend Europees continent dat bovendien met een groot demografisch deficit kampt. De immigratieproblemen die wij vandaag kennen, zijn bijzonder ernstig, maar zijn nu nog beheersbaar in vergelijking met wat er de komende decennia op ons afkomt. Zo beschouwd zijn de maatregelen, voorzien in deze vermeende terugkeerrichtlijn, eigenlijk futiel en zeker onvoldoende. Er zal heel wat meer nodig zijn dan een processie van Echternach van halfslachtige maatregelen om de illegale stroom in te dammen. Maar omdat een klein signaal voor een terugkeerpolitiek van illegalen eigenlijk beter is dan helemaal niets, heb ik zonder enthousiasme vóór het verslag Weber gestemd.</p>
    </intervention>
    <intervention id="3-147" speaker_id="28416" name="Romano Maria La Russa" is_mep="True" mode="spoken">
      <p sl="it">Mijnheer de Voorzitter, dames en heren, vandaag hebben we misschien, door voor het verslag Weber te stemmen, een cruciale stap gezet naar de opzet van een uitgebreid kader maatregelen tegen illegale immigratie: maatregelen die tegemoet zullen komen aan de veiligheidseisen van een groot aantal Europese burgers, velen daarvan slachtoffers van misdaad, begaan door ingezetenen van derde landen.</p>
      <p sl="it">Ik ben blij te mogen vaststellen, op te merken dat het Europees Parlement, dat garant staat voor universele vrijheid en rechten, zich uiteindelijk uitspreekt ten gunste van een gemeenschappelijk beleid om te voldoen aan de behoeften van de lidstaten in hun strijd tegen illegale immigratie. We hebben duidelijk gemaakt dat het doel niet alleen ligt in het opsporen van degenen die illegaal verblijven, maar ook in het invoeren van duidelijke, transparante en snelle procedures voor terugkeer. Het is daarom niet alleen een zaak van het terugdringen van het verschijnsel, zoals sommigen dat graag zouden zien, bijvoorbeeld met het terugkomstverbod …</p>
      <a text="(De spreker wordt door de Voorzitter onderbroken)"/>
    </intervention>
    <intervention id="3-148" speaker_id="28411" name="Ignasi Guardans Cambó" is_mep="True" mode="spoken">
      <p sl="es">Ik heb voor enkele amendementen gestemd, vier om precies te zijn, die trachtten deze richtlijn te verbeteren. Maar ik heb voor de uiteindelijke richtlijn gestemd, ook al werden deze amendementen niet aangenomen.</p>
      <p sl="es">Ik denk dat deze richtlijn de rechten van de onrechtmatig verblijvende immigranten in veel landen van de Europese Unie verbetert. Dat is iets wat niet kan worden ontkend: we hoeven slechts de wetten te vergelijken die thans in de hele Unie bestaan.</p>
      <p sl="es">Het is duidelijk niet de richtlijn die sommigen van ons zouden hebben opgesteld als we de kans hadden gehad dat te doen, als het aan eenieder van ons was overgelaten deze afzonderlijk op te stellen. Maar er dient in de medebeslissingsprocedure evenwicht te zijn tussen de legitimiteit van het Europees Parlement en de legitimiteit van alle nationale parlementen en regeringen.</p>
      <p sl="es">Het is het nationale parlement dat nu een grote verantwoordelijkheid draagt als het gaat om het toepassen van deze richtlijn, net zoals de Europese Commissie en het Hof van Justitie de toepassing ervan moeten bewaken. Voortaan is het inperken van rechten in de lidstaten onderworpen aan de Europese wetgeving; het is niet langer een nationaal besluit.</p>
    </intervention>
    <intervention id="3-149" speaker_id="4413" name="Carlo Fatuzzo" is_mep="True" mode="spoken">
      <p sl="it">Mijnheer de Voorzitter, dames en heren, het doet me deugd te zien dat ik nog steeds door veel collega’s wordt bewonderd, collega’s die ik natuurlijk graag zou willen bedanken voor het feit dat ze hebben willen wachten om te horen waarom ik voor het verslag Weber heb gestemd.</p>
      <p sl="it">Mijnheer de Voorzitter, ik denk dat we geconfronteerd worden met iets wat niet erg verschilt met de invallen van de barbaren in het Romeinse Rijk, meer dan 2000 jaar geleden. In die tijd vielen gewapende troepen het Romeinse rijk binnen en de Romeinen namen de wapens op om zich te verdedigen, maar werden, zoals we allen weten, verslagen onder tragische omstandigheden.</p>
      <p sl="it">Nu Europa de bestemming is van inwoners uit alle andere landen ter wereld – terecht natuurlijk, omdat ze honger hebben, net als de barbaren honger hadden en zichzelf wilden laven aan de bronnen van Rome – heeft Europa het recht zich te verdedigen en vast te stellen dat degenen die onze landen wensen binnen te vallen, onder escorte terug naar de grens moeten worden gevoerd.</p>
    </intervention>
    <intervention id="3-150" speaker_id="966" name="Jean-Claude Martinez" is_mep="True" mode="spoken">
      <p sl="fr">Mijnheer de Voorzitter, met tien miljoen illegale immigranten in Europa en met een Boeing die driehonderd passagiers kan vervoeren, zouden we meer dan dertigduizend Boeings moeten vullen om aan de bepalingen van de Richtlijn aangaande het terugkeerproces te voldoen. Dat betekent dat er vanaf de zevenentwintig Europese hoofdsteden gedurende drie jaar meer dan duizend Boeings opstijgen.</p>
      <p sl="fr">Gezien de aantallen is dat natuurlijk een onzinnig en surrealistisch voorstel. Maar er is iets wat zelfs nog onzinniger is. Omdat immigratie in feite niks anders is dan de sociale weerspiegeling van economische globalisatie, waarbij wereldkapitalisme ervoor zorgt dat werkenden met elkaar wedijveren, is hetgeen wij doen het produceren van een richtlijn om de weerspiegeling van een probleem aan te pakken. Ik weet niet of dit een geval is van hypocrisie of iemands idee van een grap, maar het is in ieder geval kortzichtig. De nomaden van de planeet blijven zwerven omdat ze willen eten en drinken, voor zichzelf willen zorgen en zichzelf willen scholen. Voedsel en het gebrek daaraan, water en de distributie ervan, pandemieën en de manier waarop ze zich verspreiden zijn nu allemaal onderdeel van wat de landen van de wereld gemeen hebben. Hoe eerder we de handen ineen slaan om onze gemeenschappelijke problemen het hoofd te bieden en politiek te beheren, des te eerder zullen we in staat zijn om …</p>
      <a text="(De spreker wordt door de Voorzitter onderbroken)"/>
    </intervention>
    <intervention id="3-151" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, degenen die het recht op emigratie claimen hebben een campagne met verkeerde informatie gevoerd tegen deze Richtlijn over het terugsturen van illegale immigranten, die ze de “richtlijn van de schande” noemen. Dat is niks meer dan een goed georganiseerd politiek spel tussen links en rechts. Links protesteert teneinde extra rechten voor immigranten te krijgen en als ze die krijgen, doen ze alsof het hele proces definitief is.</p>
      <p sl="fr">In werkelijkheid beschermt het document in geamendeerde vorm de rechten van eventueel terug te sturen immigranten en hun voortgezet verblijf in Europa veel meer dan dat het instaat voor hun repatriëring. Mensen in detentiecentra vasthouden is een uiterst beperkte maatregel en een laatste hulpmiddel, en de detentieperiode van 18 maanden is absoluut de bovengrens die alleen in zeer uitzonderlijke gevallen moet worden gebruikt. Die landen die lagere grenzen kennen dan deze, zullen die handhaven. De deadline voor vrijwillige teugkeer redt degenen die bezorgd zijn dat ze worden verbannen uit het gebied van de Europese Unie en de lidstaten worden opgeroepen dit onverwijld te regelen. Met andere woorden, Frankrijk, dat de meest tolerante wetgeving heeft in heel Europa, zal niet worden gedwongen dit te veranderen, zelfs niet om een harde lijn te kiezen. De heer Sarkozy wil misschien dat mensen het tegenovergestelde denken, daarbij geholpen door de opstelling van links. Het is alleen vanwege enkele positieve aspecten in dit document dat …</p>
      <a text="(De spreker wordt door de Voorzitter onderbroken)"/>
    </intervention>
    <intervention id="3-152" speaker_id="4555" name="Daniel Hannan" is_mep="True" mode="spoken">
      <p sl="en">Mijnheer de Voorzitter, vanmorgen was er sprake van een prachtige symboliek. De ene na de andere spreker stond op en zei dat hij het Ierse volk zou steunen. Toen hebben we onmiddellijk nadien tijdens de stemming dit verslag erdoorgedrukt, dat de eerste stap is op weg naar het scheppen van een gemeenschappelijk beleid over immigratie en asiel, en dat een belangrijk onderdeel zou zijn geweest van het Verdrag van Lissabon.</p>
      <p sl="en">Als we de stem van het Ierse volk serieus zouden respecteren, zouden we niet verder gaan met deze stiekeme implementatie van de bepalingen uit die tekst, maar zouden we beginnen die delen te herzien die waren opgenomen in afwachting van een “ja”-stem, zoals de Europese dienst voor extern optreden en het Handvest van de grondrechten.</p>
      <p sl="en">Mevrouw Wallström zei vanmorgen dat het belangrijk was uit te zoeken waarom mensen nee hadden gestemd. “Waar hebben ze nee tegen gestemd?”, vroeg ze. Laat ik haar daarmee helpen: Ik denk dat ze tegen het Lissabon-verdrag stemden. Dit bleek uit het stembiljet waarin werd gevraagd of ze het Lissabon-verdrag wilden goedkeuren.</p>
      <p sl="en">De heer Cohn-Bendit zei dat het geheel verkeerd zou zijn één miljoen mensen het lot te laten bepalen van een half miljard Europeanen. Welnu, ik ben blij daarmee te kunnen instemmen. Geef het half miljard ook een referendum. Pactio Olisipiensis censenda est!</p>
      <a text="(Applaus)"/>
    </intervention>
    <intervention id="3-154" speaker_id="28252" name="Richard Seeber" is_mep="True" mode="spoken">
      <p sl="de">Mijnheer de Voorzitter, ik heb dit verslag verworpen omdat het zijn doel voorbij schiet op drie belangrijke punten. Op de eerste plaats was het niet mogelijk de amendementen 170 en 171 erdoor te slepen, die vooral zouden zijn gegaan over de opzet van regionale netwerken en hier gezorgd zouden hebben voor uitzonderingen die op grond van hun omvang terecht zijn.</p>
      <p sl="de">Op de tweede plaats werd de derde manier ook niet aangenomen. Het is belangrijk om in de energiesector planningzekerheid te hebben , maar helaas zegevierde de Commissie met zijn juridische en algehele ontbundeling. Naar mijn mening gaat dat niet de goede kant op.</p>
      <p sl="de">Op de derde plaats slaagden we er niet in te komen tot een aansprakelijkheidsregeling voor de nucleaire industrie in geval van ongelukken. Vanwege dit alles was de Oostenrijkse Volkspartij (ÖVP) tegen het verslag en kon ze niet instemmen met het pakket.</p>
    </intervention>
    <intervention id="3-155" speaker_id="28351" name="Tomáš Zatloukal" is_mep="True" mode="spoken">
      <p sl="cs">Ik heb voor het verslag van mijn collega mevrouw Morgan gestemd, omdat ik het er mee eens ben dat het noodzakelijk is een zekere gas- en elektriciteitsvoorziening, een duurzame energiemarkt met een laag koolstofaandeel en wereldwijde concurrentie veilig te stellen. Hoe dit doel moet worden bereikt, was een van de onderwerpen die hier gisteren in de plenaire vergadering werden besproken. Er is geen eenduidig bewijs dat het ontbundelen van volledig eigenaarschap automatisch leidt tot meer investeringen en betere netwerkprestaties. In dit opzicht zie ik nog steeds enige manoeuvreerruimte in de zoektocht naar een oplossing die gunstig is voor zowel de consumenten als de andere partijen die misschien de markt willen betreden. Om een pan-Europese elektriciteitsmarkt te creëren hebben we intensievere regionale samenwerking nodig op het gebied van grensoverschrijdend transport en samenwerking op het gebied van investeringen en operationele activiteiten. Dus steun ik het principe dat de mechanismes die regionale samenwerking coördineren, versterkt.</p>
    </intervention>
    <intervention id="3-156" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, de gemeenschappelijke markt betekent meer concurrentie en dus hogere kwaliteit. Deelnemers op de markt zijn derhalve verplicht de juiste investeringen te doen en de capaciteit van hun distributienetwerken te verbeteren. Dit resulteert in veiligere levering en minder problemen met de energievoorziening. Het is heel belangrijk een interne energiemarkt tot stand te brengen, omdat we zien dat de vraag naar energie steeds groter wordt. De interne energiemarkt is een belangrijke stap in de goede richting, maar is nog steeds niet genoeg om de energiezekerheid van Europa veilig te stellen. We dienen een gemeenschappelijk energiebeleid te scheppen in de geest van solidariteit. Er dienen geschikte mechanismes te worden opgezet, zodat lidstaten elkaar kunnen steunen als er zich een energiecrisis voordoet. Het is echter nog belangrijker voor Europa om toch tenminste met één stem te gaan spreken over een extern energiebeleid. Energiezekerheid kan alleen worden bereikt door een coherent, effectief en vooral gemeenschappelijk beleid.</p>
    </intervention>
    <intervention id="3-157" speaker_id="33569" name="Syed Kamall" is_mep="True" mode="spoken">
      <p sl="en">Meneer de Voorzitter, ik heb voor het verslag Morgan gestemd. Ik vond dat het enkele zeer belangrijke elementen bevatte. We hebben duidelijk een veel sterker concurrerende energie-industrie nodig in Europa om ervoor te zorgen dat iedereen in Europa profiteert van betere concurrentie, lagere prijzen en betere kwaliteitsdiensten.</p>
      <p sl="en">Ik was vooral blij met de passage over decentrale opwekking, vooral waar werd gezegd: “We moeten ervoor zorgen dat macht wordt teruggegeven aan de mensen door de opwekking op lokaal niveau en microniveau te steunen”. Degenen van ons die directe democratie steunen met een plaatsgebonden oogmerk zouden zeggen “Waarom stoppen bij energie?”. Waarom niet nog meer macht overdragen op een hele reeks terreinen, niet alleen terug naar de nationale regeringen, maar ook naar lokale gemeenschappen, die mensen die het meest te maken hebben met de kwestie ten behoeve waarvan de wetgeving wordt gemaakt? Hier zit ik met mijn collega’s, Daniel Hannan en Chris Heaton-Harris, die ook lid zijn van een grote organisatie, genaamd de Beweging voor directe democratie. Als u echt gelooft in de macht aan het volk, moeten we de macht aan hen teruggeven en hen vragen wat ze willen. Als u ze echt naar het Lissabon-verdrag vraagt, zoals wij deden in Ierland, zouden ze “nee” zeggen.</p>
    </intervention>
    <intervention id="3-158" speaker_id="4517" name="Christopher Heaton-Harris" is_mep="True" mode="spoken">
      <p sl="en">Mijnheer de Voorzitter, ook ik heb het verslag Morgan gesteund omdat ik ervan overtuigd ben dat we eigenaarschap volledig dienen te ontbundelen in deze specifieke sector, en de ervaring van lidstaten geeft aan dat het ontbundelen van volledig eigenaarschap leidt tot meer investeringen en betere netwerkprestaties.</p>
      <p sl="en">Maar ik wil het ook hebben over plaatselijk opwekking, omdat ik denk dat dit een stap in de goede richting is, zolang lokale projecten worden gesteund door de lokale bevolking en de lokale regio ten goede komen.</p>
      <p sl="en">In de regio die ik vertegenwoordig, het kiesdistrict Daventry, hebben we een aantal ongewenste voorstellen voor een windpark. Sommige voorstellen zijn verworpen, sommige gaan door, maar geen van alle dienen het plaatselijk belang. Ze zijn alle gebaseerd op een nieuw soort “subsidiebedrijfsvoering” in het leven geroepen door een richtsnoer van de Britse regering, die luidt dat we deze specifieke weg van hernieuwbare brandstoffen moeten bewandelen en niks anders. Dat is een kortzichtige visie op wat we zouden moeten doen.</p>
      <p sl="en">Dus als we ons verplaatsen naar de meest plaatselijke gebieden voor de productie van onze energie, moeten we er op vertrouwen dat de lokale bevolking de oplossingen kiest die ze nodig heeft.</p>
    </intervention>
    <intervention id="3-160" speaker_id="28252" name="Richard Seeber" is_mep="True" mode="spoken">
      <p sl="de">namens de PPE-DE Fractie. – Meneer de Voorzitter, ik heb voor dit verslag gestemd. Ik denk dat het verstandig is dat er een Europese interne markt is voor de energiesector, waarvoor we een netwerk van systeemoperators voor het transport nodig hebben. Maar we moeten ervoor zorgen dat, als het om implementatie gaat, we gelijke kansen creëren, maar zorgen dat er tegelijkertijd ruimte blijft voor uitzonderingen. Het moet mogelijk zijn dat er kruissubsidies tussen de verschillende energiesectoren worden verstrekt, zodat de energievoorziening in de meest afgelegen regio’s en valleien en op de eilanden binnen Europa verzekerd is. We mogen ervan uitgaan dat het leveren van energie op dergelijke plekken veel duurder is en dus financieel minder aantrekkelijk voor bedrijven, dus we moeten ervoor zorgen dat we hier een goed evenwicht in bereiken.</p>
      <p sl="de">Ik heb nog één korte opmerking voor mijn Britse collega’s: Naar ik begrepen heb, is er in Groot-Brittannië in het verleden slechts één referendum gehouden, namelijk naar aanleiding van de Gemeenschap. Misschien moeten jullie je nationale grondwet zo veranderen dat de introductie van dit instrument van directe democratie mogelijk maakt. Daar zou ik heel erg blij mee zijn.</p>
    </intervention>
    <intervention id="3-161" speaker_id="33569" name="Syed Kamall" is_mep="True" mode="spoken">
      <p sl="en">Mijnheer de Voorzitter, mijn excuses dat ik pas zo laat het woord neem. Ik applaudisseerde voor de vorige spreker die een zeer waardevolle conclusie verbond aan zijn toespraak.</p>
      <p sl="en">Mijn opmerkingen zijn ook relevant voor het Chichester-verslag, dus ik denk dat ik de opmerkingen samenvoeg in plaats van twee keer spreektijd te vragen. In sommige opzichten kan dit verslag misschien een van de mogelijke zwakheden markeren in het denken van de Eurocraten en de mensen die vaak in dit Huis aanwezig zijn, namelijk dat Europa ongeacht het probleem de oplossing is. Natuurlijk ben ik blij met een agentschap van Europese toezichthouders waarbij nationale toezichthouders samenwerken, maar laten we niet vergeten dat de toezichthouders die in de gunstigste positie verkeren om de plaatselijke omstandigheden op waarde te schatten, de nationale toezichthouders zijn.</p>
      <p sl="en">Laten we niet toestaan dat dit orgaan een Europese supertoezichthouder wordt. Laten we ervoor zorgen dat de toezichthouder de plaatselijke nuances begrijpt en ook echt rekenschap aflegt aan de plaatselijke bevolking. Als we rekenschap moesten afleggen aan de lokale bevolking, dan zouden zij de gelegenheid hebben tegen de Grondwet te stemmen.</p>
    </intervention>
    <intervention id="3-163" speaker_id="4517" name="Christopher Heaton-Harris" is_mep="True" mode="spoken">
      <p sl="en">Mijnheer de Voorzitter, ik zit al te denken aan mijn persbericht en ik denk dat ik zal beginnen met te spreken “tot een volgepakt Huis”, maar misschien moet ik gewoon spreken tot een volgepakte tolkencabine. Ik waardeer het dat de tolken blijven, hun lunch missen en naar deze dingen luisteren.</p>
      <p sl="en">Ik ben een Engelse voetbalscheidsrechter en ik ben dus bang voor elke Poolse politicus die zo iemand afmaken. Maar ik dacht, nadat ik gisteravond het voetbal had gezien, vooral de wedstrijd Frankrijk-Italië, dat het Franse elftal misschien zou moeten doen wat hun politieke bazen doen en het resultaat helemaal negeren en toch bij de kwartfinales op komen draven, want dat is wat we hier gaan doen met het Lissabon-verdrag.</p>
      <p sl="en">De reden – en, Mijnheer de Voorzitter, u zult zich wel afvragen hoe ik op het verslag wil komen, en dat vraag ik me ook wel eens af – waarom we het Verdrag van Lissabon niet nodig hebben, ligt in dit verslag. De EU zal niet tot stilstand komen zonder dit Verdrag. Vandaag hebben we hier met succes over een grote verandering in de institutionele organisatie gestemd, en hadden daarvoor geen extra Verdrag nodig.</p>
    </intervention>
    <intervention id="3-166" speaker_id="39714" name="Rareş-Lucian Niculescu" is_mep="True" mode="written">
      <p sl="ro">Ik waardeer de stelligheid en het gebrek aan twijfel zeer, waarmee de heer Barrot tijdens zijn hoorzitting afgelopen maandag beloofde de rechten met betrekking tot het Europees burgerschap te steunen en vooral de vrijheid van verkeer.</p>
      <p sl="ro">De rechten en vrijheden van de Europese burgers zijn de belangrijkste verworvenheden van de Europese integratie en moeten niet in gevaar worden gebracht, ongeacht de omstandigheden en ongeacht de redenen die daarvoor worden aangevoerd.</p>
      <p sl="ro">De burgers van het land dat ik vertegenwoordig in dit forum, Roemenië, slaan nauwlettend en met bezorgdheid de discussies gaande over de vrijheid van verkeer vanuit bepaalde lidstaten.</p>
      <p sl="ro">Van de Roemeense burgers uit het buitenland die voor het grootste gedeelte correcte en hardwerkende werknemers zijn, hebben de economieën van de landen waar ze werken onbetwistbaar profijt.</p>
      <p sl="ro">Zij, en ik ben ervan overtuigd dat zij niet de enigen zijn, verwachten dat de Europese Commissie een actieve en krachtige rol speelt bij de verdediging van de vrijheid van verkeer.</p>
      <p sl="ro">Ik hoop met heel mijn hart dat het hele mandaat van de heer Barrot in het teken zal blijven staan van zijn commitment tot het verdedigen van de rechten van de Europese burgers.</p>
    </intervention>
    <intervention id="3-168" speaker_id="1892" name="Carlos Coelho" is_mep="True" mode="written">
      <p sl="pt">We worden geconfronteerd met een humanitair drama waarbij gezinnen niet alleen gebukt gaan onder het leed dat hun verwanten zijn verdwenen, maar ook decennialang gebukt moesten gaan onder de kwelling dat ze niet wisten wat hen overkomen was.</p>
      <p sl="pt">Daarom vind ik het van vitaal belang dat alle betrokken partijen constructief meewerken, zodat de onderzoeken die worden verricht naar het lot van alle verdwenen personen op Cyprus gauw afgerond kan worden.</p>
      <p sl="pt">De rol die de CMP (Commissie voor verdwenen personen op Cyprus) speelde, is eveneens van vitaal belang als het gaat om het identificeren van aangetroffen menselijke overblijfselen.</p>
      <p sl="pt">Omdat de financiële bijdrage van de EU aan het CMP-project alleen de periode tot eind 2008 bestrijkt, steun ik daarom de toewijzing van verdere financiële hulp aan de CMP, zodat zij haar activiteiten kan voortzetten in 2009. Door deze bijdrage zou ze ook in staat moeten kunnen zijn haar capaciteit uit te breiden (vooral in het veld), meer wetenschappers aan te nemen en de noodzakelijke apparatuur aan te schaffen.</p>
    </intervention>
    <intervention id="3-169" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">We hebben er niks op tegen dat de Cypriotische commissie verdere hulp krijgt om door te gaan met haar werk, maar wij vinden dat het geld aan het Rode Kruis moet worden toegewezen, dat ervaring en expertise heeft op dit gebied. We kiezen er daarom voor tegen het voorstel te stemmen.</p>
    </intervention>
    <intervention id="3-170" speaker_id="4278" name="Ewa Klamt" is_mep="True" mode="written">
      <p sl="de">Als rapporteur ben ik blij met de enorme steunbetuiging aan de resolutie over de vermiste personen in Cyprus. Elke verwante van de vermiste personen heeft het recht hun lot te kennen door middel van de opgraving en identificatie van de overblijfselen. De overblijfselen van hun verwanten, die decennialang zijn vermist, lokaliseren en deze een fatsoenlijke begrafenis geven, is de enige manier voor Grieks- en Turks-Cyprioten om dit pijnlijke hoofdstuk in hun leven af te sluiten, want het geeft hun eindelijk zekerheid over het lot van hun dierbaren. Ik ben ervan overtuigd dat dit een belangrijke bijdrage kan leveren aan de positieve stappen op weg naar de hereniging van Cyprus.</p>
      <p sl="de">Door fondsen ter beschikking te stellen, steunt de EU het werk van de Commissie voor verdwenen personen (CMP) al actief op de opgravingsterreinen, in de antropologische laboratoria en bij de betrokken gezinnen. In dit opzicht is het van belang dat de Commissie voor verdwenen personen alle noodzakelijke onderzoeken en analyses uitvoert op het moment dat er nog steeds ooggetuigen zijn die informatie over dit humanitair probleem van de verdwenen personen kunnen geven.</p>
      <p sl="de">Ik acht het daarom van essentieel belang dat we een extra bedrag van 2 miljoen euro ter beschikking stellen op de begroting van de Europese Unie voor 2009, en wil de Raad en de Europese Commissie met klem verzoeken overeenstemming te bereiken over deze extra financiële ondersteuning.</p>
    </intervention>
    <intervention id="3-172" speaker_id="28497" name="Gerard Batten" is_mep="True" mode="written">
      <p sl="nl">Ik heb tegen dit verslag gestemd omdat het hierdoor moeilijker wordt voor staten om illegale immigranten terug te sturen. En zodra deze illegale immigranten een keer onderdak hebben gekregen in de EU-lidstaten, zouden ze het weleens makkelijker vinden door te gaan naar Groot-Brittannië, waardoor ze bijdragen aan de last van illegale immigratie in het Verenigd Koninkrijk. Over immigratie en asielbeleid dienen de besluiten in ieder geval te worden genomen door democratische staten en niet door de Europese Unie.</p>
    </intervention>
    <intervention id="3-173" speaker_id="28427" name="Alessandro Battilocchio" is_mep="True" mode="written">
      <p sl="it">Dank u, mijnheer de Voorzitter. Ik heb tegen het verslag Weber gestemd naar aanleiding van de verwerping van de PSE-amendementen.</p>
      <p sl="it">Er is ongetwijfeld behoefte aan wetgeving op dit zeer gevoelige terrein, niet in het minst gezien de arbitraire interpretaties die de lidstaten vaak toepassen. Maar het huidige voorstel bevat onterechte tekortkomingen. Zo is de behandeling die gepland is voor minderjarigen zonder begeleiding onacceptabel, net als het ontbreken van garanties voor personen in moeilijkheden, zoals slachtoffers van mensenhandel, zwangere vrouwen, senioren en mindervaliden.</p>
      <p sl="it">Nog zo’n absurditeit is de bepaling waarbij de detentieperiode mag worden verlengd als het land van herkomst “administratief” niet wil meewerken. Zo zal de situatie van Sudanese vluchtelingen afhangen van de efficiency van de plaatselijke burgerlijke stand. We moeten stevige garanties hebben voor de veiligheid van onze burgers, en geen pesterijen die een belediging voor de menselijke waardigheid zijn. Europa heeft vandaag een lelijke bladzijde van haar geschiedenis geschreven.</p>
    </intervention>
    <intervention id="3-174" speaker_id="4532" name="Michael Cashman" is_mep="True" mode="written">
      <p sl="en">De European Parliamentary Labour Party (EPLP) heeft zich onthouden wat betreft het regelgevingsvoorstel, omdat het Verenigd Koninkrijk niet verplicht is deze richtlijn te volgen, omdat het beschikt over een opt-out/opt-in regeling voor wat betreft JBZ-maatregelen betreffende immigratie en asiel. Maar het was heel belangrijk zorgvuldig te kijken naar onze verantwoordelijkheid omdat het rechtstreeks effect zou hebben op de landen die wettelijk aan deze richtlijn zijn gebonden.</p>
      <p sl="en">Het verslag Weber vereiste een reeks amendementen die het ontwerp van de rapporteur zouden hebben verbeterd. Het was belangrijk dat in het verslag de specifieke amendementen, zoals aanbevolen door de PSE-Fractie, zouden zijn opgenomen. Omdat deze amendementen niet werden aangenomen hebben we ons ten aanzien van dit verslag van stemming onthouden. Deze waren:</p>
      <p sl="en">Amendement 98, dat de bescherming van minderjarigen zonder begeleiding garandeert;</p>
      <p sl="en">Amendement 103, dat handelt over de lengte van detentie en de voorwaarden;</p>
      <p sl="en">Amendement 95, dat gaat over de definitie van het risico dat iemand er heimelijk vandoor gaat.</p>
      <p sl="en">In het algemeen vindt de EPLP dat dit verslag de mogelijkheden van de EU-staten om effectief maar humaan met de terugkeer van inwoners uit derde landen die illegaal in de EU verblijven om te gaan, niet heeft vergroot, maar in plaats daarvan het toch al ingewikkelde en zeer gevoelige onderwerp nog eens extra moeilijk heeft gemaakt.</p>
    </intervention>
    <intervention id="3-175" speaker_id="28401" name="Maria da Assunção Esteves" is_mep="True" mode="written">
      <p sl="pt">De Richtlijn betreffende illegale immigratie stelt ons voor een onmogelijk dilemma. Aan de ene kant opent het gebrek aan regels de deur naar tal van onmenselijke praktijken waar immigranten bij betrokken zijn. Aan de andere kant is er maar weinig positieve consensus omtrent deze richtlijn, die is gebouwd rond veel vage concepten en verwijzingen naar de oordeelkundigheid van de lidstaten. Met andere woorden deze richtlijn is zwak. De middenweg brengt het ideaal van een Europees Europa niet dichterbij. Het Parlement heeft nu de onmogelijke taak te kiezen tussen chaos die leidt tot barbaarsheid en slechte of onvolledige regels, zonder de ophef die een echt parlement zou moeten maken. Door pure tegenslag mag men niets meer verwachten van de Raad, en de Commissie trekkebeent bij het opstellen van een Europees solidariteitsfonds voor de landen waar de illegale immigratie vandaan komt en voor de lidstaten in Zuid-Europa die rechtstreeks lijden onder de ellende. Het is ironisch dat een serieuze stemming vandaag betekent dat je met je ogen dicht stemt.</p>
    </intervention>
    <intervention id="3-176" speaker_id="4525" name="Nigel Farage" is_mep="True" mode="written">
      <p sl="en">We hebben voor verwerping van het verslag gestemd omdat we geen enkel soort Europees Gemeenschappelijk immigratiebeleid willen. Wij vinden dat het aan de afzonderlijke staten is om te beslissen wie hun land uitgezet moet worden en onder welke omstandigheden dat gebeurt.</p>
      <p sl="en">Hoewel we bijna nooit voor wetgeving stemmen, willen we erop wijzen dat we voor amendement 75, hebben gestemd, dat het voorstel van de Commissie voor een gemeenschappelijk uitwijzingsbeleid verwierp, maar niet om de redenen/rechtvaardiging die werd gegeven door de fractie die het amendement indiende. We hadden onze eigen redenen om het te verwerpen.</p>
      <p sl="en">Dit heeft niks te maken met het feit dat deze richtlijn niet in het Verenigd Koninkrijk geldt. Het is het principe erachter dat ons bracht tot ons stembesluit.</p>
    </intervention>
    <intervention id="3-177" speaker_id="28183" name="Patrick Gaubert" is_mep="True" mode="written">
      <p sl="fr">Ik ben blij dat het verslag Weber over de terugkeerrichtlijn door een grote meerderheid is aangenomen.</p>
      <p sl="fr">Deze stemming is precies de illustratie van het feit dat het Europees Parlement niet heeft toegegeven aan de populistische en stemmenwervende campagne die werd gevoerd tegen dit voorstel voor een richtlijn, maar er daarentegen de voorkeur aan heeft gegeven het pad van verantwoordelijkheid en pragmatisme te bewandelen.</p>
      <p sl="fr">Het Parlement heeft blijk gegeven van volwassenheid en van een soort geweten door een document aan te nemen dat ongetwijfeld zal zorgen voor meer bescherming voor de onderdanen uit derde landen die wonen in die lidstaten waar zo’n bescherming minimaal is, of zelfs geheel niet bestaat.</p>
      <p sl="fr">Deze stemming heeft de dubbele verdienste dat het de huidige nationale bepalingen, die al voldoende garanties bieden, niet ondermijnt – zoals bijvoorbeeld in het geval van Frankrijk – terwijl het tegelijkertijd die lidstaten, wier systemen het meest restrictief zijn en de minste bescherming bieden, naar een humaner plan tilt.</p>
      <p sl="fr">Deze tekst die niet over asielzoekers gaat, is slechts de eerste stap op weg naar het in een kader plaatsen en harmoniseren van immigratieregels. Hij mag niet los worden gezien, maar moet worden gezien als een onderdeel van het algehele beleid van de EU voor het stimuleren van legale migratie, iets dat Europa nodig heeft.</p>
    </intervention>
    <intervention id="3-178" speaker_id="4429" name="Robert Goebbels" is_mep="True" mode="written">
      <p sl="nl">Ik heb tegen de terugkeerrichtlijn gestemd. Ik was bereid een richtlijn te steunen die, verre van perfect, nuttige richtsnoeren zou bieden voor die Europese lidstaten die zelf geen immigratiewetten hebben, of zeker ook voor die lidstaten waar de wetgeving te streng is.</p>
      <p sl="nl">Omdat de meerderheid van rechts en de liberalen de 10 amendementen van de socialisten verwierpen, inclusief de amendementen die betrekking hebben op betere bescherming voor minderjarigen, heb ik uiteindelijk tegen gestemd, samen met de meesten van mijn fractie. Ik ben er nog steeds van overtuigd dat Europa, ook al kan het niet alle rampspoed van de wereld op haar schouders nemen, open moet blijven staan voor immigratie die positief wordt gestructureerd en gecontroleerd.</p>
      <p sl="nl">Illegale immigratie met zijn spoor van menselijke tragedie en met de criminaliteit die samenhangt met de illegale netwerken van dit soort, dient te worden bestreden. Inwoners van derde landen die illegaal zijn binnengekomen, moeten worden gerepatrieerd, maar dat moet gebeuren in een proces dat een rechtsstaat waardig is.</p>
      <p sl="nl">Ik was bereid een richtlijn te steunen die, verre van perfect, nuttige richtsnoeren zou bieden voor die negen Europese lidstaten die zelf geen immigratiewetten hebben, of sterker nog, voor die lidstaten waar de wetgeving te streng is.</p>
    </intervention>
    <intervention id="3-179" speaker_id="photo_generic" name="Hélène Goudin en Nils Lundgren" is_mep="True" mode="written">
      <p sl="sv">De “June List” neemt een zeer kritisch standpunt in ten aanzien van dit verslag en het compromis dat door bepaalde politieke partijen wordt gesteund. Het vluchtelingenbeleid van een land is een strikt nationale aangelegenheid en de besluitvorming dient binnen de context van de juridische cultuur plaats te vinden. Door middel van dit verslag zet de EU een grote stap in de richting van het opleggen van een Europese migratiepolitiek, iets dat illegale immigranten rauw op het dak valt. Wat te verwachten valt, is de arbitraire en systematische detentie van personen die geen enkele misdaad hebben begaan, maar slechts een internationale grens zijn overgestoken. Het verslag stelt voor dat mensen gedurende vijf jaar totaal worden verbannen van Europees grondgebied, ongeacht hun situatie, wat uiteindelijk neerkomt op Fort Europa.</p>
      <p sl="sv">De EU wordt verondersteld een Unie van waarden te zijn, die mensenrechten en humane waarden hoog in het vaandel heeft staan, maar dit voorstel gaat daar tegenin. Voor het handhaven van de mensenrechten en voor het opstellen van acceptabele regels en normen voor een humane behandeling bestaan er al organisaties als het United Nations Refugee Agency (UNHCR) en het bureau van de Hoge commissaris van de Verenigde Naties voor vluchtelingen</p>
      <p sl="sv">De “June List” verwerpt dit verslag en hoopt dat andere leden hetzelfde zullen doen.</p>
    </intervention>
    <intervention id="3-180" speaker_id="31123" name="Pedro Guerreiro" is_mep="True" mode="written">
      <p sl="pt">Helaas werd het voorstel dat we deden om deze onwaardige richtlijn te verwerpen, zelf verworpen door een meerderheid van dit Huis, dankzij de Sociaaldemocraten en de rechtse coalitie.</p>
      <p sl="pt">Met onze stem probeerden we te voorkomen dat de overeenkomst van de Raad doorgang vindt, omdat deze ten doel heeft een immigratiebeleid voor de Gemeenschap te creëren, dat restrictief, selectief en criminaliserend is en dat geen respect heeft voor de mensenrechten van de immigranten.</p>
      <p sl="pt">De talrijke onacceptabele aspecten van deze richtlijn omvatten: de mogelijkheid immigranten voor een maximumperiode van achttien maanden in detentie te houden; de detentie van gezinnen, zelfs met minderjarigen; de uitwijzing van minderjarigen zonder dat ze aan een gezinslid hoeven te worden overgedragen of aan een wettelijk benoemd voogd, en de toegangsbeperking tot de EU-landen voor een periode van maximaal vijf jaar voor een immigrant die werd uitgezet.</p>
      <p sl="pt">Als de EU-instellingen maatregelen willen treffen ten aanzien van de immigranten zouden ze moeten voorstellen dat de lidstaten de UN Convention on the Protection of the Rights of All Migrant Workers and Members of Their Families ratificeren.</p>
      <p sl="pt">De waardigheid van mensen kan niet in twijfel worden getrokken. Hun rechten dienen te worden gerespecteerd en erkend, ongeacht de status van hun papieren. We mogen geen beleidslijnen introduceren die de mensenrechten schenden en mannen en vrouwen criminaliseren die alleen maar een baan verlangen en in veel gevallen het basisrecht op leven.</p>
    </intervention>
    <intervention id="3-181" speaker_id="29019" name="Erna Hennicot-Schoepges" is_mep="True" mode="written">
      <p sl="nl">Mensenrechten zijn niet onderhandelbaar.</p>
      <p sl="nl">Vrijheidsberoving, waar het in dit document over gaat, is een serieuze daad, ook al is het voor een beperkte periode. Waarom hebben we het niet over het verwelkomen van degenen die aankomen op het grondgebied van Europa en over opvangfaciliteiten in plaats van over detentiecentra. We weten al decennialang dat smokkelaars een crimineel belang hebben bij mensensmokkel en dat er vaak medeplichtigen bij betrokken zijn die profijt hebben bij deze illegale arbeiders, die slecht betaald en slecht gehuisvest worden.</p>
      <p sl="nl">Ik vind dat er dringend wettelijke maatregelen nodig zijn om de activiteiten van deze mensensmokkelaars en -handelaren tegen te werken. Wat betreft het beleid voor vrijwillige terugkeer zou het ondersteunen ervan met een beleid van gerichte samenwerking een beter signaal afgeven dan het gevangen zetten van degenen die zich nergens schuldig aan hebben gemaakt. Wij zijn niet de baas over de aarde, wij hebben niet het recht onszelf te zien als de heren van dit continent en zelfs wettig gestichte staten als de onze hebben niet het recht inbreuk te maken op het recht op integriteit van de persoon.</p>
    </intervention>
    <intervention id="3-182" speaker_id="2338" name="Ian Hudghton" is_mep="True" mode="written">
      <p sl="en">Ik heb tegen het verslag Weber gestemd en betreur de voorwaarden van de voorgestelde terugkeerrichtlijn. De richtlijn zal lidstaten in staat stellen migranten vast te zetten gedurende maximaal 18 maanden, zelfs om redenen waar ze niets aan kunnen doen. Dat is niet het kenmerk van een geciviliseerde immigratiepolitiek en voldoet niet aan de normen die we van de EU mogen verwachten.</p>
    </intervention>
    <intervention id="3-183" speaker_id="38733" name="Mikel Irujo Amezaga" is_mep="True" mode="written">
      <p sl="es">Ik heb tegen dit verslag gestemd: het is een zeer delicate kwestie omdat het steeds meer mensen raakt, en het feit dat het wordt behandeld als een logistiek in plaats van een menselijk probleem is onverdraaglijk. Veel van de bepalingen zijn gewoon onacceptabel: de invoering van een verbod op het opnieuw betreden van Europees grondgebied gedurende vijf jaar, de mogelijkheid gezinnen en minderjarigen zonder begeleiding op te sluiten, de mogelijkheid mensen terug te sturen via transitzones, de geringe mate van bescherming die wordt geboden aan mensen die gevaar lopen van elkaar gescheiden te worden, het feit dat detentie van asielzoekers niet wordt voorkomen, en het gebrek aan duidelijke garanties als het gaat om besluiten ten aanzien van terugkeer en hechtenis.</p>
      <p sl="es">Daarnaast is immigratie nauw verbonden met het ontwikkelingsbeleid. De EU dient de maatregelen te treffen en de hulp te bieden die nodig is om te komen tot echte ontwikkeling in derde landen. Immigranten en onregelmatig verblijvende immigranten hebben er niet voor gekozen om in die positie te verkeren: ze kunnen niet blijven in hun thuisland want in veel gevallen wordt niet in hun basisbehoeften voorzien. In de eenentwintigste eeuw is dat een feit waarvoor we ons moeten schamen.</p>
    </intervention>
    <intervention id="3-184" speaker_id="28331" name="Jaromír Kohlíček" is_mep="True" mode="written">
      <p sl="cs">Het terugsturen van illegale immigranten naar hun land van herkomst is een zeer controversieel onderwerp. Een ruimere uitleg van het Verdrag voor de Rechten van de Mens en Fundamentele Vrijheden uit 1950, het VN-verdrag betreffende de Status van Vluchtelingen, als gewijzigd bij het Protocol uit 1967 en het VN-verdrag inzake de Rechten van het Kind verhindert dergelijke acties meestal. Als ik bij de bovengenoemde teksten ook nog eens de kritiek van de commissies (bijvoorbeeld van de LIBE-commissie) voeg , moet ik zeggen dat een richtlijn die het mogelijk maakt mensen 18 maanden lang gevangen te zetten, alsmede de omstandigheden die leden bij hun bezoek aan de detentiecentra ervoeren, de controverse alleen maar duidelijker aan het licht brengt. Iedereen die een misdaad begaat, moet gestraft worden, inclusief degenen die de onderdanen uit derde landen werk geven, illegaal en onder slechte omstandigheden. Op geen enkele wijze zou de GUE/NGL-Fractie deze richtlijn kunnen steunen.</p>
    </intervention>
    <intervention id="3-185" speaker_id="28416" name="Romano Maria La Russa" is_mep="True" mode="written">
      <p sl="it">Mijnheer de Voorzitter, dames en heren, vandaag hebben we misschien, door voor het verslag Weber te stemmen, een cruciale stap gezet naar de opzet van een uitgebreid kader maatregelen tegen illegale immigratie: maatregelen die tegemoet zullen komen aan de veiligheidseisen van een groot aantal Europese burgers, velen daarvan slachtoffer van misdaad, begaan door ingezetenen van derde landen.</p>
      <p sl="it">Ik ben blij te mogen opmerken dat het Europees Parlement, dat garant staat voor universele vrijheid en rechten, zich uiteindelijk uitspreekt ten gunste van een gemeenschappelijk beleid om te voldoen aan de behoeften van de lidstaten in hun strijd tegen illegale immigratie. We hebben duidelijk gemaakt dat het doel niet alleen ligt in het opsporen van degenen die illegaal verblijven, maar ook in het instellen van duidelijke, transparante en snelle procedures voor terugkeer.</p>
      <p sl="it">Het is niet alleen een zaak van het terugdringen van het verschijnsel, bijvoorbeeld met het terugkomstverbod, maar ook van hulp bieden aan minderjarigen. Deze maatregelen zijn ingesteld op scrupuleus respect voor mensenrechten in opvangcentra. Illegale immigratie moet vooral worden bestreden door overeenkomsten te sluiten met de landen van herkomst, die niet aan de zijlijn kunnen staan om naar het ontvouwen van een tragedie te kijken die niet langer uitsluitend nationaal is, maar ook Europees, en door een sterk signaal te geven aan degenen die zich voorbereiden Europa illegaal binnen te komen. Ons continent is geen gebied dat door Jan en alleman kan worden bezet, en er zijn plichten en rechten die moeten worden gerespecteerd.</p>
    </intervention>
    <intervention id="3-186" speaker_id="2057" name="Carl Lang" is_mep="True" mode="written">
      <p sl="nl">Er is veel ophef geweest van links en uiterst links, gericht op het stigmatiseren van het verslag Weber, de interpretatie van de terugkeerrichtlijn door het Parlement, en dat voldoet niet helemaal aan wat er nodig is als het gaat om immigratiebeleid.</p>
      <p sl="nl">We durven nauwelijks te beweren dat het illegaal oversteken van een grens zonder visum of woonvergunning een onwettige daad is en als zodanig dient te worden behandeld.</p>
      <p sl="nl">Door met opzet hun papieren te verliezen of te weigeren te zeggen waar ze vandaan komen, teneinde niet te worden teruggestuurd naar hun land van herkomst, zijn immigranten, en zij alleen, verantwoordelijk voor de periode dat ze in detentie blijven, iets wat sommigen ten onrechte te lang vinden.</p>
      <p sl="nl">Praten over mensenrechten maskeert slechts de realiteit van de situatie. Europa wordt overspoeld met illegale immigratie, die in essentie niet kan worden gecontroleerd, en dat komt nog eens bovenop de legale migratie die wordt aangemoedigd door zowel de nationale als de Europese autoriteiten.</p>
      <p sl="nl">Het verslag Weber is een stap in de goede richting, zij het inadequaat voor dit doel. Ik hoop dat dit slechts de eerste fase is. Zien nationale regeringen en het Europees Parlement tenminste de omvang van het probleem? Het wordt al laat …</p>
    </intervention>
    <intervention id="3-187" speaker_id="38846" name="Roselyne Lefrançois" is_mep="True" mode="written">
      <p sl="nl">Het document dat vandaag is aangenomen, bevat een complete heroverweging van het werk dat in de LIBE-commissie werd gedaan en dat de weg effende voor een aanzienlijke verbetering van het oorspronkelijke voorstel van de Commissie.</p>
      <p sl="nl">Dit zogenaamde compromis zal in feite geen veranderingen teweegbrengen die een betere bescherming bieden aan personen die in de lidstaten met het minst acceptabele immigratiebeleid wonen. De belangrijkste reden hiervoor is de beperkte reikwijdte van het document: asielzoekers en personen die in hechtenis zijn genomen bij grenscontroles, zijn ervan uitgesloten, ook al vormen ze een behoorlijk deel van alle illegale immigranten. Een veel relevantere reden is dat het de lidstaten veel te veel speelruimte geeft als het gaat om belangrijke vragen als de rechten van minderjarigen en de duur van de detentie. Die laatste is nu uitgebreid tot 18 maanden, vergeleken met de zes maanden die werden voorgesteld door de Socialistische Fractie in het Europees Parlement.</p>
      <p sl="nl">Ik schaam me dat een meerderheid in dit Huis het idee heeft gesteund om mensen zo lang op te sluiten, wier enige misdaad was dat ze hier naartoe kwamen op zoek naar betere levensomstandigheden en die vaak in uiterst erbarmelijke omstandigheden verkeren.</p>
      <p sl="nl">Ik heb doelbewust tegen het document gestemd. Als er inderdaad enkele basisregels noodzakelijk zijn, dan dienen deze te worden opgesteld als onderdeel van een verantwoordelijke en menselijke benadering van illegale immigratie en dient de introductie ervan onder geen beding te beteken dat de fundamentele rechten en waarden worden opgeofferd die we zo hoog achten.</p>
    </intervention>
    <intervention id="3-188" speaker_id="28210" name="Marine Le Pen" is_mep="True" mode="written">
      <p sl="nl">De terugkeerrichtlijn, zoals voorgesteld door de Commissie in Brussel, waaraan veel ruchtbaarheid is gegeven en die geheel ten onrechte door links en uiterst links gestigmatiseerd is als de “richtlijn van de schande”, de schender van de mensenrechten, is tot hun grote ongenoegen net aangenomen door het Europees Parlement.</p>
      <p sl="nl">Maar deze richtlijn, die bedoeld is de terugkeer van illegale immigranten te regelen, is in het geheel niet repressief. De richtlijn criminaliseert de immigranten die Europa illegaal zijn binnengekomen niet. Sterker nog, het geeft hen de keuze tussen legalisatie en vrijwillige terugkeer, allemaal geruggensteund door privileges en garanties die essentiële mensenrechten beschermen.</p>
      <p sl="nl">Wat heeft dat dan te maken met het recht van mensen zichzelf te beschermen en niet ten onder te gaan aan wereldwijde immigratie? Niets.</p>
      <p sl="nl">Fort Europa, zoals openlijk afgekeurd door alle media in Frankrijk en elders, bestaat niet. Het is een fantasie, geschapen om de weg te effenen voor legalisatie, die welwillend staat tegenover immigratie en immigranten onder het mom van een zweem van repressie.</p>
      <p sl="nl">Dit is geen goede richtlijn. Het is allemaal een façade. Maar de enige verdienste ervan is dat het de eerste stap vormt naar een minder immigrationistisch beleid. Het mag niet het feit verhullen dat er andere maatregelen in de maak zijn, zoals het Europese Blue Card-systeem, dat niet alleen legale immigratie voor werkgelegenheidsdoeleinden garandeert, maar tevens garandeert dat het beoogde doel van deze maatregelen uitsluitend is meer immigratie naar Europa te bevorderen.</p>
    </intervention>
    <intervention id="3-189" speaker_id="1186" name="Astrid Lulling" is_mep="True" mode="written">
      <p sl="de">Ik heb voor het verslag Weber gestemd, omdat ik denk dat de Europese Unie illegale immigratie alleen maar kan bestrijden en voorkomen met gemeenschappelijke regels die streng zijn, maar eerlijk. Deze terugkeerrichtlijn is een succesvol begin van een gemeenschappelijk Europees immigratiebeleid.</p>
      <p sl="de">Europa kan haar grenzen alleen maar openstellen voor legale immigratie als illegale immigratie duidelijk omschreven is en effectief kan worden aangepakt op basis van gemeenschappelijke regels.</p>
      <p sl="de">Naar mijn mening houdt de richtlijn passend rekening met humanitaire bezorgdheid omtrent het uitzettingproces, met name door de introductie van een maximumdetentieperiode van zes maanden. Gezien het feit dat negen lidstaten, waaronder Luxemburg, geen maximumlimiet aan detentie kenden, is dit een enorme stap vooruit.</p>
      <p sl="de">Mensen die in een uitzettingsprocedure verkeren, hebben nu ook het recht op juridische verhaal voor een rechtbank of een tribunaal teneinde tegen het proces in beroep te gaan, uiteindelijk, als laatste redmiddel, zelfs tot aan het Europese Hof van Justitie. Het zorgt er bovendien voor dat gratis juridische hulp beschikbaar is voor mensen die niet over voldoende middelen beschikken. Dit maakt een eind aan het willekeurige uitwijzingsbeleid dat sommige lidstaten volgen en verstevigt de rechtstaat.</p>
      <p sl="de">Ik wil ook graag duidelijk maken dat een maximale detentieperiode van achttien maanden, die kan worden opgelegd door de periode van zes maanden met nog eens 12 maanden te verlengen, alleen kan worden opgelegd in extreme en uitzonderlijke gevallen. Dit is alleen van toepassing als de persoon een bedreiging vormt voor de openbare veiligheid of om te voorkomen dat de persoon er heimelijk vandoor gaat.</p>
    </intervention>
    <intervention id="3-998" speaker_id="39717" name="Ramona Nicole Mănescu" is_mep="True" mode="written">
      <p sl="ro">Het voorstel voor een richtlijn, dat we gisteren bespraken en waar we vandaag over hebben gestemd, raakt voor het eerst en rechtstreeks het Europese immigratiebeleid, door te bepalen wat de normen en procedures zijn voor de uitwijzing van immigranten die illegaal op het grondgebied van de lidstaten verblijven. Naast het doel de situatie van immigranten wettelijk te harmoniseren, was de echte uitdaging van deze richtlijn het compromis te vinden dat met de mensenrechten en het vrije verkeer van personen overeenkomt, en tegelijkertijd rekening houdt met de behoefte aan individuele en vooral collectieve zekerheid.</p>
      <p sl="ro">De meeste lidstaten hebben het verschijnsel immigratie meegemaakt en de acties die door hun regering werden ondernomen, varieerden naar gelang de stroom immigranten. Om deze reden denk ik dat het verslag van de heer Weber deze verschillen in immigratiebeleid van de lidstaten reguleert, en wel door rekening te houden met de principes van elk juridisch systeem en gemeenschappelijke normen en procedures op te leggen voor implementatie. Ik kan dus zeggen dat ik voor dit verslag heb gestemd, juist vanwege de integrale aanpak van immigratie.</p>
      <p sl="ro">Maatregelen als de vrijwillige terugkeer naar het land van herkomst, tijdelijke detentie en speciale aandacht voor de bescherming van minderjarigen zonder begeleiding alsmede toegang tot diensten op het gebied van de gezondheidszorg en het onderwijs betekenen geen schending van het Europees Verdrag voor de Mensenrechten, maar daarentegen het bewijs dat de Europese Unie nog een stap in de richting van het creëren van een gemeenschappelijk beleid heeft gezet op het gebied van illegale immigratie.</p>
      <p sl="ro">Ook zou ik de Raad en de heer Weber willen feliciteren met het behaalde compromis.</p>
    </intervention>
    <intervention id="3-190" speaker_id="4508" name="Erik Meijer" is_mep="True" mode="written">
      <p sl="nl">Oorlog, dictatuur, discriminatie, natuurrampen en armoede leiden ertoe dat mensen uit Afrika en Azië naar Europa vluchten. Voor veel vluchtelingen is dat geen keuze voor positieverbetering, maar gaat het puur om overleven. Op de top van Tampere in 1999 werd geprobeerd om de stroom van vluchtelingen naar een aantal EU-lidstaten te verminderen. Dat gebeurde niet door met een beroep op onderlinge solidariteit de vluchtelingen beter te spreiden over het grondgebied van de EU-staten, maar alleen door de toegang tot Europa aan de buitengrenzen nog sterker te belemmeren. In de afgelopen jaren zijn steeds meer schrijnende situaties ontstaan. Veel mensen verdrinken op zee, en als ze het land bereiken worden ze een tijdlang opgesloten, gedwongen tot illegaliteit of onder dwang teruggestuurd naar een land waar zij niet kunnen overleven.</p>
      <p sl="nl">Het verslag Weber en de poging om in eerste lezing te komen tot een akkoord met de Raad leiden tot een nog verdere verslechtering. Terecht ontstaat daartegen in brede kring steeds meer verzet. Als dit desondanks wordt aangenomen kunnen mensen zonder proces anderhalf jaar worden opgesloten, kunnen kinderen gemakkelijker worden teruggestuurd en krijgen teruggestuurden een inreisverbod voor 5 jaar ongeacht de in die tijd eventueel verslechterde toestand in hun land van inwoning.</p>
    </intervention>
    <intervention id="3-191" speaker_id="28255" name="Andreas Mölzer" is_mep="True" mode="written">
      <p sl="de">De meesten van de naar schatting tweeënveertig miljoen vluchtelingen in 2007 waren economische migranten die in de val liepen van immigratiegangsters en hun leven riskeerden om El Dorado te bereiken. Dat leidt niet alleen tot ontelbare menselijke tragedies, maar legt ook een druk op de sociale stelsels van de bestemmingslanden en verstopt de juridische doorstroming door hopeloze asielzaken, die het leven nog moeilijker maken voor degenen die misschien een echte claim op asiel hebben.</p>
      <p sl="de">In het verleden hebben sommige lidstaten nog eens miljoenen illegalen aangetrokken met massalegalisaties of minidetenties, gevolgd door automatische toestemming om te blijven. Hoewel de maatregelen die zijn voorgesteld krachtens de terugkeerrichtlijn veel te slap zijn, zijn ze tenminste een stap in de goede richting, vooral als de voorgestelde minimumdetentieperiode strenger is dan die welke sommige lidstaten nu hanteren, derhalve heb ik voor het verslag gestemd.</p>
    </intervention>
    <intervention id="3-192" speaker_id="1073" name="Cristiana Muscardini" is_mep="True" mode="written">
      <p sl="it">Ik wil mijn collega’s van de LIBE-commmissie gelukwensen met het compromis dat werd bereikt met de Commissie. Dit is de eerste keer dat de Unie erin is geslaagd gemeenschappelijke regels op te stellen voor de terugkeer van illegaal verblijvende burgers uit derde landen. Het valt te prijzen dat de richtlijn ten doel heeft om door gemeenschappelijke, transparante terugkeerprocedures ervoor te zorgen dat de betrokkenen een menselijke behandeling krijgen en om de samenwerking te verbeteren tussen de nationale autoriteiten van de migranten en de lidstaten, inclusief het instellen van een terugkomstverbod, dat geldt in de hele Unie en niet langer dan vijf jaar geldig is.</p>
      <p sl="it">Vrijwillige terugkeer, de duur van tijdelijke hechtenis, met alternatieven voor bepaalde gevallen, de opzet van hechtenisfaciliteiten, het verbod op collectieve terugkeer, de speciale behandeling die minderjarigen en kwetsbare personen moeten krijgen als er een besluit over terugkeer wordt genomen en het bijeenhouden van het gezin: dat zijn allemaal positieve kenmerken van het voorstel voor een richtlijn, net als de gratis juridische bijstand, om desgewenst in beroep te gaan tegen een uitzettingsbevel.</p>
      <p sl="it">Ik stem voor deze maatregel, in de wetenschap dat illegale immigratie effectiever zal worden bestreden met gemeenschappelijke, transparante regels. Deze regels zullen de veiligheid van onze burgers vergroten en weer eens bevestigen dat, als het om gemeenschappelijke problemen gaat, zoals die betreffende immigratie, Europa met één stem moet spreken en bevestigen dat de principes van welkom en wettig gedrag onlosmakelijk met elkaar zijn verbonden.</p>
    </intervention>
    <intervention id="3-193" speaker_id="28164" name="Robert Navarro" is_mep="True" mode="written">
      <p sl="nl">Een meerderheid van het Europees Parlement heeft vandaag het voorstel voor de terugkeerrichtlijn aangenomen. Dit voorstel voor een richtlijn, dat is bedoeld om een minimum aan gemeenschappelijke normen voor de behandeling van illegale immigranten in het leven te roepen, was oorspronkelijk bedoeld als antwoord op de vaak tragische situatie in de ongeveer 224 detentiekampen overal in Europa. Het is een gevoelig initiatief, omdat we weten dat sommige landen generlei regels of beperkingen kennen voor de detentie van illegale vreemdelingen. Tijdens de stemming in commissie boekten de Socialisten aanzienlijke vooruitgang door essentiële garanties vast te leggen aangaande de mensenrechten, die in het oorspronkelijke voorstel ontbraken. Deze zijn nu door de Raad en de PPE-rapporteur geschrapt, omdat ze, zo lijkt het, een meer repressief pakket prefereren in de hoop dat het degenen die al in een staat van wanhoop verkeren, zal ontmoedigen. Het resultaat is een richtlijn dat een proces voor het criminaliseren van migranten ratificeert, hen gedurende langere opeenvolgende perioden bij elkaar propt onder erbarmelijke omstandigheden en minderjarigen scheidt van hun gezin, terwijl de zogenaamde garanties voor het recht op juridische bijstand en het instellen van beroep in feite wordt overgelaten aan de willekeur van de lidstaten. Dat is simpelweg onaanvaardbaar en druist in tegen de waarden die Europa beweert te vertegenwoordigen. Dat is waarom ik besloot tegen de tekst te stemmen.</p>
    </intervention>
    <intervention id="3-194" speaker_id="28586" name="Dimitrios Papadimoulis" is_mep="True" mode="written">
      <p sl="nl">De conservatieve meerderheid in het Europees Parlement heeft weer eens de stem van de burgers en het gezonde verstand genegeerd. Door de “Richtlijn van de schande” aan te nemen in een poging een Fort Europa te creëren worden immigranten beroofd van hun elementaire mensenrechten en veroordeeld tot een leven van illegaliteit. De schandaleuze en inhumane compromis-overeenkomst is in tegenspraak met het bestaande internationale wettelijk kader. De garanties dat immigranten in Europa beter worden beschermd, zijn geheel in tegenspraak met de akelige beelden van de “opvang”centra.</p>
      <p sl="nl">Europa kan zichzelf niet verschuilen achter deze onaanvaardbare wetgeving en de deur sluiten voor immigranten.</p>
      <p sl="nl">De regering van de Nieuwe Democratie (ND) en zijn Parlementsleden, die het besluit van vandaag actief hebben gesteund, zijn grotendeels verantwoordelijk. Wat de heer Karamanlis zei voor de televisiecamera’s, toen hij enkele dagen geleden het opvangcentrum voor immigranten op het eiland Samos bezocht, wordt gelogenstraft door de acties van de Nieuwe Democratie.</p>
    </intervention>
    <intervention id="3-195" speaker_id="28249" name="Tobias Pflüger" is_mep="True" mode="written">
      <p sl="de">De redenen waarom ik tegen de terugkeerrichtlijn heb gestemd, waren de volgende:</p>
      <p sl="de">De richtlijn die door de Ministers van Binnenlandse Zaken van de EU werd overeengekomen maakt niet alleen een detentieperiode van 18 maanden mogelijk alvorens over te gaan tot uitzetting voor zogenaamde “illegaal verblijvende ingezetenen van derde landen ”; het zorgt ook voor een terugkomstverbod voor vluchtelingen die zijn uitgezet. Ten gevolge van de richtlijn worden zo’n acht miljoen niet-Europese burgers zonder een geldige verblijfsvergunning bedreigd met detentie en uitzetting naar hun “thuisland”.</p>
      <p sl="de">Bovendien maakt de richtlijn het mogelijk minderjarigen zonder begeleiding in detentie te nemen en te verwijderen, iets dat een flagrante schending van het VN-verdrag inzake de Rechten van het Kind betekent. Er bestaan plannen om migranten uit te zetten naar transitlanden die niet hun thuislanden zijn. Veel procedurele garanties en wettelijke rechten voor migranten om in beroep te gaan tegen uitzetting zijn verdwenen uit de definitieve tekst, hetgeen ook de rechten van die migranten in gevaar zou kunnen brengen die wel asiel kunnen aanvragen.</p>
      <p sl="de">De richtlijn legt kortom een basis voor de stigmatisering en criminalisering van migranten die, zonder enige misdaad te hebben begaan, zullen worden beroofd van hun vrijheid en in detentiecentra gehouden onder mensonwaardige omstandigheden. De richtlijn holt normen op het gebied van Europese en internationale mensenrechten uit door de leefomstandigheden voor immigranten verder te verslechteren. Deze nieuwe maatregel is in lijn met de logica van het immigratie- en asielbeleid van de EU-lidstaten, dat al sinds 1990 gevoerd wordt en dat bekend staat om het stelselmatig ontmantelen van migrantenrechten. Er moet nu verzet komen tegen de implementatie van de richtlijn.</p>
    </intervention>
    <intervention id="3-196" speaker_id="28862" name="Lydie Polfer" is_mep="True" mode="written">
      <p sl="nl">Het voorstel voor een richtlijn om illegaal verblijvende inwoners van derde landen terug te sturen is bedoeld om de Europese Unie van een gemeenschappelijk immigratiebeleid te voorzien door criteria vast te leggen voor de maximumperiode van tijdelijke hechtenis, door een procedure voor vrijwillige terugkeer te bevorderen en door degenen die zijn uitgezet te verbieden opnieuw de Europese Unie te betreden.</p>
      <p sl="nl">De tekst wordt voorgesteld als een compromis en kan, net als alle compromissen, worden verbeterd. Dus de maximale detentieperiode van achttien maanden, die kan worden verlengd tot 12 maanden, ligt flink boven de maximale hechtenisperiode die we in mijn land, Luxemburg, kennen (3 maanden).</p>
      <p sl="nl">Aan de andere kant legt het document bepaalde garanties voor gezinnen en kinderen vast, en specificeert het tevens de voorwaarden die het beginsel van niet-uitzetting naar het land van herkomst regelt.</p>
      <p sl="nl">Omdat deze kwestie onder de medebeslissingsprocedure komt, staat het Parlement op gelijke voet met de Raad van ministers en een negatieve stemuitslag zou leiden tot vertragingen die schadelijk zijn voor deze zeer gevoelige kwestie.</p>
      <p sl="nl">Daarom heb ik, ondanks bepaalde reserves, voor het voorstel voor een richtlijn gestemd.</p>
    </intervention>
    <intervention id="3-197" speaker_id="4461" name="Luís Queiró" is_mep="True" mode="written">
      <p sl="pt">Een gebied dat buitengrenzen deelt en geen binnengrenzen kent, moet bepaalde regels over de toegang, de verplaatsing, de verblijfplaats en het vertrek van onderdanen uit derde landen met elkaar in overeenstemming brengen. Een bloeiende economie en een welvaartsstaat met hoge mates van bescherming, in vergelijking met de buurlanden, dient regels en voorwaarden op te stellen voor de toegang van onderdanen uit derde landen.</p>
      <p sl="pt">Het is daarom van essentieel belang dat er een bepaalde samenhang komt tussen de regels van de verschillende regio’s met een gemeenschappelijke grens. Dat moet gebeuren met in het achterhoofd de gedachte dat immigratie een aanwinst en een voordeel is voor de landen van bestemming en een mogelijk voordeel voor de landen van herkomst, vooropgesteld dat het volgens de regels gaat en legaal is. Ook moet men goed bedenken dat, wanneer we mensen verwelkomen die het moeilijk hebben, dit een teken van beschaving is dat we niet de rug kunnen toekeren.</p>
      <p sl="pt">Ik steun de essentie van dit verslag, omdat het ons niet dwingt minder garanties te geven, maar deze in feite oplegt waar ze afwezig waren.</p>
      <p sl="pt">Tot slot, in het debat over dit onderwerp, geloof ik dat er een punt ontbrak. De bestemming van immigratie, althans de immigratie binnen Europa, is aan het veranderen. Gezien het feit dat migratiestromen een van de meest veelzeggende economische indicatoren zijn, verdient dit punt meer aandacht.</p>
    </intervention>
    <intervention id="3-198" speaker_id="4253" name="Frédérique Ries" is_mep="True" mode="written">
      <p sl="nl">Het is niet zo dat ik de tekst niet onvoldoende vind op bepaalde punten, vooral die welke betrekking hebben op de detentie van minderjarigen en de gezondheidskwesties, maar hier legt dit compromis, dat nu dan eindelijk, na drie jaar onderhandelen met de Raad, is losgepeuterd van bepaalde lidstaten, regels op aan die landen die deze nooit hadden en, een belangrijk punt, het belet anderen niet hun eigen wetgeving te handhaven of om zelfs nog flexibelere wetten toe te passen.</p>
      <p sl="nl">De heksenjacht die vandaag door sommigen weer is gevoerd tegen degenen die proberen paal en perk te stellen aan de immigratie in Europa, kan niet rekenen op mijn steun. Nee, Europa is geen fort. Bijna twee miljoen immigranten komen hier elk jaar legaal. Nee, de richtlijn legt geen detentie van 18 maanden op: de algemene regel is maximaal 6 maanden, met zeer scherp omschreven uitzonderingen, ik herhaal het nog maar eens, in die negen landen die een onbeperkte detentieperiode kennen. In België is de gemiddelde detentieperiode bijvoorbeeld 22 dagen.</p>
      <p sl="nl">Vandaag “nee” stemmen is de gemakkelijke uitweg, goed voor een kop in de krant, en in dit geval ben ik ervan overtuigd dat het degenen waar het vooral omgaat niet zal dienen, namelijk de migranten zelf, die moeten worden geholpen en waarmee we in enkele gevallen in discussie moeten.</p>
    </intervention>
    <intervention id="3-199" speaker_id="28457" name="Luca Romagnoli" is_mep="True" mode="written">
      <p sl="it">Mijnheer de Voorzitter, dames en heren, ik stem voor het verslag van de heer Weber. Europa begint eindelijk het probleem van de illegale immigratie op een verantwoordelijke, effectieve manier aan te pakken. De terugkeerrichtlijn is een eerste stap naar een fatsoenlijk beleid om het verschijnsel te bestrijden. Illegale immigranten moeten worden verplicht Europa te verlaten, met alle respect voor minimumnormen die ervoor zorgen dat de betrokkenen een humane behandeling ondergaan. Zoals we altijd hebben beweerd, is illegale immigratie een buitengewoon serieus probleem en de verantwoordelijkheid om deze aan te pakken dient te worden overgelaten aan de afzonderlijke landen. Niettemin is het probleem vaak een Europees probleem, en daarom kunnen niet alle verantwoordelijkheden en kosten worden neergelegd bij bepaalde landen, en dan met name Italië.</p>
    </intervention>
    <intervention id="3-200" speaker_id="4751" name="Bart Staes" is_mep="True" mode="written">
      <p sl="nl">De veel te lange termijn voor opsluiting is één van de belangrijkste redenen. De mogelijkheid om volwassenen en zelfs kinderen maar liefst achttien maanden op te sluiten gaat te ver. Zeker omdat ze ook in detentie worden genomen als hun land van herkomst niet meewerkt door de juiste papieren te verstrekken. Buiten hun schuld om kunnen zij vaak niet terugkeren. Het feit dat illegale op het grondgebied verblijvende personen terug mogen worden gestuurd naar het land waar ze doorheen zijn gereisd is ook geen oplossing. Een inreisverbod van maximaal vijf jaar is in strijd met de gedachte dat mensen in Europa bescherming moeten krijgen als dat nodig is. Bovendien zal deze maatregel aanleiding geven tot illegale trafiek en mensensmokkel. De Unie heeft dringend behoefte aan afspraken over wie mag binnenkomen, maar legt zich nu vooral toe op afspraken over uitzetten. Het voorstel is hierdoor eenzijdig en zeer onevenwichtig. Zo’n afspraken zijn pas betekenisvol als ze rechtsbescherming bieden aan mensen zonder geldige papieren. Helaas is dat met dit compromis onvoldoende het geval. Ik bewijs het Europees migratiebeleid geen dienst door hiermee in te stemmen.</p>
    </intervention>
    <intervention id="3-201" speaker_id="4545" name="Catherine Stihler" is_mep="True" mode="written">
      <p sl="en">Het schrappen van amendement 98 betreffende de behandeling van minderjarigen zonder begeleiding, d.w.z. kinderen, en amendement 103 over de voorwaarden, de duur en de wettelijkheid van migranten in detentie, valt zeer zwaar voor degenen onder ons die geloven in menselijke waardigheid.</p>
    </intervention>
    <intervention id="3-202" speaker_id="28339" name="Daniel Strož" is_mep="True" mode="written">
      <p sl="cs">Naar mijn mening is de ontwerpresolutie omtrent gemeenschappelijke normen en procedures in de lidstaten voor het terugsturen van illegaal verblijvende onderdanen uit derde landen geen goede tekst. Er wordt probeerd door middel van administratieve en repressieve methoden een serieus probleem “op te lossen”, dat echt vraagt om een politieke oplossing, gericht op het wegnemen van de oorzaken van illegale migratie. Het ontwerpverslag, dat de heer Manfred Weber het Europees Parlement in plenaire zitting presenteerde, bevat niet meer dan (min of meer) cosmetische wijzigingen die niet ingaan op de kern van de zaak.</p>
      <p sl="cs">Door repressieve maatregelen te introduceren jegens de zogenaamde illegale immigranten, zoals de zogenaamde tijdelijke hechtenis, en hen vast te houden onder de erbarmelijke omstandigheden die er in sommige detentiecentra heersen (volgens de LIBE-commissie), worden internationaal erkende verdragen voor de bescherming van de mensenrechten geschonden.</p>
      <p sl="cs">Bovendien zien we in de verklaring een fundamenteel probleem dat op het totale concept van het document van invloed is. Hoewel het een alternatief biedt, de mogelijkheid zogenaamde illegale immigranten wettelijke verblijfsvergunningen te geven, zijn zowel het voorstel van de Commissie als het verslag dat moet worden aangenomen door het Europees Parlement, gebaseerd op één enkele premisse: dat illegale immigranten Europa uitmoeten. De bovenstaande feiten in overweging nemend, is mijn advies dat het verslag moet worden afgewezen.</p>
    </intervention>
    <intervention id="3-997" speaker_id="36281" name="Silvia-Adriana Ţicău" is_mep="True" mode="written">
      <p sl="ro">De Unie is gebaseerd op gemeenschappelijke waarden en beschermt de mensenrechten. Ik heb vóór de amendementen van de Europese sociaaldemocraten gestemd, omdat zij de lidstaten hebben verzocht zieke mensen een zelfstandige verblijfsvergunning of andere vergunning die hen verblijfsrecht geeft toe te kennen.</p>
      <p sl="ro">Het doel hiervan is dat men voldoende toegang tot medische zorg kan krijgen, behalve in de gevallen waarin bewezen kan worden dat de desbetreffende personen voldoende behandeling en medische zorg in hun eigen land van herkomst kunnen krijgen. Verder vind ik het essentieel dat de desbetreffende onderdaan van een derde land direct in vrijheid wordt gesteld als de hechtenis onrechtmatig is. Minderjarigen in hechtenis moeten kunnen deelnemen aan ontspannende activiteiten, zoals spel- en recreatieactiviteiten die voldoende op hun leeftijd afgestemd zijn en moeten toegang tot onderwijs hebben.</p>
      <p sl="ro">Alleenstaande kinderen moeten in instellingen zijn geplaatst waar het personeel en de apparatuur voldoende is afgestemd op de behoeften van mensen in hun leeftijdsgroep. In situaties waarin minderjarigen in afwachting van uitzetting in hechtenis worden genomen, vormt het belang van het kind een essentiële basis. Ik betreur het dat deze amendementen niet zijn aangenomen. Ik ben van mening dat het verslag van de heer Weber zonder deze amendementen niet overeenstemt met de Europese waarden, en daarom heb ik tegen dit verslag gestemd.</p>
    </intervention>
    <intervention id="3-203" speaker_id="4515" name="Jeffrey Titford" is_mep="True" mode="written">
      <p sl="en">Wij hebben ervoor gestemd het verslag te verwerpen, omdat wij geen enkele vorm van een gemeenschappelijk Europees immigratiebeleid willen. Wij zijn van mening dat het aan de afzonderlijke lidstaten is om te beslissen wie er van hun grondgebied wordt uitgezet en onder welke omstandigheden.</p>
      <p sl="en">Hoewel wij vrijwel nooit vóór enige wetgeving stemmen, zou ik graag willen aangeven dat wij wel hebben gestemd vóór amendement 75, dat het voorstel van de Commissie voor een gemeenschappelijk uitzettingsbeleid verwerpt, maar niet vóór de redenen/rechtvaardiging die door de fractie die het amendement heeft neergelegd werden gegeven. Wij hadden zo onze eigen redenen om het voorstel te verwerpen.</p>
      <p sl="en">Dit ongeacht het feit dat deze richtlijn niet van toepassing is in het Verenigd Koninkrijk. Onze stem is gebaseerd op het achterliggende beginsel van het voorstel.</p>
    </intervention>
    <intervention id="3-205" speaker_id="58782" name="Konstantinos Droutsas" is_mep="True" mode="written">
      <p sl="nl">Om de beheersing van de elektriciteits- en aardgasmarkten in de EU door grootschalige kapitaalbelangen compleet te maken worden de vijf voorstellen voor het derde wetgevingspakket nu door de Commissie voorbereid. Het doel is om van een maatschappelijk goed een handelsproduct te maken en om de kapitalistische herstructurering van de energiesector door middel van de massale privatisering van de energieproductie en -distributie te bevorderen.</p>
      <p sl="nl">Het voorstel stelt een scherpe concurrentie in, met name bij de groothandel in energie. Het staat een volledige scheiding van de netwerken (transportsystemen of transportbeheersystemen) tussen levering en productie voor. Zo zal er in principe geen onderscheid zijn tussen de openbare en particuliere sector, met als resultaat dat de openbare bedrijven hun relatieve voordelen zullen verliezen en dat concurrenten die de markt opgaan beschermd zullen worden.</p>
      <p sl="nl">In een tijd waarin de internationale olieprijzen snel aan het stijgen zijn, zijn het de werknemers die getroffen worden; de EU begunstigt de belangen van het kapitaal en beschermt en vergroot haar winst.</p>
      <p sl="nl">De slachtoffers van dit beleid zijn de werknemers in de energiesector, en meer in het algemeen gesteld de arbeidersklasse. Zij zullen geconfronteerd worden met hogere prijzen en een teruggang in diensten, hetgeen zal plaatsvinden daar waar de energiemarkt geprivatiseerd wordt.</p>
      <p sl="nl">De massale mobilisering van werknemers en het alom voorkomende gigantische aantal neestemmers in referenda wijzen op een stijgende woede onder de bevolking over dit beleid en openen de weg naar herroeping.</p>
    </intervention>
    <intervention id="3-206" speaker_id="4466" name="Ilda Figueiredo" is_mep="True" mode="written">
      <p sl="pt">Het is interessant te zien hoe, in dit derde pakket voor de liberalisering van de elektriciteitssector, nog steeds dezelfde argumenten worden gebruikt, ondanks het feit dat we steeds minder controle hebben over de handelingen van de economische en financiële groeperingen die actief zijn op de markt, die hun eigen regels opleggen, prijzen verhogen, werknemers ontslaan, de onzekerheid van werkgelegenheid verhogen en steeds meer verzuimen aan hun openbare dienstverleningsplicht te voldoen.</p>
      <p sl="pt">Hoewel het waar is dat de Europese Unie zonder een effectieve elektriciteits- en gasmarkt steeds meer moeite zal hebben de zekerheid van levering, de duurzaamheid van een energiemarkt die arm is aan kolen als bron, en wereldwijd concurrentievermogen te garanderen, is het ook waar dat deze markt alleen mogelijk zal zijn als er een sterke openbare sector is.</p>
      <p sl="pt">Maar wat er wordt voorgesteld is precies het tegenovergestelde. Er wordt opgeroepen tot meer liberalisering en het tenietdoen van wat er in sommige landen nog van deze openbare sector is overgebleven. Dan wordt er in een vergeefse poging om dit te verhullen een handvest om consumenten te beschermen voorgesteld. We zullen zien hoe dit zal worden toegepast. In ieder geval is de liberalisering van de sector het essentiële punt, en daarom konden wij uiteindelijk alleen maar tegen dit verslag stemmen.</p>
    </intervention>
    <intervention id="3-207" speaker_id="4533" name="Neena Gill" is_mep="True" mode="written">
      <p sl="en">Voorzitter, tijdens het debat heb ik over het verslag van mevrouw Morgan gesproken, maar ik was niet in de gelegenheid over amendement 159 te spreken. Dit amendement zou lidstaten verbieden de bouw van nieuwe energiecentrales die meer dan 350 gram kooldioxide per geproduceerd kilowattuur uitstoten toe te staan. Graag zou ik het standpunt namens de leden van de sociaaldemocratische fractie willen verduidelijken, die allemaal een aantal brieven over dit amendement hebben ontvangen.</p>
      <p sl="en">Hoewel wij beseffen dat de klimaatverandering reëel aanwezig is en dat we de plicht hebben deze aan te pakken, hebben wij tegen amendement 159 gestemd, omdat het de ontwikkeling van alle nieuwe, op gas, olie of kolen werkende energiecentrales zou elimineren. Dit zou in het nadeel zijn van de zekerheid van energielevering en het aanhouden van het licht in Europa.</p>
    </intervention>
    <intervention id="3-208" speaker_id="4429" name="Robert Goebbels" is_mep="True" mode="written">
      <p sl="nl">Ik heb tegen het verslag van mevrouw Morgan en het energiepakket gestemd, omdat ik geloof dat we daarmee de verkeerde weg inslaan. Het voorgestelde agentschap zal nog weer een bureaucratisch orgaan erbij zijn. Een netwerk van nationale regelgevers met uitgebreide bevoegdheden zou een effectievere manier zijn om ervoor te zorgen dat kleine producenten toegang hebben tot de netwerken. Ontbundeling is een soort toverdrankje geworden, terwijl de ervaring van de landen die dit toegepast hebben dit soort liberale maatregelen zeker niet verdedigt. De energiemarkt is een wereldwijde markt. De concurrentie voor Gazprom en de olieproducerende staten zal niet uit de hoek van de biogascoöperaties maar van de grote Europese bedrijven komen.</p>
    </intervention>
    <intervention id="3-209" speaker_id="28275" name="Małgorzata Handzlik" is_mep="True" mode="written">
      <p sl="pl">Toen het Europees Parlement vóór verplichte ontbundeling van het eigenaarschap van energieondernemingen in de Europese Unie stemde, nam hij een beslissende stap op weg naar het creëren van een gemeenschappelijke markt in elektrische energie. Het scheiden van deze ondernemingen in bedrijven die verantwoordelijk zijn voor het produceren van energie en in bedrijven die verantwoordelijk zijn voor het transporteren daarvan is de enige manier om een open, concurrerende markt waar geen belangenverstrengeling is te creëren.</p>
      <p sl="pl">De consument zou het meest baat hebben bij de voorgestelde wijzigingen. Het aangenomen voorstel versterkt de consumentenrechten aanzienlijk. Het geeft consumenten onder andere het recht om een contract met een elektriciteitsleverancier zonder extra kosten te beëindigen. Consumenten krijgen ook het recht om binnen korte tijd van energieleverancier te veranderen.</p>
      <p sl="pl">We moeten eraan denken dat de elektriciteitsmarkt op dit moment beheerst wordt door monopoliën die hun positie in niet-concurrerende markten misbruiken. Ik denk dat de prijsstops energiegebruikers tegen uitbuiting door energiebedrijven zullen beschermen, zonder nieuwe bedrijven ervan te weerhouden de markt op te gaan.</p>
      <p sl="pl">De voorgestelde oplossingen zullen natuurlijk niet alle problemen op het gebied van energie waar we tegenwoordig mee worden geconfronteerd oplossen, zoals de stijging van de olieprijzen. Desalniettemin vertegenwoordigen deze oplossingen gepaste stappen in de richting van de ontwikkeling van een meer concurrerende markt. Het debat zal zich in de Raad voortzetten. Helaas zullen echter waarschijnlijk niet alle voorstellen van het Europees Parlement worden aangenomen. Zoals de rapporteur terecht aangaf, willen veel lidstaten hun eigen nationale belangen beschermen.</p>
    </intervention>
    <intervention id="3-210" speaker_id="28215" name="Jacky Hénin" is_mep="True" mode="written">
      <p sl="nl">Dit derde energiepakket blijft onwrikbaar de weg volgen van een totale scheiding van de energieproductie en distributienetwerken.</p>
      <p sl="nl">Het is erop gericht de gehele energiesector puur te onderwerpen aan de regels van een vrije markt en aan het concurreren van iedereen met alle anderen.</p>
      <p sl="nl">Omdat dezelfde oorzaken dezelfde effecten opleveren, zal dit de Europese Unie naar een nog grotere ramp leiden dan de ramp die zich in het jaar 2000 in Californië voltrok.</p>
      <p sl="nl">Dit beleid is slecht voor consumenten, slecht voor de werknemers in de sector, slecht voor het midden- en kleinbedrijf en kleine en middelgrote industriële ondernemingen, slecht voor de zekerheid en slecht voor het milieu. De markt en de particuliere sector zijn niet in staat aan de energiebehoeften van de Europeanen te voldoen en in te spelen op de uitdagingen die de opwarming van de aarde met zich meebrengt en op het tijdperk na fossiele brandstof. Hun belangrijkste doelstelling is om zo veel mogelijk aan hun aandeelhouders uit te keren, en niet om in het algeheel belang te handelen.</p>
      <p sl="nl">We hebben in Europa een gepaste interne markt voor energie nodig, en dit kan alleen worden bereikt op basis van samenwerking. De energiesector moet zich laten leiden door gecoördineerd openbaar handelen vanuit de lidstaten, en niet door de activiteiten van de financiële markten. De EU moet stappen ondernemen om ervoor te zorgen dat energie erkend wordt als een wereldwijde openbare bron en niet als alleen maar nog een handelsproduct dat gekocht en verkocht kan worden.</p>
    </intervention>
    <intervention id="3-211" speaker_id="2338" name="Ian Hudghton" is_mep="True" mode="written">
      <p sl="nl">Ik was teleurgesteld dat het amendement van mijn eigen fractie over de aansprakelijkheid bij nucleaire ongevallen niet aangenomen is. Toch bevat het definitieve verslag van mevrouw Morgan veel aanwijzingen om het te adviseren, en ik verwelkom de toevoeging van verwijzingen aan het voorgestelde handvest over de rechten van energiegebruikers. Dat alles tegen elkaar afwegende, kon ik daarom vóór het verslag stemmen.</p>
    </intervention>
    <intervention id="3-212" speaker_id="28424" name="Tunne Kelam" is_mep="True" mode="written">
      <p sl="et">Ik ben een groot voorstander van deze amendementen, omdat ze de vrije concurrentie in de Europese Unie versterken, prijzen op een redelijk niveau helpen houden en consumenten tegelijkertijd in staat stellen de vrijheid te hebben op elk gewenst moment naar een andere elektriciteitsleverancier over te stappen. Bovendien stimuleert dit een gemeenschappelijk, grensoverschrijdend gebruik van elektriciteit en beschermt daarmee ook staten en consumenten tegen plotselinge tekorten aan elektriciteit. Ik roep op tot snel handelen op dit gebied en het uitsluiten van onnodige bureaucratie en lasten om elektriciteitsbedrijven in de EU in staat te stellen in de gehele EU vrij te handelen om de vrije concurrentie te versterken en consumenten de mogelijkheid te geven bewuste keuzes te maken.</p>
    </intervention>
    <intervention id="3-996" speaker_id="38846" name="Roselyne Lefrançois" is_mep="True" mode="written">
      <p sl="nl">Ik heb tegen dit verslag gestemd, dat in het willen stellen van gemeenschappelijke regels voor de interne markt in elektriciteit in feite voorstelt het erfgoed van de traditionele netwerken die op dit gebied actief zijn in Europa af te breken.</p>
      <p sl="nl">Het scheiden van de productie van energie en de distributie van energie zal naar mijn mening geen extra garanties bieden voor wat betreft de efficiency, zekerheid of toegankelijkheid van het netwerk, vooral in de huidige situatie waarin sprake is van een aanhoudende stijging in de wereldwijde vraag naar elektriciteit en een grote onzekerheid over de bronnen.</p>
      <p sl="nl">Dit laatste aspect maakt een nog grotere structurele investering nodig om onze leveringen veilig te stellen en onderzoek en innovatie te bevorderen, een vooruitzicht dat grotendeels onverenigbaar lijkt met de filosofie van sterke concurrentie en winstgevendheid op de korte termijn die ten grondslag ligt aan de beslissing de richting in te slaan van een complete deregulering van deze sector.</p>
      <p sl="nl">De “derde manier”, die door de Franse sociaaldemocraten wordt gesteund, maar helaas niet is aangenomen, blijkt een veel zinvollere oplossing te zijn, omdat deze ons in staat stelt de geërfde integriteit van de grote energieondernemingen in Europa te behouden en tegelijkertijd de organisatie van de distributie van elektriciteit in handen van onafhankelijke regelgevers plaatst.</p>
      <p sl="nl">Desalniettemin verwelkom ik de vooruitgang die dit verslag vertegenwoordigt voor wat betreft het beschermen van consumenten, met name het introduceren van regels om energietekorten te bestrijden en het zorgdragen voor transparantie van en toegankelijkheid tot informatie voor de eindgebruiker.</p>
    </intervention>
    <intervention id="3-213" speaker_id="4508" name="Erik Meijer" is_mep="True" mode="written">
      <p sl="nl">Het beschikbaar stellen van elektriciteit is geen handel maar een nutsvoorziening. Die moet ononderbroken aan iedere belanghebbende leveren met een zo laag mogelijke belasting voor het milieu. Die eis is strijdig met de risico’s van internationale handel door concurrerende bedrijven. Ook in de toekomst blijft elektriciteit een schaars en kwetsbaar product, zeker nu fossiele brandstoffen uitgeput raken en de opwarming van de aarde doorgaat.</p>
      <p sl="nl">Daarom is het goed dat het in veel EU-lidstaten de staat of lagere overheden zijn die elektriciteitscentrales en elektriciteitsnetwerken tot stand hebben gebracht. Privatisering van die nutsvoorzieningen is ongewenst en gevaarlijk. Verkoop verschaft nieuwe eigenaren een monopolie op het transportnetwerk. Dat netwerk is een onrendabel hulpmiddel tussen productie en verkoop, maar het bezit ervan kan worden misbruikt om aan gebruikers en eventuele concurrenten een hoge tol op te leggen. Vaststelling van elektriciteitsprijzen via de beurs leidt tot veel hogere consumentenprijzen dan de productiekosten.</p>
      <p sl="nl">Terecht wordt binnen EU-lidstaten bekeken hoe die gevaren moeten worden bestreden. Per lidstaat loopt de situatie sterk uiteen. Afwegingen kunnen het beste daar worden gemaakt. Ik stem voor de grootst mogelijke vrijheid van de lidstaten, de derde variant zoals bedoeld in het amendement Glante, maar daarna tegen deze Europese richtlijn als geheel.</p>
    </intervention>
    <intervention id="3-214" speaker_id="28211" name="Lydia Schenardi" is_mep="True" mode="written">
      <p sl="nl">Het werkelijke doel van dit derde energiepakket is duidelijk niet zekerheid van levering, kwaliteit van de geboden diensten, betaalbare prijzen of de mogelijkheid van consumenten hun leverancier vrij te kunnen kiezen, maar wel het permanent afbreken van wat er nog over is van de oude openbare monopoliën op het gebied van elektriciteit.</p>
      <p sl="nl">De vastberadenheid die de Commissie en veel leden van dit Huis tonen door een “geërfde scheiding” op te willen leggen, met andere woorden “historische” ondernemingen zoals EDF te dwingen het eigenaarschap van hun netwerk op te geven, is onacceptabel. De activiteiten waar deze bedrijven van beschuldigd worden, namelijk het beperken van de toegang van concurrenten tot het netwerk en het doelbewust beperken van investeringen in infrastructurele projecten, zijn feitelijk nooit bewezen. Ook is het niet duidelijk hoe het toevertrouwen van de controle over het netwerk aan één enkele onderneming die niet de elektriciteitsleverancier is een juist en adequaat niveau van investeringen, het niet misbruiken van een sleutelpositie of een beter congestiebeheer kan garanderen.</p>
      <p sl="nl">Hoewel wij altijd het exclusieve voorrecht van de lidstaten in energiezaken hebben verdedigd dat een strategisch gebied van een te groot belang is om aan de Eurocraten over te laten, zullen wij daarom, als de minste van twee kwaden, de oplossing met een “effectieve scheiding” steunen die onder andere door Frankrijk en Duitsland wordt voorgesteld. En wij zullen tegen de teksten stemmen waarvan we de standpunten fundamenteel afkeuren.</p>
    </intervention>
    <intervention id="3-215" speaker_id="28402" name="José Albino Silva Peneda" is_mep="True" mode="written">
      <p sl="pt">Ik kon alleen maar vóór dit verslag stemmen. Ja zeggen tegen alle bewegingen voor de liberalisering van de elektriciteitsmarkt betekent ja zeggen tegen een eerlijkere, meer concurrerende en meer transparante markt.</p>
      <p sl="pt">Maar het is niet alleen de juistheid van dit verslag, dat de consument centraal in deze kwestie stelt, die mij grijpt. Door de stijgende energieprijzen en het gebrek aan concurrentie in de nationale markten bestaat het gevaar dat het aantal burgers dat wordt uitgesloten van toegang tot energievoorziening steeds groter wordt. Daarom ben ik het eens met de geuite maatschappelijke bezorgdheid, omdat het idee van brandstoftekort voor het eerst gedefinieerd is, waarmee het belang van het feit dat de lidstaten nationale plannen moeten ontwikkelen die alle burgers omvatten onder de aandacht wordt gebracht.</p>
      <p sl="pt">Gezien de huidige situatie op de nationale energiemarkten binnen de EU is het onaanvaardbaar dat één bedrijf zowel eigenaar is van het elektriciteitsnetwerk alsook verantwoordelijk is voor het transporteren van elektriciteit, en zodoende in feite een monopolie heeft, omdat het dan de toegang tot de markt kan blokkeren voor nieuwe bedrijven die, in veel gevallen, meer concurrerend zijn.</p>
      <p sl="pt">Dit document geeft dan ook heel moedig de noodzaak aan het niveau van de transparantie en concurrentie binnen de energiesector te verhogen, terwijl het de consument ook effectief beschermt tegen de gevolgen van een gesloten en inflexibele markt.</p>
    </intervention>
    <intervention id="3-216" speaker_id="28402" name="José Albino Silva Peneda" is_mep="True" mode="written">
      <p sl="pt">Ik kon alleen maar vóór dit verslag stemmen. Ja zeggen tegen alle bewegingen voor de liberalisering van de elektriciteitsmarkt betekent ja zeggen tegen een eerlijkere, meer concurrerende en meer transparante markt.</p>
      <p sl="pt">Maar het is niet alleen de juistheid van dit verslag, dat de consument centraal in deze kwestie stelt, die mij grijpt. Door de stijgende energieprijzen en het gebrek aan concurrentie in de nationale markten bestaat het gevaar dat het aantal burgers dat wordt uitgesloten van toegang tot energievoorziening steeds groter wordt. Daarom ben ik het eens met de geuite maatschappelijke bezorgdheid, omdat het idee van brandstoftekort voor het eerst gedefinieerd is, waarmee het belang van het feit dat de lidstaten nationale plannen moeten ontwikkelen die alle burgers omvatten onder de aandacht wordt gebracht.</p>
      <p sl="pt">Gezien de huidige situatie op de nationale energiemarkten binnen de EU is het onaanvaardbaar dat één bedrijf zowel eigenaar is van het elektriciteitsnetwerk alsook verantwoordelijk is voor het transporteren van elektriciteit, en zodoende in feite een monopolie heeft, omdat het dan de toegang tot de markt kan blokkeren voor nieuwe bedrijven die, in veel gevallen, meer concurrerend zijn.</p>
      <p sl="pt">Dit document geeft dan ook heel moedig de noodzaak aan het niveau van de transparantie en concurrentie binnen de energiesector te verhogen, terwijl het de consument ook effectief beschermt tegen de gevolgen van een gesloten markt.</p>
    </intervention>
    <intervention id="3-218" speaker_id="4466" name="Ilda Figueiredo" is_mep="True" mode="written">
      <p sl="pt">Dit is al weer een onderdeel van het derde pakket aan maatregelen om de energiemarkten in de Europese Unie te liberaliseren, als vervolg op de aanbevelingen die het Europees Parlement in juni 2007 heeft aangenomen. De rapporteur stemt in met: het opnemen van sterkere en meer onafhankelijke bevoegdheden voor de regelgevers; het uitbreiden van de vereisten voor transparantie in de markt; een beter kader voor samenwerking op Europees niveau tussen nationale regelgevers alsook tussen bedrijven die verantwoordelijk zijn voor het transportsysteem; meer nadruk op de verdere ontwikkeling van de koppelingscapaciteit tussen de lidstaten; en het voorstel het eigenaarschap te ontbundelen als het meest effectieve, maar niet enige middel om investeringen te stimuleren en discriminatie van nieuwkomers op de markt te voorkomen.</p>
      <p sl="pt">Met andere woorden, de Europese Unie heeft de privatisering afgedwongen van een sector die strategisch is voor de economische ontwikkeling en probeert nu stappen te nemen om het hoofd te bieden aan de ernstige problemen die veroorzaakt zijn door de economische groeperingen die de sector hebben overgenomen. Daarom zet de rapporteur zelf een aantal vraagtekens bij de vrijwillige invoering van de gedragscodes en regels, en beweert hij dat deze verplicht moeten zijn.</p>
      <p sl="pt">Niemand geeft echter toe dat de werkelijke oplossing in het behoud van een sterke openbare sector op het gebied van energie had moeten liggen, en daarom hebben wij tegen dit verslag gestemd.</p>
    </intervention>
    <intervention id="3-219" speaker_id="28255" name="Andreas Mölzer" is_mep="True" mode="written">
      <p sl="de">E.ON en RWE hebben hun transportsystemen niet alleen onder druk van de Commissie verkocht; door de ontbundeling die heeft plaatsgevonden is de strategische functie van toegang tot het netwerk, namelijk om nieuwe concurrentie uit te sluiten, grotendeels verloren gegaan. In heel Europa is er een enorme behoefte aan investeringen in de oude infrastructuur van energiecentrales en -netwerken, die ten dele tientallen jaren oud is. Zoals de ervaring met de radicale privatisering van de spoorwegen in het Verenigd Koninkrijk heeft geleerd, hebben investeerders heel weinig interesse in het verbeteren van de infrastructuur. Het is heel goed mogelijk dat de nieuwe bepalingen voor toegang tot het netwerk waarop gedoeld wordt hetzelfde effect zullen hebben. En dat is de reden waarom ik tegen het verslag van Vidal-Quadras heb gestemd.</p>
    </intervention>
    <intervention id="3-995" speaker_id="28382" name="Andrzej Jan Szejna" is_mep="True" mode="written">
      <p sl="pl">De rapporteur heeft een zeer goed en grondig verslag opgesteld.</p>
      <p sl="pl">Ik denk dat het voorstel van het Europees Parlement in zijn huidige vorm het mogelijk zal maken de activiteiten met betrekking tot het integreren van de energiemarkt in de Unie voort te zetten. Ik ga ervan uit dat het mogelijk zal blijken over alle grensoverschrijdende kwesties tot overeenkomst te komen.</p>
    </intervention>
    <intervention id="3-221" speaker_id="4466" name="Ilda Figueiredo" is_mep="True" mode="written">
      <p sl="pt">dit is al weer een onderdeel van dit energiepakket. Het gaat over het instellen van het Agentschap voor samenwerking tussen energieregelgevers, dat passend is binnen een wereldwijde strategie, zoals gedefinieerd door de Europese Commissie en de Raad, om de energiesector te liberaliseren en reguleren, hetgeen zij het “energiepakket” hebben genoemd.</p>
      <p sl="pt">De strategie is steeds hetzelfde. Eerst privatiseren ze de openbare sector. Dan ontstaan er problemen en creëren ze regelgevers, nieuwe bureaucratieën en meer controle voor grote machten over wat er in elke lidstaat gebeurt.</p>
      <p sl="pt">Volgens de rapporteur (uit de PPE-DE-Fractie) moeten we verder gaan dan de voorstellen van de Commissie en dit agentschap meer onafhankelijkheid en meer besluitvormingsbevoegdheden geven. Het opleggen van normen, gedragscodes, marktregels en zelfs besluiten van hogere autoriteiten, die het belang van economische groeperingen dienen, is een steeds terugkerend argument. Het agentschap zal een supranationale instelling zijn met bevoegdheden op strategisch gebied – namelijk energie – hetgeen een effect zal hebben op alle sectoren van de maatschappij.</p>
      <p sl="pt">De gevolgen van inmenging in de politieke strategie en economie van elke lidstaat kunnen ernstig zijn. In deze context verwerpen wij het verslag.</p>
    </intervention>
    <intervention id="3-222" speaker_id="2338" name="Ian Hudghton" is_mep="True" mode="written">
      <p sl="en">De energiemarkten worden steeds meer pan-Europees van aard en het voorgestelde Agentschap voor samenwerking van energieregelgevers zal een belangrijke rol spelen naarmate de markten zich ontwikkelen. Het agentschap moet voldoende bevoegdheden hebben om haar taken te volbrengen en ik kon mijn steun geven aan het verslag dat deze bevoegdheden garandeert en tegelijkertijd de onafhankelijkheid van nationale regelgevers waarborgt.</p>
    </intervention>
    <intervention id="3-994" speaker_id="28382" name="Andrzej Jan Szejna" is_mep="True" mode="written">
      <p sl="pl">De rapporteur heeft een zeer goed en grondig verslag opgesteld.</p>
      <p sl="pl">Ik denk dat het voorstel van het Europees Parlement in zijn huidige vorm het mogelijk zal maken de activiteiten met betrekking tot het integreren van de energiemarkt in de Unie voort te zetten. Het zal het ook mogelijk maken de bevoegdheden van het agentschap met betrekking tot alle grensoverschrijdende kwesties te versterken. Dit zou moeten resulteren in een effectieve samenwerking tussen de lidstaten.</p>
    </intervention>
    <intervention id="3-993" speaker_id="23788" name="Adam Bielan" is_mep="True" mode="written">
      <p sl="pl">Het aantal ongevallen waarbij voetgangers zijn betrokken is vorig jaar in Polen met 5,7 procent gestegen, en het aantal ongevallen waarbij fietsers zijn betrokken is met maar liefst 16,8 procent gestegen. Ik steun het verslag van de heer Ferrari, en ben van mening dat het van essentieel belang is de veiligheidseisen te verhogen. Maar we moeten voor ogen houden dat de kosten hiervan niet hoofdzakelijk door de eigenaren van voertuigen mogen worden gedragen.</p>
      <p sl="pl">Ik vertegenwoordig de provincie Klein-Polen, die, met 7 procent, het laagste ongevallencijfer van het hele land heeft. Toch zijn er door de buitengewone verkeersdichtheid en onjuiste infrastructuur van de wegen veel rampenplekken.</p>
    </intervention>
    <intervention id="3-224" speaker_id="38849" name="Francesco Ferrari" is_mep="True" mode="written">
      <p sl="en">Ik beschouw dit verslag als een verdere stap voorwaarts om voetgangers in de EU te helpen tegen de vele door motorvoertuigen veroorzaakte ongevallen waarbij men letsel oploopt of die een dodelijke afloop hebben. Er sterven jaarlijks maar liefst 40 000 burgers.</p>
      <p sl="en">Verbeteringen in het ontwerp van voertuigen en betere systemen in auto’s, waaronder de kreukelzone voor voetgangers aan de voorkant van auto’s, zijn positieve ontwikkelingen, die moeten worden gestimuleerd. Het verwijderen van bullbars van voertuigen waarvoor ze niet nodig of niet bedoeld zijn – zoals voertuigen waarmee niet op boerenbedrijven wordt gewerkt – is nog een voorbeeld hoe de EU consequent kan zijn voor wat betreft voetgangersvriendelijke verbeteringen.</p>
      <p sl="en">Ik zal deze zaken in deze stemming steunen en ik vind het van essentieel belang voor voetgangers in de hele EU dat er meer wordt gedaan om de veiligheid van voetgangers te verbeteren.</p>
    </intervention>
    <intervention id="3-225" speaker_id="4533" name="Neena Gill" is_mep="True" mode="written">
      <p sl="en">Ik heb vóór dit verslag gestemd, omdat ik het ontwikkelen van passieve en actieve veiligheidssystemen die de impact van verkeersongevallen waarbij voetgangers en andere kwetsbare weggebruikers betrokken zijn zouden verminderen ondersteun. Hoewel er bij het veroorzaken van ongevallen diverse factoren een rol kunnen spelen (snelheid, menselijk falen), moet het voertuig zelf worden aangepast om de impact tijdens een ongeval te beperken. Ik steun de toezeggingen in het verslag om minimumvereisten op te leggen voor het produceren en functioneren van voertuigen en frontale beschermingssystemen.</p>
      <p sl="en">Ik ben echter van mening dat de enorme kans om samen te werken met ontwikkelings- en opkomende landen in dit verslag ontbreekt. Dit omdat de meeste dodelijke ongevallen op de weg, ongeveer 70 procent, in ontwikkelingslanden plaatsvinden. 65 procent van de sterfgevallen betreft voetgangers, terwijl 35 procent van de sterfgevallen onder voetgangers kinderen betreft. Alleen al in een land zoals India vindt maar liefst 10 procent van het totale aantal verkeersongevallen met dodelijke afloop in de hele wereld plaats.</p>
      <p sl="en">De EU moet haar expertise in het verzamelen en analyseren van verkeersongevallen evenals het ontwikkelen van actieve en passieve veiligheidssystemen met ontwikkelingslanden uitwisselen en delen. Er valt veel te zeggen voor overdracht van de EU naar ontwikkelingslanden van technologie waarmee verkeersongevallen en hun impact op weggebruikers kunnen worden verminderd.</p>
    </intervention>
    <intervention id="3-226" speaker_id="23717" name="Genowefa Grabowska" is_mep="True" mode="written">
      <p sl="pl">Ik zou graag willen benadrukken hoe belangrijk dit verslag is en de rapporteur willen feliciteren met het resultaat. Het is een feit dat er jaarlijks in de Europese Unie 8 000 weggebruikers omkomen. De slachtoffers zijn voornamelijk voetgangers en fietsers. Daarnaast raken nog eens 300 000 mensen gewond. Deze stand van zaken gaat gepaard met persoonlijke tragedies en heeft ook beduidende maatschappelijke en economische gevolgen. Derhalve zouden de maatregelen van de Unie die ten doel hebben voor een betere bescherming van voetgangers en andere kwetsbare weggebruikers tegen letsel dat wordt opgelopen bij aanrijding door motorvoertuigen te zorgen bijzonder welkom zijn.</p>
      <p sl="pl">Sinds oktober 2005 en volgens de bepalingen die op dit moment van kracht zijn moeten bepaalde voertuigen aan een aantal tests op grond van de aanbevelingen van het Gemeenschappelijk Centrum voor Onderzoek voldoen. Daarnaast stelt de Unie voor beduidend strengere vereisten op te leggen voor tests van motorvoertuigen die na 2010 op de Europese markt verschijnen. Het verslag dat voor ons ligt biedt de mogelijkheid actieve en passieve veiligheidsmaatregelen aan elkaar te koppelen, en voorziet de toekomstige lancering van antibotsingssystemen. Tot op heden is er geen effectief systeem op de markt dat in de bescherming van voetgangers in geval van aanrijding voorziet, zodat de Commissie de industrie met recht stimuleert om een dergelijk systeem te ontwikkelen. Ik ben het ook eens met de rapporteur dat de technische mogelijkheden die voor hogere passieve veiligheidsnormen kunnen zorgen voortdurend bijgehouden moeten worden, evenals mogelijkheden die betrekking hebben op hogere veiligheidseisen.</p>
    </intervention>
    <intervention id="3-227" speaker_id="2338" name="Ian Hudghton" is_mep="True" mode="written">
      <p sl="en">Elk jaar worden er in heel Europa duizenden voetgangers en fietsers in verkeersongevallen gedood of gewond. De Europese wetgeving heeft een belangrijke rol gespeeld in het verminderen van de sterf- en letselgevallen, maar het is belangrijk dat de normen up-to-date zijn. De voorstellen op dit gebied moeten worden verwelkomd en zodoende heb ik vóór het verslag van de heer Ferrari gestemd.</p>
    </intervention>
    <intervention id="3-228" speaker_id="28173" name="Zita Pleštinská" is_mep="True" mode="written">
      <p sl="sk">De statistieken van verkeersongevallen in de EU zijn alarmerend. Geschat wordt dat er jaarlijks maar liefst 8 000 kwetsbare weggebruikers, voetgangers en fietsers, worden gedood, en dat er 300 000 gewond raken. Tot 80 procent van de verkeersongevallen gebeurt in steden en dorpen waar de snelheidslimiet tussen de 40 en 60 km per uur ligt. Dit geeft aan dat niet alleen te snel rijden, maar ook de kwaliteit van de infrastructuur van de wegen en, met name, de veiligheid van voertuigen verantwoordelijk voor verkeersongevallen kan zijn.</p>
      <p sl="sk">De oproep tot het gebruik van het openbaar vervoer, en tot wandelen en fietsen als alternatief op het gebruik van auto’s moet in evenwicht worden gebracht met maatregelen die gericht zijn op het omlaag brengen van het aantal opgelopen letsels. Op dit moment zijn er geen systemen ter voorkoming van botsing op de markt die effectief in staat zijn voetgangers of andere kwetsbare weggebruikers tijdig te identificeren.</p>
      <p sl="sk">Ik verwelkom het verslag van de rapporteur, de heer Francesco Ferrari, over het voorstel voor een verordening betreffende de bescherming van voetgangers en andere kwetsbare weggebruikers, en heb er vóór gestemd. De ambitie van de Europese auto-industrie moet erop gericht zijn auto’s te verkopen die niet alleen technisch zeer geavanceerd en ecologisch schoon maar ook bijzonder veilig zijn.</p>
      <p sl="sk">Om te zorgen voor een hoog veiligheidsniveau in alle situaties moet de verplichte installatie van actieve remsystemen bij alle nieuwe voertuigen vanaf 2009, zoals in het voorstel van de Commissie wordt gesteld, systemen voor een hoog niveau van passieve veiligheid niet vervangen, maar deze aanvullen.</p>
      <p sl="sk">Ik ben van mening dat deze verordening zal bijdragen aan het verbeteren van de veiligheid voor alle weggebruikers.</p>
    </intervention>
    <intervention id="3-229" speaker_id="4461" name="Luís Queiró" is_mep="True" mode="written">
      <p sl="pt">Verkeersveiligheid is een prioriteit van het Europese vervoersbeleid, een echt punt van zorg voor politieke besluitvormers en pijler voor alle burgers in de strijd tegen de tragedies die, helaas, maar al te vaak op de Europese wegen blijven plaatsvinden. Het verslag van de heer Ferrari heeft ten doel de vereisten van de Gemeenschap op het gebied van veiligheid te versterken en derhalve de veiligheid van voetgangers te verbeteren. Daarom mogen we er niet aan twijfelen optimale aandacht en de beste middelen die er beschikbaar zijn om veiligheid op onze wegen te garanderen te eisen. Het is vooral essentieel dat de wetgevingsactiviteiten zo rigoureus mogelijk blijven voortgaan en dat de aangenomen maatregelen gepast gecontroleerd en geëvalueerd worden om ervoor te zorgen dat de benodigde verbeteringen tijdig worden aangebracht om verdere tragedies te voorkomen. Wij verwelkomen de poging in dit verslag manieren aan te geven om de verloren tijd in te halen en ervoor te zorgen dat de voorgestelde preventiesystemen de meest correcte en meest geschikte zijn voor slachtoffers van aanrijding door motorvoertuigen.</p>
      <p sl="pt">Tenslotte, en omdat het venijn soms in de details zit, is het onze taak er, zelfs op de meer technische vlakken, voor te zorgen dat de wetgeving die we maken altijd de beste beschermingsmiddelen biedt voor onze burgers.</p>
    </intervention>
    <intervention id="3-230" speaker_id="28457" name="Luca Romagnoli" is_mep="True" mode="written">
      <p sl="it">Ik stem vóór het verslag van de heer Ferrari. Ik ben het eens met het doel van dit voorstel om de vereisten in de Gemeenschap die erop gericht zijn de veiligheid van voetgangers en andere kwetsbare weggebruikers bij letsel tengevolge van aanrijding door een motorvoertuig te verbeteren aan te scherpen.</p>
      <p sl="it">Ik geloof dat het, zowel wat de tijd betreft als technisch gezien, mogelijk is snel vordering te maken met het ontwerpen en implementeren van passende middelen om voertuigen aan te passen. Ik juich met name de invoering toe van het verplicht uitrusten van voertuigen met een Brake Assist System (BAS), dat het aantal aanrijdingen van voetgangers door voertuigen zal helpen verminderen.</p>
    </intervention>
    <intervention id="3-231" speaker_id="1309" name="Brian Simpson" is_mep="True" mode="written">
      <p sl="en">Ik verwelkom dit verslag, omdat het de bestaande wetgeving versterkt en ook weer probeert de verkeersveiligheid te verbeteren, vooral op het gebied van veiligheid voor voetgangers en fietsers. Jaarlijks worden er 8 000 mensen – voetgangers en fietsers – gedood en raken er 300 000 mensen gewond op de wegen in de EU.</p>
      <p sl="en">Een groot deel van deze ongevallen kan worden voorkomen, ofwel door betere rijinstructies of door een beter ontwerp van motorvoertuigen. De invoering van Brake Assist Systems (BAS), de invoering van hogere normen voor tests en een snellere invoeringstermijn zouden allemaal bijdragen aan een vermindering van het bloedbad dat elk jaar op onze wegen plaatsvindt.</p>
      <p sl="en">Ik ben vooral blij met het feit dat die dodelijke objecten die we bullbars noemen nu dezelfde tests moeten ondergaan op de voertuigen waarvoor ze bedoeld zijn, hoewel de campagne om bullbars helemaal te verbieden voor mij nog steeds doorgaat.</p>
      <p sl="en">Ik feliciteer de rapporteur met dit verslag en ik kijk uit naar een snelle conclusie van deze kwestie bij de Raad.</p>
    </intervention>
    <intervention id="3-232" speaker_id="4539" name="David Sumberg" is_mep="True" mode="written">
      <p sl="en">Ik zou mijn stem met betrekking tot het verslag van Francesco Ferrari over de bescherming van voetgangers en andere kwetsbare weggebruikers graag willen toelichten.</p>
      <p sl="en">Hoewel ik de waardevolle doelstellingen van dit verslag ondersteun, want we willen toch allemaal het shockerende aantal doden en gewonden op onze wegen verminderen, ben ik van mening dat het verslag een zeer snelle invoeringstermijn moet hebben en ik geloof niet dat dit gerealiseerd kan worden.</p>
      <p sl="en">Er worden vrij radicale eisen aan de auto-industrie voorgesteld, en daarom zal de last voor hen te zwaar zijn als de voorstellen te snel worden ingevoerd.</p>
      <p sl="en">In deze tijd van recessie moeten we er allemaal aan denken dat onze kiezers hun banen veilig moeten stellen en dat een te haastig ingevoerde wetgeving het bereiken van deze doelstelling vaak in de weg kan staan.</p>
    </intervention>
    <intervention id="3-233" speaker_id="28382" name="Andrzej Jan Szejna" is_mep="True" mode="written">
      <p sl="pl">Ik heb vóór het verslag over het voorstel voor een verordening van het Europees Parlement en de Raad betreffende de bescherming van voetgangers en andere kwetsbare weggebruikers (2007/0201) gestemd.</p>
      <p sl="pl">Op dit moment zijn er geen antibotsingssystemen op de markt die in staat zijn voetgangers en andere kwetsbare weggebruikers op effectieve wijze te identificeren en die tegelijkertijd aan alle benodigde voorwaarden voldoen. Ik deel het standpunt van de rapporteur dat het invoeren van maatregelen om het aantal gewonden, en vooral het aantal dodelijke slachtoffers, onder voetgangers en andere kwetsbare weggebruikers te verminderen prioriteit moet hebben. Er dient te worden benadrukt dat de amendementen die zijn neergelegd erop gericht zijn de bepalingen van de verordening daar waar mogelijk aan te scherpen. Ik heb vóór het verslag gestemd, omdat ik geloof dat het belangrijk is niet alleen de ontwikkeling van de technologie om voor actieve veiligheid te zorgen bij te houden, maar ook de mogelijkheid in beschouwing te nemen strengere bepalingen op het gebied van passieve veiligheid, met betrekking tot de constructie van voertuigen, in te voeren.</p>
    </intervention>
    <intervention id="3-234" speaker_id="34720" name="Bernard Wojciechowski" is_mep="True" mode="written">
      <p sl="pl">Voetgangers en fietsers zijn vaak betrokken bij verkeersongevallen. Het beschermen van hun leven is een belangrijke uitdaging voor de auto-industrie.</p>
      <p sl="pl">Het Electronic Pedestrian Protection System (EPP) is een uitstekende oplossing. Hiermee wordt de ernst van een aanrijding door een voertuig verminderd. Dankzij dit systeem wordt de kracht van de impact door het voorste gedeelte van het voertuig geabsorbeerd, waardoor de omvang van het door het slachtoffer geleden letsel vermindert.</p>
      <p sl="pl">Een andere succesvolle methode om voor de veiligheid van voetgangers te zorgen is een actieve motorkap, waarmee de C6 is uitgerust. Op het moment dat een voetganger wordt geraakt, komt de motorkap automatisch omhoog. Dankzij een impactdetectiesensor en een ontstekingsmechanisme komt de motorkap in 0,4 seconde 65 millimeter omhoog. Een ander mechanisme houdt de motorkap ondanks de kracht van de impact omhoog, waardoor de ontstane energie wordt geabsorbeerd. Bij een geringe impact wordt er ook bescherming geboden door een onderdeel dat voorzien is van een schokdemper.</p>
      <p sl="pl">Alle voertuigen zouden zo veel tests moeten ondergaan als nodig is om de veiligheid op de wegen in de Europese Unie te verbeteren.</p>
    </intervention>
    <intervention id="3-236" speaker_id="4466" name="Ilda Figueiredo" is_mep="True" mode="written">
      <p sl="pt">Dit verslag heeft betrekking op een aantal positieve wijzigingen van de gebruikelijke procedure tussen de Europese Commissie en het Europees Parlement. Bij artikel 5 bis van het gewijzigde Besluit 1999/468/EG is een nieuwe regelgevingsprocedure met toetsing ingevoerd voor de maatregelen van algemene strekking tot wijziging van niet-essentiële onderdelen van een basisinstrument dat is aangenomen overeenkomstig artikel 251 van het Verdrag, onder andere door een aantal van die onderdelen te schrappen of door het instrument aan te vullen door toevoeging van nieuwe niet-essentiële onderdelen.</p>
      <p sl="pt">Na het doorlichten van de bestaande wetgeving en lopende procedures heeft de Europese Commissie dit voorstel met betrekking tot 59 wetgevingsbesluiten ter aanpassing aan de nieuwe regelgevingsprocedures met toetsing gepresenteerd.</p>
      <p sl="pt">In haar besluit van 12 december 2007 heeft de Conferentie van voorzitters de Commissie juridische zaken aangewezen als leidende commissie om deze comitologische aanpassing te behandelen en de gespecialiseerde commissies om hun adviezen te geven. Op 15 januari 2008 heeft de Conferentie van commissievoorzitters ingestemd met de samenwerkingsmodaliteiten tussen de Commissie juridische zaken en de andere betrokken commissies. Daarom bevat dit verslag een beperkt aantal amendementen die andere commissies in hun adviezen voorstelden, die in de vorm van brieven ontvangen zijn.</p>
    </intervention>
    <intervention id="3-238" speaker_id="28382" name="Andrzej Jan Szejna" is_mep="True" mode="written">
      <p sl="pl">Ik heb vóór het verslag van de heer Gerardo Galeote over het voorstel voor een verordening van de Raad houdende de opening en het beheer van de autonome communautaire tariefquota op de invoer van bepaalde visserijproducten in de Canarische eilanden gestemd.</p>
      <p sl="pl">Het verslag staat het opheffen voor van het gemeenschappelijke douanetarief voor importen van bepaalde visserijproducten in de Canarische eilanden voor de periode 2007 tot 2013. Opgemerkt dient te worden dat de bepalingen waarop het voorstel betrekking zou hebben op 31 december 2006 verstreken zijn. Het voorstel betreffende het instellen van van invoerrecht vrijgestelde quota en de bepalingen voor het beheer daarvan is in overeenstemming met artikel 299, lid 2 van het EG-Verdrag, waarin bepaalde maatregelen zijn opgenomen ten behoeve van de meer perifeer gelegen regio’s.</p>
      <p sl="pl">Daarom heb ik vóór dit verslag gestemd, omdat ik van mening ben dat de buitengewone geografische ligging van de Canarische eilanden ten opzichte van de toeleveringsbronnen van bepaalde visserijproducten, die van essentieel belang zijn voor de binnenlandse consumptie, extra kosten voor deze sector met zich meebrengt. Het tijdelijk opschorten van invoerrechten op de desbetreffende producten bij import uit derde landen is een van de manieren om dit soort natuurlijke problemen die worden veroorzaakt door de geografische ligging te verhelpen.</p>
    </intervention>
    <intervention id="3-240" speaker_id="28427" name="Alessandro Battilocchio" is_mep="True" mode="written">
      <p sl="it">Ik heb vóór het verslag van mevrouw Jäätteenmäki inzake het statuut van de Europese ombudsman gestemd.</p>
      <p sl="it">Als lid van de Commissie verzoekschriften van het Europees Parlement heb ik zelf geconstateerd dat een enorm en steeds groter wordend aantal burgers zich tot de instellingen van de Gemeenschap wendt om in beroep te gaan tegen het verzuim van lidstaten zich aan de EU-regels te houden.</p>
      <p sl="it">Heel vaak kunnen de verzoekschriften die aan het Parlement worden voorgelegd en die door de verantwoordelijke commissie worden onderzocht niet ontvankelijk worden verklaard. In dat verband zou ik graag een kernpunt willen noemen: het bureau van de Europese ombudsman moet harder en beter aan haar externe communicatie met burgers werken. De gewone man is zich heel vaak zelfs niet bewust van het bestaan van de ombudsman, die een potentieel middel vormt om een functionelere en efficiëntere koppeling met de instellingen van de EU te creëren. Het statuut waarover we vandaag stemmen zet nieuwe mechanismen op om de effectiviteit van de werkzaamheden van de ombudsman te versterken. En het is aan ons, als leden van het Europees Parlement, om de resultaten te controleren.</p>
    </intervention>
    <intervention id="3-241" speaker_id="28862" name="Lydie Polfer" is_mep="True" mode="written">
      <p sl="nl">Ik steun het verslag dat mevrouw Jäätteenmäki op eigen initiatief heeft gemaakt over de toegang tot informatie van de Europese ombudsman en de noodzaak van een duidelijker pakket aan regels, daar het verslag duidelijkere regelgeving op dit gebied zou willen zien.</p>
      <p sl="nl">Zo wordt er in de tekst gesteld dat diverse organen en instellingen van de Europese Unie de ombudsman alle informatie moet geven waarom wordt verzocht, terwijl er tot nu toe onder het voorwendsel van vertrouwelijkheid toegang tot een document geweigerd kon worden.</p>
      <p sl="nl">Zo moet ook de verplichting voor ambtenaren om overeenkomstig instructies van hun instellingen een getuigenverklaring af te leggen geschrapt worden, want de ambtenaar in kwestie zal in alle eerlijkheid de waarheid moeten vertellen.</p>
      <p sl="nl">De voorstellen van mevrouw Jäätteenmäki zijn bedoeld om het vertrouwen van het publiek in de activiteiten van de Europese ombudsman te versterken, en als zodanig zijn ze het waard te worden uitgevoerd.</p>
    </intervention>
  </section>
  <section id="creitem20" title="8. Rectificaties stemgedrag/Voorgenomen stemgedrag"/>
  <section id="creitem21" title="9. Goedkeuring van de notulen van de vorige vergadering: zie notulen"/>
  <section id="creitem22" title="10. Samenstelling Parlement: zie notulen"/>
  <section id="creitem23" title="11. Maatregelen tegen de olieprijsstijgingen (debat)">
    <intervention id="3-248" speaker_id="4313" name="De Voorzitter" is_mep="True" mode="spoken">
      <p sl="nl">Aan de orde is nu het debat betreffende verklaringen van de Raad en de Commissie over maatregelen tegen de olieprijsstijgingen.</p>
    </intervention>
    <intervention id="3-249" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad. − De Raad is zich bewust van het effect van de prijsstijgingen op Europese burgers, en hun negatieve effect op de gehele Europese economie. Daarom is de Raad in zijn recentelijke vergaderingen op deze kwestie ingegaan. Binnen de context van hoge voedselprijzen zal deze kwestie ook door de staatshoofden en regeringsleiders tijdens hun bijeenkomst die morgen van start gaat worden besproken. Analyses van de redenen van de hoge olieprijzen geven aan dat er in de wereldwijde economie complexe, structurele verschuivingen zijn in de vraag naar en het aanbod van olie. De olieproductie zal op de korte termijn waarschijnlijk geen tred houden met de voortdurende sterke vraag van in ontwikkeling zijnde economieën. Daar de redenen van de hoge olieprijzen vorige week door de Europese Commissie uitgebreid in haar verslag zijn behandeld, zal ik deze niet in detail bespreken.</p>
      <p sl="sl">De Europese Unie ervaart het effect van deze verandering van de olieprijzen in de vorm van hogere inflatie, hogere vaste lasten voor huishoudens, problemen in de agrarische en visserijsector, op het gebied van vervoer en in diverse industrieën. Op grond van de veronderstelling dat de redenen voor de olieprijsstijgingen structureel van aard zijn en dat een dergelijke trend zich waarschijnlijk ook in de toekomst zal voortzetten, moet de Unie langetermijnoplossingen vinden. De maatregelen moeten, evenals bij het stimuleren van de concurrentie in energiemarkten en een betere transparantie van de oliemarkten, vooral gericht zijn op meer ondersteuning van het efficiënt omgaan met energie en de diversificatie van de energievoorziening.</p>
      <p sl="sl">Voor wat betreft het efficiënt omgaan met energie zou ik u er graag aan willen herinneren dat de Europese Raad in maart 2007 heeft opgeroepen tot een grotere efficiëntie in het gebruik van energie teneinde de doelstelling te halen om in 2020 tot een besparing van 20 procent te zijn gekomen. De richtlijn betreffende energie-efficiëntie bij het eindgebruik en energiediensten, die in 2006 aangenomen is, draagt bij aan het bereiken van dit doel. Maar we kunnen niet alles via wetgeving bereiken. Huishoudens en bedrijven kunnen een belangrijke bijdrage leveren door verstandiger met energie om te gaan, en de Raad en het Parlement kunnen dat stimuleren door voortdurend aan bewustwording te werken.</p>
      <p sl="sl">De andere cruciale maatregel heeft betrekking op de inspanning de energievoorziening te diversifiëren. Ik zou er graag aan willen herinneren dat in de voorjaarsbijeenkomst van de Europese Raad vorig jaar in dat verband het actieplan Energiebeleid voor Europa is aangenomen. Hiermee wordt een bindende doelstelling neergezet van een aandeel van 20 procent aan hernieuwbare energie in het totale energieverbruik in de EU tegen 2020. Ik noem dit allemaal omdat ik graag wil benadrukken dat de Unie reeds een aantal maatregelen heeft aangenomen die de gevoeligheid van de Europese economie voor een grote stijging in de olieprijzen kan verminderen. Het huidige beleid zal in de toekomst moeten worden bijgesteld.</p>
      <p sl="sl">Tijdens de recentelijke besprekingen van de olieprijsstijgingen wees onder andere de Raad Economische en Financiële Zaken opnieuw op de in september 2005 aangenomen Overeenkomst van Manchester. Volgens deze overeenkomst moeten fiscale en andere beleidsinterventies bij het reageren op hoge olieprijzen worden vermeden, omdat deze de concurrentie vervormen en de benodigde aanpassing door economische subjecten voorkomen. Maatregelen die kunnen worden beschouwd als een verzachting van het effect van hoge olieprijzen op armere bevolkingsgroepen dienen alleen op korte termijn en doelgericht toegepast te blijven, en dienen effecten die vervorming veroorzaken te voorkomen. De stijgende brandstofprijzen werden vorige week ook besproken door de ministers van financiën van de G8, die de meest ontwikkelde landen vertegenwoordigen. Zij benadrukten onder andere dat stijgende olie- en voedselprijzen een wereldwijd probleem zijn, en dat er daarom op internationaal niveau naar oplossingen moet worden gezocht.</p>
      <p sl="sl">Ik zou ook graag willen vermelden dat we deze week, afgelopen maandag, bij de vergadering van de Raad Algemene Zaken en Externe Betrekkingen het 18 maanden-programma voor de drie komende voorzitterschappen hebben goedgekeurd. In hun werkzaamheden in de Raad zullen veel taken zijn opgenomen die erop gericht zijn de kwestie van hoge olie- en voedselprijzen efficiënt aan te pakken.</p>
      <p sl="sl">Tot slot zou ik graag willen zeggen dat we, om bovengenoemde uitdagingen aan te pakken, een gecoördineerd beleid moeten hebben, zowel binnen de EU als op internationaal niveau. We moeten oppassen met dit nieuwe beleid geen nieuwe onevenwichtigheden en problemen te scheppen. Bij de verdere aanpak van deze ernstige problemen verwachten we ook een opbouwende samenwerking met het Europees Parlement, met name bij het bespreken van de benodigde wetsvoorstellen.</p>
    </intervention>
    <intervention id="3-250" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie. − Mevrouw de Voorzitter, voor mij begint elke dag bij wijze van routine met het controleren van de olieprijzen, en onlangs is het nieuws min of meer alleen één richting opgegaan: de olieprijzen worden steeds maar hoger. De laatste drie jaar zijn de olieprijzen in VS-dollars meer dan verdrievoudigd. Voor de EU, waar 37 procent van het energieverbruik uit olie afkomstig is, is het niet moeilijk het feitelijke en potentiële effect van de hoge olieprijzen op onze economieën en burgers te begrijpen.</p>
      <p sl="en">We hebben een constante daling in onze eigen productie – die nog steeds aanzienlijk is – maar die daling hebben we al sinds het eind van de jaren negentig. De voortdurende stijging van importen maakt ons derhalve zeer afhankelijk van olie, en het bedrag dat we betalen om energie in te kopen is voortdurend aan het stijgen.</p>
      <p sl="en">Dit is rechtstreeks van invloed op onze burgers en bedrijven. De stijgende olieprijzen zorgen voor inflatie, en dat effect kan al worden geconstateerd. De bijdrage van energie aan de stijging van de prijsindex in de eurozone bedroeg in het vierde kwartaal van 2007 gemiddeld 0,8 procent. Dat betekent rechtstreekse, tastbare effecten op huishoudens en op veel economische sectoren, niet in het minst op de sectoren die de energieprijzen niet aan de eindgebruiker kunnen doorbelasten.</p>
      <p sl="en">De stijging van de brandstofprijzen voor motorvoertuigen en de verwarming van huishoudens tussen april 2007 en april 2008 heeft de algehele stijging van de consumentenprijzen ver overschreden. Zo stegen de prijzen van brandstof voor vervoer gemiddeld met 12,7 procent, ten opzichte van de gemiddelde inflatie van 3,6 procent. En onze meest kwetsbare burgers behoren tot degenen die daar het meeste last van hebben.</p>
      <p sl="en">Al in september 2005 had ik het hier over de stijgende olieprijzen, en heb ik een plan met vijf punten gepresenteerd. Sindsdien hebben we een hele reeks nieuwe voorstellen uitgewerkt om ermee te beginnen het hoofd te bieden aan de uitdaging van de hoge en stijgende olieprijzen: over energie-efficiëntie bij auto’s, over de kwaliteit van brandstof, over hernieuwbare energie. Als gevolg van dit beleid kunnen we de komende jaren een geleidelijke daling verwachten in het olieverbruik in de EU. De laatste drie jaar hebben we nu grofweg een min of meer stabiel verbruik en hebben we een begin gemaakt met het overstappen naar schoner en efficiënter vervoer waarbij gebruikgemaakt wordt van hernieuwbare energiebronnen.</p>
      <p sl="en">Hoewel er nog meer moet worden gedaan, en we de problemen die het gevolg zijn van de hoge energieprijzen voor onze burgers, vooral voor de meest kwetsbare huishoudens evenals vele bedrijven, zeker niet moeten onderschatten, biedt dit al een goede basis waarop we een zo goed mogelijk beleid kunnen ontwikkelen om in te spelen op de uitdaging. Het feit dat de olieprijzen zijn blijven stijgen, betekent eigenlijk niet dat ons beleid heeft gefaald. Ik ben ervan overtuigd dat de situatie zonder onze ambitieuze klimaat- en energiedoelen nog veel moeilijker zou zijn. Maar de laatste trends geven duidelijk aan dat we onze inspanningen nog verder moeten verhogen.</p>
      <p sl="en">Daarom zou ik het nu graag willen hebben over de factoren die op de lange termijn van invloed op de oliemarkt zijn. Simpel gezegd, zijn we het tijdperk van voordelige olie en voordelige energie over het algemeen aan het verlaten. De wereldwijde vraag naar energie is aan het stijgen en het Internationaal Energieagentschap schat dat deze tegen 2030 met wel meer dan 50 procent gestegen kan zijn. Vooral opkomende economieën zijn steeds meer energie aan het verbruiken.</p>
      <p sl="en">Aan de andere kant is het absoluut niet duidelijk of er voldoende productie van olie zal zijn om aan de wereldwijde vraag te voldoen. Deskundigen zeggen dat er geologisch gezien in de bodem nog voldoende bronnen zijn voor de komende 40-50 jaar. Zoals het Internationaal Energieagentschap verklaarde, is het helemaal niet zeker of de olieproducerende landen in staat of bereid zijn om hun productie te verhogen om te voldoen aan de schijnbaar onvermijdelijke en op de lange termijn voortgezette stijgingen in de wereldwijde vraag naar olie.</p>
      <p sl="en">Het tijdperk van voordelige energie is voorbij, op een moment dat we hoe dan ook een absolute verplichting hebben aan de toekomstige generaties om door de klimaatverandering over te stappen op schone, CO2 -vrije energiebronnen voor verwarming, stroom en vervoer. Dit is de uitdaging waarmee we worden geconfronteerd. En hier moeten we duidelijk op inspelen. Maar, voordat we bij de maatregelen voor de lange termijn en middellange termijn komen, zou ik graag een aantal stappen voor de korte termijn willen noemen die de gevolgen voor consumenten zullen verzachten.</p>
      <p sl="en">De gevolgen voor de meest kwetsbare bevolkingsgroepen moeten op korte termijn worden verzacht, zo nodig door middel van maatschappelijke maatregelen. Ondersteuning aan de armste huishoudens kan gerechtvaardigd en noodzakelijk worden, maar moet wel doelgericht zijn. Tegelijkertijd moeten we heel erg oppassen voor wat betreft wijzigingen in het belastingstelsel. De ervaring heeft geleerd dat dergelijke maatregelen, hoewel ze op veel vlakken politiek zeer aantrekkelijk zijn, de overgang naar het omgaan met hoge energieprijzen en het verminderen van de CO2 -uitstoot op de langere termijn in feite alleen maar moeilijker maken. Het is veel beter om doelgericht hulp te bieden daar waar deze echt het meeste nodig is.</p>
      <p sl="en">Voor wat betreft de verdere ontwikkeling van de aanpak van de EU op de lange termijn om aan deze uitdaging het hoofd te bieden, wordt ons bestaande energiebeleid door velen als “wereldleider” gezien. De Commissie heeft er altijd op aangedrongen dat haar recente klimaat- en energiepakket een combinatie van doelstellingen moest bevatten voor wat betreft duurzaamheid, zekerheid van levering en concurrentievermogen, een feit dat elke dag duidelijker voor ogen komt te staan.</p>
      <p sl="en">Ik zou graag even in meer detail willen herinneren aan de belangrijkste aspecten van dit beleid, die in dit Huis reeds worden uitgevoerd of in onderzoek zijn: de ontwerp-richtlijn waarmee tegen 2020 20 procent van ons totale energieverbruik uit hernieuwbare energie moet bestaan; de nieuwe regelgeving om de handel in broeikasgasemissierechten van de EU uit te breiden en te versterken, om ervoor te zorgen dat we ons doel van een vermindering van de broeikasgassen van 20 procent tegen 2020 kunnen halen en om de handel in broeikasgasemissierechten als stuwkracht voor verandering in te zetten; het voorstel om de CO2 -uitstoot van auto’s te verminderen en de richtlijn betreffende de kwaliteit van benzine en dieselbrandstof, die olieleveranciers zal verplichten hun CO2 -uitstoot en energieverbruik in de producten die ze verkopen steeds meer te verminderen; en bovenal het actieplan voor energie-efficiëntie, dat alle sectoren op alle niveaus bestrijkt, van het Internationaal partnerschap voor samenwerking op het gebied van energie-efficiëntie tot het Burgemeestersconvenant op plaatselijk niveau, tot aan specifieke maatregelen zoals het etiketteren van consumentengoederen of het stellen van vereisten aan gebouwen voor wat betreft de energie-efficiëntie.</p>
      <p sl="en">Vrijwel alle maatregelen die in het actieplan voor energie-efficiëntie worden genoemd zijn bij een prijs van 60 VS-dollar per vat olie kostenbesparend.</p>
      <p sl="en">Dit is een begin, maar we moeten meer doen. Daarom zal de Commissie de werkzaamheden op internationaal niveau voortzetten, met name een opbouwende dialoog tussen de belangrijkste olieproducerende en olieverbruikende landen, zoals de bijeenkomst in Jeddah, die deze week in Saudi-Arabië zal plaatsvinden, of de dialoog tussen de EU en OPEC volgende week. Zij zal het functioneren van de olie- en petroleummarkten in de Europese Unie onder de loep nemen, en aanbevelingen doen voor een mogelijke verdere beleidsactie in de tweede strategische energiebeleidsevaluatie later dit jaar. Zij zal olie-importerende ontwikkelingslanden helpen de effecten op de korte termijn van hoge brandstof- en voedselprijzen te verzachten en structurele verbeteringen in hun prestaties op het gebied van energie-efficiëntie en het gebruik van alternatieve brandstoffen te verwezenlijken. Zij zal activiteiten in het kader van een grotere drang naar energie-efficiëntie leiden.</p>
      <p sl="en">Dit zal mijn hoogste prioriteit blijven. Dit betekent een betere wetgeving binnen de EU. Het bekent ook het aandringen op een effectiever internationaal partnerschap op het gebied van energie-efficiëntie, hetgeen vorige week op initiatief van de Europese Unie bij de bijeenkomst van de ministers van energie van de G8 in Japan is aangenomen.</p>
      <p sl="en">De bestaande wetgeving op het gebied van energie-efficiëntie en de verbeteringen die ik de komende maanden zal neerleggen met betrekking tot gebouwen, het etiketteren van en minimumnormen voor producten zijn echt belangrijk, maar moeten gezien worden als slechts een van de vele benodigde maatregelen. De werkelijke uitdaging bestaat uit de effectieve tenuitvoerlegging van het beleid op het gebied van energie-efficiëntie op nationaal, regionaal en plaatselijk niveau in de gehele Europese Unie. De Commissie zal een grotere rol spelen in het helpen van de lidstaten aan deze uitdaging het hoofd te bieden.</p>
      <p sl="en">Ik noem ook de biobrandstoffen, omdat deze kwestie vaak aan de orde komt. In het ontwerp-voorstel voor een richtlijn van het Europees Parlement en de Raad tot wijziging van Richtlijn 2003/87/EG teneinde de regeling voor de handel in broeikasgasemissierechten van de Gemeenschap te verbeteren en uit te breiden hebben we de inzet van de Europese Raad om ervoor te zorgen dat tegen 2020 10 procent van het vervoer in de EU door hernieuwbare energie zal worden aangedreven naar de praktijk toe vertaald. Opgemerkt dient te worden dat deze 10 procent door het gebruik van biobrandstoffen of elektriciteit uit hernieuwbare bronnen of door het verhogen van de energie-efficiëntie in het wagenpark gerealiseerd kan worden.</p>
      <p sl="en">Ik ben ervan overtuigd dat de EU de biobrandstoffen die zij op een duurzame en verantwoorde wijze gebruikt kan en moet genereren, zonder daarbij de wereldwijde niveaus van de voedselproductie te beïnvloeden. Dit kan op duurzame wijze geschieden door gebruik te maken van eerder braakgelegde grond in de EU, waarbij de grondopbrengsten op duurzame wijze worden verbeterd, door in technologie voor een tweede generatie van biobrandstoffen te investeren, en door samen te werken met ontwikkelingslanden om ervoor te zorgen dat biobrandstoffen de voedselproductie aanvullen en niet vervangen. Bij een dergelijke aanpak moet het ontwikkelen van alternatieve, schone brandstoffen voor vervoer deel uitmaken van de reactie van de EU op de uitdagingen van de olieprijzen en de klimaatverandering.</p>
      <p sl="en">De Europese Unie zal haar internationale inspanningen en haar dialoog met haar belangrijkste partners moeten voortzetten. De G8-top vorige week en de bijeenkomst in Jeddah over de olieprijzen komend weekeinde vormen het bewijs dat deze kwestie boven aan de politieke agenda staat. We moeten gebruikmaken van de geloofwaardigheid die we opbouwen en de internationale activiteiten leiden om het potentieel van energie-efficiëntie en een schone energieproductie over de hele wereld te benutten, en het functioneren van wereldwijde efficiënte en betrouwbare goederenmarkten mogelijk maken.</p>
      <p sl="en">We moeten echter bij onszelf beginnen, en een hernieuwde aanzet tot hernieuwbare energie en energie-efficiëntie komt niet alleen het klimaat ten goede maar ook onze economie.</p>
      <p sl="en">Er is voor ons allemaal een toekomst met energie. Die toekomst zal hoogstwaarschijnlijk rond andere patronen van productie, verbruik en gedrag georganiseerd zijn. Evenals bij de klimaatverandering, is er nu actie nodig, en de Commissie is hier volledig bij betrokken.</p>
    </intervention>
    <intervention id="3-251" speaker_id="33775" name="Jean-Pierre Audy" is_mep="True" mode="spoken">
      <p sl="fr">namens de PPE-DE-Fractie. – Mevrouw de Voorzitter, mijnheer de fungerend voorzitter van de Raad, commissaris Piebalgs, dames en heren, laten we inventief met dit onderwerp omgaan. Alle ideeën om de maximale hoogte van de BTW te beperken, waaronder het voorstel van president Sarkozy van Frankrijk, zijn de moeite waard en moeten onderzocht worden, en zelf zou ik ook een idee willen opperen.</p>
      <p sl="fr">Olie is een fossiele brandstof met een beperkte levensduur, en hoge olieprijzen zijn een onomkeerbare en langetermijntrend. Wat echter, behalve de prijsstijging op zich, alle problemen veroorzaakt is de plotselinge en drastische manier waarop de gigantische schommelingen in de wereldprijs per vat ruwe olie onze economieën beïnvloeden. Daarom vraag ik me af of de Europese Unie, zonder de realiteiten waarmee de feitelijke prijsstijging gepaard gaan over het hoofd te zien, niet voor de periode van een jaar voor een vaste prijs kan zorgen, zodat degenen die openbare begrotingen maken, en met name de organen die de lidstaten hebben voor het beheer van hun belastingstelsel en de instellingen van plaatselijke overheden, alsmede ondernemingen en bedrijven met contractuele overeenkomsten die gekoppeld zijn aan de olieprijs en, meer in het algemeen, de gewone burgers, die ook hun eigen budget voor hun gezin moeten opstellen, allemaal beter voorbereid zouden kunnen zijn op de belangrijke wijzigingen die in de energiesector plaatsvinden, zonder last te hebben van de dagelijkse druk die ontstaat door de plotselinge schommelingen in olieprijzen, zoals veroorzaakt door de wisselkoersen over de hele wereld, speculatie en de verhouding tussen de euro en de VS-dollar.</p>
      <p sl="fr">Commissaris, binnen deze context zou ik willen voorstellen de mogelijkheid te onderzoeken een instrument voor de Gemeenschap te creëren dat ten doel heeft de prijs per vat ruwe olie volgens de algemeen geaccepteerde begrotingsperiode van één jaar te garanderen. Een dergelijk instrument zou gebruik kunnen maken van de financiële technieken om opties op de wereldmarkt te kopen en verkopen en zou nuttig zijn als middel om speculatie tegen te gaan.</p>
      <p sl="fr">In 2005, toen de prijs per vat 50 VS-dollar was, vroeg ik u al om uw mening over dit onderwerp, commissaris Piebalgs, en u antwoordde toen dat dit een interessant idee was, gezien het feit dat de Commissie niet bij machte is invloed uit te oefenen op de prijzen van ruwe olie, vooral omdat de oliemarkt een wereldwijde markt is. Ik zou echter graag op dit punt willen aandringen, omdat een dergelijk instrument van de Gemeenschap, dat op de lange termijn als een spel met som nul zou uitwerken en hoe dan ook praktisch geen financiering zou behoeven, het in ieder geval verdient onderzocht te worden, en niet – nogmaals – als middel om de wetten van de vrije markt waaraan we onderworpen zijn tegen te gaan, maar als middel om de plotselinge schommelingen waarmee we worden overvallen te beperken en het effect dat olieprijsstijgingen over de hele linie van de prijzen in de betrokken sectoren hebben te verminderen. De situatie in de visserijsector, die we straks gaan bespreken, is een heel significant punt wat dit betreft.</p>
    </intervention>
    <intervention id="3-252" speaker_id="2295" name="Hannes Swoboda" is_mep="True" mode="spoken">
      <p sl="de">namens de PSE-Fractie. – Mevrouw de Voorzitter, persoonlijk heb ik veel respect voor de twee sprekers van de Raad en de Commissie. Maar ik geloof dat de voorstellen die we vandaag en gedurende de laatste dagen hebben gehoord niet ver genoeg gaan en ook te laat komen. Zo komt in het werkdocument van de commissaris het woord “speculatie” bijvoorbeeld helemaal niet voor. Het is niet zo dat dit de belangrijkste oorzaak is van de prijsstijgingen, maar om tegenwoordig een werkdocument te publiceren waarin speculatie totaal niet aan bod komt … zelfs de G8-top is dan nog progressiever dan de Commissie nu is!</p>
      <p sl="de">Voor wat betreft de aanzienlijke winsten die uiteraard ook niet worden genoemd, daar heb ik de commissaris diverse malen over gevraagd en, gezien het feit dat er blijkbaar geen mogelijkheid is controlemechanismen te introduceren, heb ik hem gevraagd er in ieder geval voor te zorgen dat een aantal van deze winsten – door middel van vrijwillige overeenkomsten – geïnvesteerd worden in energiebesparende maatregelen, het ontwikkelen van alternatieve vormen van energie en onderzoek. Een dergelijke aanpak wordt momenteel bijvoorbeeld in Frankrijk besproken. Maar helaas heeft de commissaris daar vandaag niets over gezegd, en wordt er niets gedaan.</p>
      <p sl="de">Voor wat betreft energiebesparing en consumentenbescherming, dat steunen wij in principe, maar de voorstellen van de commissaris waren nogal zwak. Om tot een aanzienlijke uitbreiding van consumentenrechten te komen, vooral in verband met energiebesparing door middel van slimme meters enz. waren dit parlement en het vandaag aangenomen besluit binnen de context van het verslag van mevrouw Morgan nodig. Voor wat betreft de maatschappelijke maatregelen die de commissaris heeft voorgesteld: het enige dat ik kan zeggen, is dat het al een tijd duidelijk is dat er maatschappelijke maatregelen nodig zijn.</p>
      <p sl="de">Vandaag hebben we het ook over Ierland gehad. Om het eenvoudig te stellen: wat burgers onrustig maakt, is wanneer ze geen feedback uit Brussel krijgen over hun specifieke en concrete zorgen. Of de burgers in kwestie nu vissers in het midden- en kleinbedrijf of maatschappelijk achtergestelde consumenten zijn, ze willen van Brussel iets horen dat hen helpt het hoofd te bieden aan hun moeilijke situatie. Wij verwachten hier duidelijke signalen van de Commissie en de Raad, vooral in de komende paar dagen.</p>
    </intervention>
    <intervention id="3-253" speaker_id="4740" name="Marco Cappato" is_mep="True" mode="spoken">
      <p sl="it">namens de ALDE-Fractie. – Mevrouw de Voorzitter, dames en heren, ik geloof niet dat we de door de heer Audy voorgestelde weg in moeten slaan. Ik geloof niet dat het onze taak is prijsregulerende maatregelen voor te schrijven. De commissaris heeft een aanpak uitgezet waar de Europese Unie zich aan moet wijden, namelijk die van ons ontwikkelingsmodel, bestaande uit hernieuwbare energie en hoogstens de dringende noodzaak de gestelde doelen te evalueren – 20 procent voor energie en 10 procent voor vervoer – om ze nog ambitieuzer te maken en ze binnen een nog korter tijdsbestek aan te pakken.</p>
      <p sl="it">Zoals bijvoorbeeld blijkt uit het gasbeleid waarover we vandaag hebben gestemd zijn het helaas de nationale regeringen die tegenstander zijn van een echt Europees concurrentiebeleid en een mix van energiebronnen. Dit is het probleem. De kwestie van speculatie moet natuurlijk worden aangepakt. In werkelijkheid weigeren de nationale regeringen hier, net als elders, enige echte regelgevende macht over financiële markten aan de Europese Unie prijs te geven, maar laten we in dit stadium Europa niet vragen om een snelle oplossing te vinden voor de schade die door nationale beleidsvormen is toegebracht. Hernieuwbare energie en strategische planning voor de lange termijn: daartoe roepen wij op, en sneller dan eerder eerder bedoeld was.</p>
    </intervention>
    <intervention id="3-254" speaker_id="4432" name="Claude Turmes" is_mep="True" mode="spoken">
      <p sl="fr">namens de Verts/ALE-Fractie. – Mevrouw de Voorzitter, ik zou graag drie maatregelen willen voorstellen.</p>
      <p sl="fr">Ten eerste, stel een belasting in op speculatie. Het is ongelooflijk. Wij gaan gebukt onder kosten terwijl de winsten die Total, Eon, Exxon en de speculanten maken nog nooit groter zijn geweest. Ik zou zelf wel eens willen zien dat de heer Juncker, voorzitter van de Ecofin Eurogroup, zijn woorden in daden omzet. We kunnen dergelijke winsten gemakkelijk op nationaal niveau belasten en dit dan in heel Europa coördineren. En het zijn deze opbrengsten die miljoenen euro’s bedragen, waarover mijn tweede punt handelt.</p>
      <p sl="fr">Ten tweede, elk land zal deze opbrengsten gebruiken om een fonds te creëren waarmee compensatie kan worden verschaft aan mensen die het moeilijk hebben, zoals vissers, vrachtwagenchauffeurs en een groot aantal huishoudens die het nu moeilijk vinden om hun rekeningen te betalen; niet door energie rechtstreeks te subsidiëren, maar door de desbetreffende mensen te helpen het geld te vinden om ervoor te betalen, en vooral door dit te koppelen aan energie-efficiëntie. Het zijn de minder bedeelden in onze maatschappij die het geld niet hebben koelkasten te kopen die meer energie-efficiënt zijn. En op dit punt dienen we in te grijpen.</p>
      <p sl="fr">Ten derde, als politieke leiders moeten we eerlijk zijn tegenover de mensen die we vertegenwoordigen. De huidige noodsituatie is geen klein politiek probleempje rond olie, maar een structurele crisis. We hebben een economisch model dat ontwikkeld is voor 1 miljard mensen in de middenklasse van de Verenigde Staten, Japan en Europa. Dit economische model wordt nu uitgebreid naar miljoenen mensen uit de middenklasse in China, India, Nigeria, Zuid-Afrika, Mexico en Brazilië. Het probleem dat inherent aan dit model is, is dat er geen rekening is gehouden met bronnen en milieuverontreiniging. Daarom, mijnheer de commissaris, moeten we ambitieuzer zijn voor wat betreft energie-efficiëntie, en de vraag die ik u graag wil stellen, is als volgt: zou de Raad de Commissie niet moeten vragen in september een geheel pakket aan maatregelen voor te stellen dat gericht is op een belangrijk Europees initiatief voor investering in energie-efficiëntie?</p>
    </intervention>
    <intervention id="3-255" speaker_id="23747" name="Gintaras Didžiokas" is_mep="True" mode="spoken">
      <p sl="lt">namens de UEN-Fractie. – Het EU-beleid betreffende de belasting op energieproducten is in 1993 geïntroduceerd. Op dat moment kostte een vat olie 16 VS-dollar. Nu dat wel tot 140 VS-dollar is opgelopen, rijst de vraag of het huidige EU-beleid betreffende de belasting op energieproducten nog wel gerechtvaardigd is. Burgers en bedrijven in de EU betalen veel meer voor brandstof dan in andere delen van de wereld.</p>
      <p sl="lt">Dat komt doordat ze, boven op de BTW, ook accijns betalen, die de EU eigenlijk nog meer wil verhogen. We worden hier geconfronteerd met een werkelijk paradoxale situatie: hoe duurder brandstof wordt, des te meer geld regeringen van hun burgers eisen. De golf van stakingen die Europa heeft geteisterd is een duidelijk bewijs van de toenemende ontevredenheid van haar burgers met deze situatie, waarin geen maatregelen op EU-niveau worden genomen. Dit is echt een heel duidelijk signaal. Kunnen we er mogelijk aan ontkomen het te zien of het negeren?</p>
      <p sl="lt">Denken de Commissie en de Raad niet dat het hoog tijd is het EU-beleid betreffende de belasting op energieproducten te evalueren, vooral voor wat betreft de accijns, BTW en invoerrechten? Hoe kan de Commissie de strenge boodschap die zij naar de mensen uitzendt, met als strekking dat ze maar met de voortdurend stijgende brandstofprijzen moeten leren leven, rechtvaardigen? Heeft de Commissie met de mogelijkheid rekening gehouden dat de voortdurend stijgende brandstofprijzen het vertrouwen van de burgers in de EU wel eens zou kunnen ondermijnen, daar de EU zich schijnt te bemoeien met de pogingen van hun landsregeringen drastische maatregelen te nemen? De feiten die ten grondslag liggen aan de excuses voor het gebrek of de onbereidheid er iets aan te doen voor wat betreft de belasting zijn beneden elke vorm van kritiek.</p>
      <p sl="lt">Het idee dat de situatie bij vermindering van de belasting niet zou verbeteren of zelfs nog meer zou verslechteren is geen geldig argument. Olie- en petroleumproducten worden over de hele wereld gekocht, niet alleen door Europese landen. Er bestaat niet zoiets als olie die voor Europa is of die niet voor Europa is. De olieprijzen gelden wereldwijd; het is gewoon zo dat Europa petroleumproducten hoger belast, en dat is een zware last op de schouders van haar burgers. De invoerrechten beperken de concurrentie.</p>
      <p sl="lt">Wellicht zullen wijzigingen in het belastingbeleid niet alle problemen oplossen, maar ze kunnen ons wel in staat stellen sneller in te spelen op de marktontwikkelingen en zouden het gemakkelijker maken slechte tijden te overleven. Is dat niet belangrijk genoeg? Ongetwijfeld hebben we andere maatregelen op de lange termijn nodig; ik verwelkom de invoering van dergelijke maatregelen, maar we hebben wel beslissend handelen nodig. EU-burgers hebben geen behoefte aan mooie woorden. Wat ze nodig hebben, zijn de juiste beslissingen die een snelle reactie op alle problemen die kunnen ontstaan mogelijk maken. Het belastingbeleid, met name het BTW-beleid, is niet heilig; het moet worden gewijzigd als het niet meer op de huidige situatie afgestemd is.</p>
    </intervention>
    <intervention id="3-256" speaker_id="28586" name="Dimitrios Papadimoulis" is_mep="True" mode="spoken">
      <p sl="el">namens de GUE/NGL-Fractie. – Mevrouw de Voorzitter, het spijt me maar ik ben teleurgesteld in de houding van de Raad en de Commissie. Ik heb veel retoriek gehoord maar niet één concrete maatregel. Wees dan ook niet verbaasd over de negatieve uitslag van het referendum in Ierland, Frankrijk en Nederland. Wees niet verbaasd dat er in landen als België, waar zelden betogingen zijn, duizenden mensen op straat komen.</p>
      <p sl="el">Noch de fungerend voorzitter van de Raad, noch de commissaris heeft een woord gezegd over woekerhandel. Wat gaan we doen met de woekerhandel? Waarom worden er geen taksen op geheven? Waarom kan er geen EU-gestuurde nationale belasting komen waarvan een deel van de opbrengst besteed wordt aan het promoten van hernieuwbare energie, schone energie en programma’s voor energiebesparing?</p>
      <p sl="el">Bovendien, dames en heren van de Commissie en de Raad, is een stijging van de brandstofprijzen in het voordeel van de overheid, want de belastingen die door de lidstaten worden geheven, stijgen evenredig. Het zijn de armste lagen van de bevolking die het hardste getroffen worden door de inflatie en de hoge prijzen. Voor de armen, ligt de inflatie veertig tot vijftig procent hoger dan de algemene inflatie-index. Daarom zou een deel van de gestegen belastingsinkomsten van de lidstaten gebruikt moeten worden om de armste lagen van de bevolking van rechtstreekse hulp te voorzien. We moeten actie ondernemen in plaats van ons te verliezen in retoriek.</p>
      <p sl="el">Ik verwacht dat u in uw slotrede aan ons uitlegt waarom u zo snel de voorstellen heeft verworpen die werden voorgesteld door rechtsgezinde regeringen zoals die van de heer Sarkozy, en niet die van de linkse regeringen. Vindt u de heer Sarkozy een te grote Communist? Als er iets is dat deze crisis, veroorzaakt door de speculatie op voedsel- en olieprijzen ons heeft bijgebracht, dan is het wel dat het blinde neoliberalisme zijn beste tijd gehad heeft. Nu nog wachten tot u dat ook beseft.</p>
    </intervention>
    <intervention id="3-257" speaker_id="1985" name="Pervenche Berès" is_mep="True" mode="spoken">
      <p sl="fr">Mevrouw de Voorzitter, fungerend voorzitter van de Raad, commissaris, het debat van vandaag werd geopend met een mededeling die eigenlijk een crisisnota was van de Commissie. Men heeft er een mededeling van gemaakt omwille van de onrust die heerst bij het grote publiek. Die onrust is het gevolg van de realiteit waar Europeanen dagelijks mee geconfronteerd worden.</p>
      <p sl="fr">Tijdens de G8 werd de kwestie van speculatie op de oliemarkten ter sprake gebracht. We weten maar al te goed in wat voor een situatie we ons momenteel bevinden, als we ze tenminste onder ogen willen zien, zoals Claude Turmes daarnet al heeft aangehaald. De oliecrisis die we vandaag bespreken en die zo veel onrust heeft veroorzaakt bij onze burgers, is een duidelijk signaal dat er een storing in ons systeem is opgetreden. Die storing is het gevolg van het aanbreken van het tweede globaliseringtijdperk en van de ongelijkheden in de wereld die we hulpeloos moeten ondergaan. Dat kwam voor het eerst tot uiting tijdens de financiële crisis in de Verenigde Staten, die ongelooflijk snel onze markten bereikte en vervolgens de speculatieluchtbel deed uiteenspatten, waardoor de vastgoedmarkt en nadien ook de grondstoffenmarkt onderuit werden gehaald. De gevolgen waren vooral te merken aan de brandstofprijzen en ook aan de voedselprijzen. De rest was het gevolg van het bestaande evenwicht tussen vraag en aanbod in die specifieke markt.</p>
      <p sl="fr">Gezien de huidige situatie, heeft de Europese Unie er vorig jaar goed aan gedaan om een strategie op te stellen die ik zou omschrijven als de vier-keer-twintig-strategie: twintig procent minder energieverbruik, een stijging met twintig procent van de energie-efficiëntie, en twintig procent meer hernieuwbare energie tegen het jaar 2020.</p>
      <p sl="fr">Maar uiteindelijk stuiten we, zoals altijd, op dezelfde tekortkomingen. Bij het oprichten van de interne markt zijn we vergeten dat een interne markt pas aanvaardbaar is als er een sociale dimensie aan toegevoegd wordt. Bij het oprichten van een Europese eenheidsmarkt voor goederen en diensten zijn we vergeten dat we misschien rekening moesten houden met de realiteit van de sociale rechten in de lidstaten. En bij het opstellen van een degelijke langetermijnstrategie voor de Europese Unie op het vlak van energie vergeten we dat er daar overgangskosten bij komen kijken, om maar eens een economische term te gebruiken. Op de vraag voor welke consument de daling in koopkracht het zwaarst is, kunnen we zeggen dat het de onderste laag van de bevolking is, die het hardst getroffen wordt door de stijging van de brandstofprijzen.</p>
      <p sl="fr">Verschillende categorieën werden vandaag al herhaaldelijk vernoemd, en voornamelijk die beroepen die omwille van hun activiteiten dagelijks aan deze situatie worden blootgesteld, zoals vissers en vrachtwagenchauffeurs. Daarnaast zijn er echter ook nog al die gezinnen met een gematigd inkomen die de eersten zijn om de koopkrachtdaling te voelen in hun dagelijks budget. Voor deze gezinnen heeft de stijging van de brandstofprijs namelijk rechtstreekse gevolgen voor de woon- en vervoerskosten. Verhoudingsgewijs, hebben zij veel meer te lijden onder de huidige situatie dan de speculanten die hun zakken kunnen vullen dankzij de hoge brandstofprijzen.</p>
    </intervention>
    <intervention id="3-258" speaker_id="23691" name="Jelko Kacin" is_mep="True" mode="spoken">
      <p sl="sl">Door de snel stijgende brandstofprijzen wordt het transport in heel Europa en in de rest van de wereld lamgelegd. Vrachtwagenchauffeurs betogen, vissers eisen een vergoeding, en vervoer wordt alsmaar duurder. De kosten hebben letterlijk het goederenvervoer stilgelegd. En dat terwijl de productiekosten van olie eigenlijk minimaal zijn. De productiekosten zijn echt verwaarloosbaar.</p>
      <p sl="sl">Het personenvervoer ligt aan de basis van het vrije verkeer van personen en is een voorwaarde voor het vrije verkeer van goederen. De brandstofprijzen vormen vooral voor het luchtvervoer een aanzienlijke bedreiging, omdat die sector het gevoeligst is voor deze kosten. Dat geldt in het bijzonder voor lagekostenmaatschappijen, die een nieuw soort reizigers de kans hebben gegeven Europa en de rest van de wereld te verkennen. De crisis in de sector van de lagekostenmaatschappijen, die deze herfst zou kunnen losbarsten, zal niet alleen gevolgen hebben voor de toeristische sector maar ook voor de luchtvaartsector, de financiële sector en daardoor ook voor de economie als geheel.</p>
      <p sl="sl">In deze omstandigheden moet de Europese Unie tonen dat ze de problemen begrijpt en ze aanpakt op het operationele niveau. In de huidige situatie kunnen we met gepaste en gecoördineerde actie het aanzien van de Europese Unie verhogen en de markten tot bedaren brengen. Deze tijden van financiële en economische crisis bieden de Europese Unie de gelegenheid om te bewijzen dat ze een nuttig, noodzakelijk en doeltreffend kader biedt aan onze economieën, en vooral dat de Europese instellingen voor onze economieën een correct en doeltreffend instrument zijn.</p>
    </intervention>
    <intervention id="3-259" speaker_id="4521" name="Charles Tannock" is_mep="True" mode="spoken">
      <p sl="en">Mevrouw de Voorzitter, de hoge gas- en brandstofprijzen zullen niet verdwijnen en ik betwijfel ten zeerste dat de prijs ooit nog zal zakken onder de 80 USD per vat. Het Westen was hier totaal niet op voorbereid. Het heeft de toename van de Indiase en Chinese consumptie onderschat, heeft te weinig geïnvesteerd in exploratie en ontginningstechnologie, en heeft geen rekening gehouden met het feit dat Saoedi-Arabië niet in staat is − of niet bereid is − om de kranen open te draaien en als swing producer te fungeren. Het heeft evenmin gerekend op de geopolitieke risico’s van landen als Venezuela, Nigeria of Irak.</p>
      <p sl="en">Wat is volgens mij de oplossing? We zullen natuurlijk onze consumptie moeten terugschroeven en moeten investeren in hernieuwbare energie en nieuwe technologieën, zoals auto’s die rijden op waterstof. We moeten ook beoordelen of biobrandstoffen, als we kijken naar het totaaleffect, goed of slecht zijn, gezien de uitstoot in de wereld en de voedselinflatie in de ontwikkelingslanden.</p>
      <p sl="en">De leden van dit Parlement, en dan vooral aan linkse zijde, die denken dat we deze hele situatie aan speculatie kunnen wijten, hebben het mis. Een speculant kan namelijk geen grote hoeveelheden olie opkopen en opslaan. Alleen de Verenigde Staten van Amerika beschikken over de faciliteiten om dat te kunnen doen.</p>
      <p sl="en">Tot slot wil ik nog zeggen dat ik verheugd ben over de beslissing van Italië om een kernreactor te bouwen. Ik hoop dat andere lidstaten van de EU dit voorbeeld zullen volgen.</p>
    </intervention>
    <intervention id="3-260" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">We zullen ons moeten neerleggen bij het feit dat de olieprijzen nog een lange tijd hoog zullen blijven. De Europese Unie en de lidstaten moeten zich op alle mogelijke scenario’s voorbereiden. Zoals commissaris Piebalgs zei, moeten we veel meer geld investeren in de ontwikkeling van zuinige en milieuvriendelijke technologieën, in hernieuwbare energie, en in de opbouw van biogasinstallaties, zoals vermeld werd in het verslag waarvan ik rapporteur was. Het is eveneens belangrijk om doelgericht energie te besparen, onder andere door huizen beter te isoleren. We hebben geen magische oplossing en we kunnen energie niet tegenhouden aan de grens, maar op hetzelfde moment moeten we oplossingen zien te vinden op korte termijn. Ik zou de Europese Commissie willen vragen om de lidstaten, waaronder Hongarije, de toestemming te geven om de accijnzen op diesel tijdelijk te verlagen, aangezien de Verenigde Staten in dat opzicht over een enorm concurrentievoordeel beschikken. Bedankt voor uw aandacht.</p>
    </intervention>
    <intervention id="3-261" speaker_id="28268" name="Danutė Budreikaitė" is_mep="True" mode="spoken">
      <p sl="lt">Het is duidelijk dat er maatregelen op lange termijn nodig zijn om een echte oplossing te vinden voor dit probleem. Alleen zullen sommigen niet lang genoeg overleven om de resultaten van die maatregelen te kunnen meemaken. Qua maatregelen op korte termijn, zijn we nog niet verder gekomen dan hulp voor arme gezinnen. Maar als de handel, de vervoerssector, de visserij, de kleine en middelgrote ondernemingen en de landbouw failliet gaan, dan zullen heel veel mensen nood hebben aan maatregelen op korte termijn.</p>
      <p sl="lt">In 1992 werden de accijnzen op brandstof, op minerale olie, geïntroduceerd. Vanaf 2004 worden er taksen geheven op alle vormen van energie. Betekent dit dat deze taksen totaal geen invloed hebben? Persoonlijk denk ik dat taksen een grote impact hebben en dat het belangrijk is om een verlaging van de accijnzen toe te staan in afwachting van de maatregelen op lange termijn.</p>
      <p sl="lt">Nog één ding: niemand heeft het tot nu toe gehad over waterstof als een nieuwe (of hernieuwbare) bron van energie. Van China en Canada is geweten dat ze al waterstof gebruiken om auto’s aan te drijven en Japan maakt er gebruik van om gebouwen mee te verwarmen.</p>
    </intervention>
    <intervention id="3-262" speaker_id="31123" name="Pedro Guerreiro" is_mep="True" mode="spoken">
      <p sl="pt">Nu de brandstofprijzen zijn gestegen en de burgers, de zakenwereld, de vervoerssector, de visserij, de landbouw en de industrie hiervan de verwoestende gevolgen moeten ondergaan, mogen we niet vergeten dat de grote oliebedrijven hun winsten enorm hebben zien toenemen. Dat hebben ze voornamelijk te danken aan prijzenspeculatie, een praktijk die gebaseerd is op het speculeren over de waarde van olievoorraden die men zelf goedkoop heeft verkregen.</p>
      <p sl="pt">Gezien de omstandigheden zijn er maatregelen nodig om deze schandalige speculatie tegen te gaan. Ik denk dan in de eerste plaats aan het voorstel dat we hebben gedaan om in elke lidstaat een taks in te voeren die uitsluitend zal geheven worden op inkomsten die zijn verkregen door speculatie over de voorraden. Die taksen zijn inkomsten voor de staat, die in elke lidstaat verdeeld moeten worden over de economische sectoren die het hardste zijn getroffen.</p>
    </intervention>
    <intervention id="3-263" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mevrouw de Voorzitter, Europa en de rest van de wereld zijn in een situatie terechtgekomen waar de olie niet alleen de economische groei kan bepalen, maar ook de diepte van de crisis die voelbaar begint te worden in de voedingssector en de visserij. Ook in de vervoerssector zullen er waarschijnlijk zeer binnenkort problemen opduiken.</p>
      <p sl="pl">Welke actie moeten we nu ondernemen? Op lange termijn moet er een stabiel en breed energiebeleid ontwikkeld worden. Daar zijn al veel gesprekken over geweest in de Unie en in dit Huis. Op korte termijn moet er hulp komen voor bepaalde sectoren. Zo kunnen er bijvoorbeeld bepaalde steunregelingen ontwikkeld worden voor landbouwers, vissers en vrachtwagenbestuurders. Die steun moet al tegen de tweede helft van dit jaar beschikbaar gemaakt worden. Ik wil onderstrepen dat ik het heb over doelgerichte, rechtstreekse steun op een bepaalde periode in het jaar. Daarnaast moet er ook actie ondernomen worden om speculatie en monopoliepraktijken aan banden te leggen.</p>
      <p sl="pl">Tot slot moeten we erkennen dat het fiscaal beleid moet worden bijgesteld, zowel op EU-niveau als in de afzonderlijke lidstaten.</p>
    </intervention>
    <intervention id="3-264" speaker_id="5570" name="José Ribeiro e Castro" is_mep="True" mode="spoken">
      <p sl="pt">Ik wil de commissaris feliciteren omdat hij in zijn verklaringen het belang benadrukt heeft van nucleaire energie en de absolute transparantie ervan.</p>
      <p sl="pt">De cijfers liegen er niet om. De prijzen van olie en gas zullen blijven stijgen. De druk die veroorzaakt wordt door de energieconsumptie in de wereld zal blijven toenemen. Onze eigen energiebehoeften zullen blijven groeien en toch moeten we op hetzelfde moment onze verantwoordelijkheid opnemen, in het bijzonder in de strijd tegen de uitstoot van CO2.</p>
      <p sl="pt">Daarom moet kernenergie op de agenda geplaatst worden. Daar kunnen we niet omheen. We kunnen geen enkele belangrijke energiebron schrappen van onze energiemix, en zeker niet als het om een zuivere en veilige energiebron gaat. Natuurlijk hebben we hernieuwbare energie nodig, maar dat is niet voldoende. En ja, energie-efficiëntie is noodzakelijk, maar dat is niet voldoende. We hebben ook goede biobrandstoffen nodig, maar ook dat is niet voldoende.</p>
      <p sl="pt">Daarom moeten we een keuze maken: ofwel is kernenergie slecht en moeten we ze verbannen, ofwel verbannen we ze niet omdat het een veilige vorm van energie is en omdat de technologie en de wetenschap geëvolueerd zijn. In dat geval moet iedereen baat kunnen hebben bij de productie ervan.</p>
      <p sl="pt">Wat we nodig hebben, is een visie voor de toekomst, want anders gaan we van kwaad naar erger en van erger naar een totale ramp.</p>
    </intervention>
    <intervention id="3-265" speaker_id="39721" name="Theodor Dumitru Stolojan" is_mep="True" mode="spoken">
      <p sl="ro">De gevolgen van de prijsstijging van ruwe olie en aardgas zijn nu al voelbaar in alle economische sectoren en in de sociale programma’s. Het ergste niveau zal bereikt worden tijdens de komende winter. Het is zeer terecht dat de Europese Commissie structurele oplossingen bespreekt die gericht zijn op het besparen en diversifiëren van energie. Maar we moeten ook een aantal fundamentele veranderingen aanbrengen in de Europese economie. Momenteel wordt er gesproken over de ontwikkeling van een nieuwe technologische structuur van de Europese economie op middellange en lange termijn. Daarom vind ik dat de Europese Commissie de financiële vooruitzichten voor 2007-2013 moet herzien zodat we meer inspanningen kunnen doen voor de ontwikkeling van nieuwe technologieën en we meer kunnen investeren in energie.</p>
    </intervention>
    <intervention id="3-266" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad. − Tijdens mijn openingswoord heb ik al vermeld dat volgens de bevoegde instanties de redenen voor de hogere olieprijzen structureel van aard zijn. Dat is een belangrijke conclusie.</p>
      <p sl="sl">Tijdens dit debat is verscheidene malen de invloed van speculatie ter sprake gekomen. Ik zal die invloed niet ontkennen of minimaliseren, maar ik wil wel benadrukken dat speculatie op zich geen hogere energieprijzen veroorzaakt zonder achterliggende structurele redenen. En die structurele redenen zijn er. Daarom zijn er maatregelen op langer termijn nodig.</p>
      <p sl="sl">De tijd van goedkope energie, tenminste die van goedkope fossiele brandstoffen, is voorbij. Dat zal nog wel een tijdje zo blijven, waarschijnlijk zelfs een lange tijd. Daarom moet de Europese Unie, zoals ik al heb vermeld, actie ondernemen op lange termijn. Die actie zou tweeledig zijn. Ten eerste, moeten we streven naar een grotere energie-efficiëntie. Dat betekent onder andere dat we onze consumptie moeten terugdringen. Dat zal er op zijn beurt voor zorgen dat Europa en de Europese economie minder afhankelijk worden van de invoer van energie uit fossiele brandstoffen. Ten tweede moeten we werk maken van diversificatie en in het bijzonder van hernieuwbare energiebronnen. Ik ben het eens met de heer Papadimoulis dat er meer geïnvesteerd moet worden in hernieuwbare energie, maar die investeringen worden juist gestimuleerd door de hoge prijzen van fossiele brandstoffen. Als die brandstofprijzen weer zouden dalen, of als wij die prijzen met een kunstgreep zouden doen dalen, dan verdwijnt de motivatie om te investeren in hernieuwbare energie.</p>
      <p sl="sl">Los van het feit dat er momenteel een brede consensus bestaan over de nood om maatregelen op lange termijn te ontwikkelen, mogen we natuurlijk niet vergeten dat we eveneens geconfronteerd worden met problemen die een aanpak op korte termijn vereisen. Die problemen werden al vermeld, en ik zal ze nog eens herhalen. De hoge energieprijzen zijn vooral een probleem voor de onderste lagen van de bevolking, voor de visserijsector − het volgende agendapunt is daar trouwens aan gewijd − en voor de vrachtwagenbestuurders. Het is evident dat we voor hen gepaste maatregelen moeten bekijken, overwegen en toepassen.</p>
      <p sl="sl">In het kader van deze maatregelen mogen we natuurlijk een herziening van het belastingheffingen van de Europese unie niet uitsluiten. Ik kan hier al zeggen dat de Raad verwacht om binnenkort voorstellen over deze kwestie, over de belastingen op energieproducten, te ontvangen van de Europese Commissie.</p>
      <p sl="sl">Ik zal afsluiten met de volgende gedachte. Ik vind dat dit debat plaatsvindt op een zeer geschikt moment, zijnde de dag voor de start van de vergadering van de Europese Raad. De hoge olieprijs zal daar namelijk een van de belangrijkste discussiepunten zijn.</p>
    </intervention>
    <intervention id="3-267" speaker_id="photo_generic" name="Andris Piebalgs" is_mep="True" mode="spoken">
      <p sl="en">lid van de Commissie . − Mevrouw de Voorzitter, het is een boeiend debat geweest en ik vind het jammer dat de tijd zo snel voorbij is gegaan.</p>
      <p sl="en">Zoals mijn functie dat vereist, heb ik de plaatsen bezocht waar er olie geproduceerd wordt: de Kaspische Zee, de Barentszzee, Saoedi-Arabië. Ik denk dat we er onterecht van uitgaan dat het gemakkelijk is om olie te produceren. De productie kost miljarden en gebeurt in zeer moeilijke omstandigheden. De kosten lopen op, er is veel plaatselijke schade aan het milieu en een groot aantal projecten veroorzaakt ontevredenheid bij de bevolking. Wanneer we het hebben over olie, is het dus zeer duidelijk dat we niet op zoek moeten gaan naar de verantwoordelijken maar wel een passende manier moeten vinden om er in de Europese Unie mee om te gaan. Als we een oplossing vinden die iedereen ten goede komt, dan moeten we die volgen.</p>
      <p sl="en">Er bestaan geen magische maatregelen. Energie-efficiëntie is de belangrijkste oplossing. Zonder energie-efficiëntie zullen de prijzen in de wereld veel hoger liggen. Dat is duidelijk.</p>
      <a text="(Interrupties)"/>
      <p sl="en">Wel, we doen heel veel. Hernieuwbare energie en ook alternatieve vormen van energie zoals kernenergie zijn belangrijk om het probleem te verlichten. Er moet meer geïnvesteerd worden in nieuwe technologieën, en voor de sectoren is het belangrijk dat we structurele maatregelen voorzien en niet alleen maar subsidies. Subsidies komen erop neer dat we geld uit de ene zak nemen en het in een andere zak steken. Neem nu het debat van deze avond over de visserij. Waarom kunnen de vissers de stijging van de brandstofprijzen niet doorrekenen aan hun klant? Dat is de fundamentele vraag: wat gebeurt er dan? Wat weerhoudt hen ervan dit te doen? Daarom hebben we sectorale maatregelen nodig.</p>
      <p sl="en">Op wereldschaal denk ik dat het heel duidelijk is wat we proberen te bereiken. We proberen het OPEC-beleid te bestrijden dat de bevoorrading van de markt aan banden legt en in sommige gevallen Westerse bedrijven belet technologie en kennis te ontwikkelen om olie te produceren en op die manier een betere bevoorrading te voorzien. We moeten een voorbeeld zijn voor andere ontwikkelde landen op het gebied van energie-efficiëntie. Mijn voorstel voor een internationaal partnerschap werd al aangenomen door de G8. Maar, aangezien iedereen verwachtte dat de olieprijzen zouden zakken tot 9 dollar per vat, kwam de reactie in de wereld pas laat op gang. Nu weten we dat we dit beleid moeten volgen.</p>
      <p sl="en">Wat de bescherming van de consument betreft, ben ik van mening dat de Commissie altijd zeer consequent is geweest. Ik ben op de hoogte van een groot aantal inbreuken waarbij de lidstaten, hoewel zij daartoe verplicht zijn, de Commissie niet eens op de hoogte hebben gebracht van de openbare dienstverplichtingen die inhouden dat de juridische documenten die goedgekeurd zijn na het voorstel van de Commissie over alle noodzakelijke elementen moeten beschikken en dat ze toegepast moeten worden.</p>
      <p sl="en">Ik vind dat de reactie van de Commissie en de Raad weloverwogen en correct is. Binnen de markt heeft alles zijn plaats en functie. Ik weet dat niemand het wil opnemen voor speculanten, maar wat is de toekomstige rol van de markt? Ze geeft aan in welke richting de prijs kan evolueren en dat maakt het mogelijk om te investeren. Ik zou natuurlijk kunnen zeggen: “Laten we de belastingen verhogen voor iedereen”. We kunnen de belastingen voor iedereen met honderd procent verhogen, maar dan zal niemand nog gestimuleerd zijn om te investeren. Laten we het investeren dus stimuleren, laten we het mogelijk maken om op een positieve manier te investeren. Dat is wat we nodig hebben.</p>
      <a text="(Interrupties)"/>
      <p sl="en">Het maakt niet uit of we nu het bedrijf Saudi Aramco uit Saoedie-Arabië taksen opleggen, of Gazprom, want we kunnen hen geen belastingen aanrekenen. Zij hebben hun eigen nationale wetgeving op het vlak van belastingen. En wat Europese bedrijven betreft, zijn er voor het moment geen bedrijven die uitzonderlijk grote winsten boeken omwille van de huidige olie- en gasprijzen.</p>
      <a text="(Interrupties)"/>
      <p sl="en">Zij moesten ook investeren in andere projecten. Als u die bedrijven kent, dan moet u ze bij naam noemen. Als u bedrijven kent die het momenteel zo goed hebben …</p>
      <a text="(Interrupties)"/>
      <p sl="en">E.ON is geen oliebedrijf. Eni is wel een oliebedrijf maar investeert dan weer miljarden in projecten zoals South Stream , in de projecten in Kashagan (daar worden miljarden in geïnvesteerd) en in Libië. Elk bedrijf heeft zijn rol te vervullen in de economie.</p>
      <p sl="en">Mevrouw de Voorzitter, dit is een fantastisch debat. Ik ben blij dat we de gelegenheid zullen hebben om nog op dit debat terug te komen, want er zijn geen eenvoudige antwoorden. Maar ik ben ervan overtuigd dat ons voorstel weloverwogen is en dat het een goed voorstel is.</p>
    </intervention>
    <intervention id="3-268" speaker_id="4313" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="3-269" speaker_id="28257" name="Ivo Belet" is_mep="True" mode="written">
      <p sl="nl">De dure olie doet ons allemaal pijn, maar zeker de meest kwetsbare bevolkingsgroepen met een laag inkomen worden zwaar getroffen. De Europese Top moet morgen een krachtig signaal uitsturen dat maatregelen voor de zwaksten in de samenleving wel degelijk verantwoord zijn en nodig.</p>
      <p sl="nl">Een BTW- of accijns-verlaging is niet meteen aangewezen, dat is verstaanbaar, want het zet de olieproducenten er eventueel toe aan om nog hogere prijzen door te rekenen.</p>
      <p sl="nl">Maar misschien kan het ook anders. Misschien moet er een verschuiving van heffingen komen, waarbij met name vliegtuigtickets (vanaf het najaar bvb) wat duurder worden, via een heffing, en dat de opbrengst daarvan wordt benut om de stookoliefactuur voor de lage en middeninkomens te verlichten.</p>
      <p sl="nl">De meeropbrengst kan worden aangewend om premies te verschaffen voor het isoleren van huizen. Dat is relatief het goedkoopst en het efficiëntst.</p>
      <p sl="nl">Investeren in hernieuwbare energie en energiebesparing, dat is de opdracht, zeker voor de middellange termijn. Maar intussen moeten er wel oplossingen komen voor wie het moeilijk heeft. Europa mag niet doof blijven aan die kant.</p>
    </intervention>
    <intervention id="3-992" speaker_id="1318" name="James Nicholson" is_mep="True" mode="written">
      <p sl="en">De recente exponentiële stijging van de olieprijzen en de daarop volgende verlammende brandstofprijzen hebben een enorme negatieve invloed op de bedrijfswereld en de industrie in de hele Europese Unie. Uiteraard heeft de situatie ook ernstige gevolgen voor de gemiddelde consument. De burgers worden zich er pijnlijk van bewust dat de voedselprijzen en de brandstofprijzen stijgen en dat hun koopkracht daalt.</p>
      <p sl="en">Ik ben het eens met de Commissie dat we onze consumptie en onze afhankelijkheid van olie moeten trachten terug te dringen en dat we onze inspanningen moeten richten op het bevorderen van energie-efficiëntie en het ontwikkelen van hernieuwbare energie.</p>
      <p sl="en">Maar dat is een oplossing op lange termijn. Momenteel moeten er concrete en tastbare stappen gezet worden om de druk te verlagen voor bevolkingsgroepen als landbouwers, vissers en personen in onze maatschappij die het meest kwetsbaar zijn voor deze prijsstijgingen. Zelfs als kortetermijnmaatregelen zoals belastingverlagingen buiten de bevoegdheden van de EU vallen, moet de Unie het initiatief nemen en de nationale overheden aanmoedigen om met oplossingen voor de dag te komen. De huidige situatie is onhoudbaar en er moeten inspanningen geleverd worden om hier iets aan te doen.</p>
    </intervention>
  </section>
  <section id="creitem24" title="12.  Crisis in de visserijsector ten gevolge van de stijging van de dieselprijzen (debat)">
    <intervention id="3-271" speaker_id="4313" name="De Voorzitter" is_mep="True" mode="spoken">
      <p sl="nl">Aan de orde is het debat over:</p>
      <p sl="nl">de mondelinge vraag aan de Raad van Philippe Morillon, namens de Commissie visserij, over de crisis in de visserijsector ten gevolge van de stijging van de dieselprijzen (O-0063/2008 – B6-0162/2008), en</p>
      <p sl="nl">de mondelinge vraag aan de Commissie van Philippe Morillon, namens de Commissie visserij, over de crisis in de visserijsector ten gevolge van de stijging van de dieselprijzen (O-0064/2008 – B6-0163/2008).</p>
    </intervention>
    <intervention id="3-272" speaker_id="4332" name="Philippe Morillon" is_mep="True" mode="spoken">
      <p sl="fr">auteur. – Mevrouw de Voorzitter, ik zal commissaris Borg wat tijd geven om plaats te nemen. Deze mondelinge vraag werd ingediend op unaniem verzoek van de fracties die zetelen in de commissie waarvan ik de eer heb de voorzitter te zijn, en ik ben verheugd dat de vraag aan bod komt na dit uitstekende debat waarbij al een aantal algemene kwesties werden besproken.</p>
      <p sl="fr">Mevrouw de Voorzitter, fungerend voorzitter van de Raad, commissaris, mijn vader werd meer dan een eeuw geleden geboren in een dorp nabij Saint-Malo, dat in mijn jeugd bekend stond als een levendig oord dat voornamelijk afhankelijk was van de landbouw en de visvangst. Nu is het dorp op sterven na dood. Vakantiehuisjes verspreiden zich als kwaadaardige kankercellen en de activiteiten die er vroeger voor zorgden dat het dorp ook buiten de zomermaanden levensvatbaar was, zijn aan het verdwijnen.</p>
      <p sl="fr">Dit is geen alleenstaand geval. Het is een verschijnsel dat zich ongeveer langs de volledige Europese kustlijn voordoet. Dat heeft commissaris Borg, aan wie ik nu hulde breng, ertoe aangezet het geïntegreerd maritiem beleid voor te stellen. Dat beleid zou ons in staat moeten stellen de Europese kusten opnieuw leven in te blazen en leefwereld van de kustgemeenschappen te herstellen en te behouden. Het feit dat het DG FISH daardoor omgedoopt werd tot DG MARE betekent niet noodzakelijk dat de Europese Unie een einde wil stellen aan de middelen die onze vissers nodig hebben om de zeeën en oceanen te kunnen bevissen.</p>
      <p sl="fr">Waarom heeft de Europese unie slechts twee gemeenschappelijke beleidslijnen, namelijk het gemeenschappelijk landbouwbeleid en het gemeenschappelijk visserijbeleid? Wanneer je erover nadenkt, ligt het antwoord voor de hand: om ons continent in staat te stellen voldoende hoeveelheden voedsel te produceren aan de hand van de landbouw en de visvangst. Dat betekent dat de gigantische stijging van de dieselprijzen in uitgerekend deze sectoren wel eens catastrofale gevolgen zou kunnen hebben. Dat geldt uiteraard in de eerste plaats voor de visserijsector. De sector moest het al langer met minder middelen zien te stellen en wordt vandaag echt met uitsterven bedreigd. Dat is ook een verklaring voor − maar geen rechtvaardiging van − de gewelddadige wanhoopsbetogingen waartoe sommigen zich hebben laten verleiden en die hier en daar nog steeds aan de gang zijn.</p>
      <p sl="fr">Daarom ben ik verheugd, commissaris, dat uw uitvoerend comité nu enkele maatregelen heeft voorgesteld om onmiddellijke hulp te bieden aan de meest bedreigde sectoren. Zo kunnen lidstaten uitzonderlijk en tijdelijk vrijgesteld worden van de regels die werden opgelegd voor de uitvoering van het Europees Visserijfonds in overeenstemming met procedures die nog besproken moeten worden, mijnheer de fungerend voorzitter van de Raad, in Luxemburg op 24 juni tijdens de volgende Europese ministerraad Landbouw en Visserij.</p>
      <p sl="fr">Laten we niet uit het oog verliezen dat de Europese Unie − en de planeet in het algemeen − in staat moet blijven om voedsel te halen uit de zeeën en de oceanen. Het heeft geen zin om te ijveren voor de bescherming en het behoud van de vissen, als er geen vissers meer overblijven om ze te vangen. Dat voor de hand liggende feit rechtvaardigt volgens mij de gedetailleerde voorstellen die niet alleen gaan over de korte termijn maar ook over de middellange en lange termijn. Het zijn voorstellen waar we samen aan werken, commissaris, in de Commissie visserij. Verdere toelichting bij deze voorstellen krijgt u van de rest van mijn collega’s en in de ontwerpresolutie waarover er morgen gestemd zal worden.</p>
    </intervention>
    <intervention id="3-274" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad. − In de eerste plaats wil ik het geachte parlementslid, de heer Morillon, bedanken voor zijn vraag namens de Commissie visserij. Ik wil meteen duidelijk maken dat het Sloveense voorzitterschap zich goed bewust is van de omvang van het probleem van de stijgende brandstofprijzen en van de negatieve gevolgen ervan op de visserijsector in de EU.</p>
      <p sl="sl">Ik kan u zeggen dat de voorzitter van de Raad Landbouw en Visserij, minister Iztok Jarc, gisteren enkele collega-ministers heeft ontmoet in Venetië om deze kwestie te bespreken. Ze hebben enkele voorstellen voorbereid om de huidige situatie in de EU-visserijsector te verbeteren. De voorstellen zullen tijdens de komende dagen besproken worden. Ik wil u er echter aan herinneren dat deze situatie niet beperkt blijft tot de visserijsector. De hoge brandstofprijzen berokkenen schade aan alle sectoren, waaronder de landbouw, het transport en de industrie.</p>
      <p sl="sl">De crisis heeft een moeilijke situatie veroorzaakt in alle sectoren. Het is dan ook een kwestie van horizontale aard, die verband houdt met het mededingingsbeleid, overheidssteun en fiscale maatregelen. Het is de ernst van deze kwestie en diens negatieve impact op de visserijsector van de EU die het Sloveense voorzitterschap ertoe hebben aangezet om het op de agenda te plaatsen van de Raad Landbouw en Visserij die begin volgende week gehouden zal worden, zoals de heer Morillon al vermeld heeft.</p>
      <p sl="sl">Het zal zeker een goede gelegenheid zijn voor de ministers om hun mening te geven over de huidige situatie en met commissaris Borg van gedachten te wisselen over de meest geschikte oplossingen. Bovendien heeft het voorzitterschap besloten om het onderwerp van de informele bijeenkomst die de directeuren visserij eind deze maand zullen houden in Slovenië, te veranderen om de directeuren visserij de mogelijkheid te geven deze prangende kwestie te bespreken. Dat alles vindt plaats nadat de Raad al in verscheidene bijeenkomsten en op meerdere manieren de kwestie van de stijgende energieprijzen heeft aangekaart, wat we tijdens het vorige agendapunt al gesproken hebben.</p>
      <p sl="sl">Ik zou in meer detail de conclusies van de Raad Economische en Financiële Zaken willen toelichten. De Raad heeft zich bezorgd getoond over de voortdurende stijging van de olieprijzen en heeft vergaderd over manieren waarop de sociale en economische gevolgen ervan aangepakt kunnen worden. Daarbij werd benadrukt dat het noodzakelijk is om energie-efficiëntie en het gebruik van alternatieve energiebronnen te bevorderen, de transparantie van de oliemarkt te verhogen, mededinging op de energiemarkt aan te moedigen en de dialoog met olieproducerende landen te versterken.</p>
      <p sl="sl">Tijdens diezelfde vergadering heeft de Raad de Commissie aangemoedigd om de grondstoffenmarkt verder te herzien en om beleidsmaatregelen te overwegen die de prijsschommelingen zouden kunnen tegengaan. Zoals het voorzitterschap tijdens het debat van deze ochtend al heeft benadrukt, zal deze kwestie eveneens besproken worden tijdens de vergadering van de Europese Raad die morgen van start gaat.</p>
    </intervention>
    <intervention id="3-275" speaker_id="photo_generic" name="Joe Borg" is_mep="True" mode="spoken">
      <p sl="en">lid van de Commissie . − Mijnheer de Voorzitter, ik zou de voorzitter van de Commissie visserij, de heer Morillon, willen bedanken voor zijn vraag die me de gelegenheid biedt om de brandstofcrisis te bespreken.</p>
      <p sl="en">Ik zou al meteen willen zeggen dat ik verheugd ben over het feit dat de zeer goede relatie die er al was tussen de Commissie en de Commissie visserij van het Europees Parlement er alleen nog maar beter op is geworden.</p>
      <p sl="en">Wat de specifieke vraag betreft, ben ik zeker op de hoogte van de moeilijkheden waarmee de visserijsector momenteel te kampen heeft omwille van de sterke stijging van de brandstofprijzen. Die stijging heeft een crisis veroorzaakt die structureel en van lange duur is en die een zeer bijzondere − ik ben geneigd om zelfs te zeggen unieke − vorm aanneemt voor de visserijsector. Ik zal u zeggen waarom.</p>
      <p sl="en">Jarenlang had de EU-vloot te lijden onder een vicieuze cirkel van overcapaciteit, overbevissing en dalende opbrengsten. Op hetzelfde moment, konden de vissers niet profiteren van een daling in het aanbod en een stijging van de prijs van visproducten. De marges waren in vele segmenten dus flinterdun waardoor de sector kwetsbaarder was dan andere voor een drastische stijging van de kosten, zoals we nu hebben zien gebeuren met de olieprijs.</p>
      <p sl="en">De Commissie begrijpt dat er gecoördineerde actie vanuit communautaire hoek nodig is om een ernstige crisis in deze sector af te wenden en om te garanderen dat het probleem niet gewoon verschoven wordt maar daadwerkelijk in de kern wordt aangepakt. Dat betekent dat we meer moeten doen dan alleen maar noodhulp vrijmaken. We moeten ons ook verbinden tot het eindelijk aanpakken van het onderliggende probleem van overcapaciteit, want het is dat probleem dat al onze pogingen tot het opnieuw duurzaam en rendabel maken van de sector ondermijnt.</p>
      <p sl="en">Zoals de heer Morillon al heeft opgemerkt, heeft het College zich gisteren om al deze redenen in principe akkoord verklaard met de inhoud van een pakket noodmaatregelen. Die maatregelen moeten een oplossing vormen voor de dringende sociale en economische problemen die het gevolg zijn van de dramatische olieprijsstijging en moeten eveneens de onderliggende structurele problemen van de Europese vloot aanpakken. Ik ben ervan overtuigd dat het van het grootste belang is om de hulp te richten op die vloten die het meest afhankelijk zijn van brandstof en dus het zwaarst getroffen zijn door de huidige overcapaciteit.</p>
      <p sl="en">Daarom stellen we voor dat de lidstaten vlootaanpassingsregelingen opstellen, waardoor de beperkingen op de toegang tot de premies voor definitieve stillegging - de slooppremies - zullen worden opgeheven. Er zou bijkomende steun voorzien worden voor de tijdelijke stillegging van schepen die deelnemen aan deze aanpassingsregelingen en er zouden premies komen voor gedeeltelijke buitenbedrijfstelling indien een groter, oud vaartuig wordt vervangen door een kleinere, energiezuinigere versie. Er zouden ook bepalingen zijn opgenomen om de werknemersbijdragen voor de sociale zekerheid tijdelijk te verlagen.</p>
      <p sl="en">Meer in het bijzonder zou er voor de rest van 2008 tijdelijke stilleggingssteun (tot 3 maanden) beschikbaar worden gemaakt voor alle vaartuigen, op voorwaarde dat de betrokken vaartuigen in een herstructureringsplan worden opgenomen. Die steun wordt zo volledig toegesneden op het herstel van de visbestanden en/of de verbetering van de afzetvoorwaarden.</p>
      <p sl="en">Mogelijke wijzigingen van de de-minimis regeling voor de visserij worden ook overwogen, zodat het maximum van 30 000 euro per drie jaar gaat gelden per vaartuig in plaats van per bedrijf (wel met een maximum van 100 000 euro per bedrijf).</p>
      <p sl="en">Een aantal specifieke initiatieven om de waarde van vis op het eerste punt van verkoop te verhogen, wordt ook overwogen, en de Commissie is van plan om nog eens 20-25 miljoen euro uit de GVB-begroting te reserveren om daaruit ad-hocprojecten op dit gebied te financieren, bovenop de middelen die reeds beschikbaar zijn in het kader van het EVF. Verder worden maatregelen overwogen om de omschakeling naar energiebesparende technologieën aan te moedigen, om de sociaaleconomische gevolgen van de crisis te verzachten en om de herprogrammering en de uitkering van middelen in het kader van het EVF te vergemakkelijken.</p>
      <p sl="en">De bovenstaande maatregelen zijn tijdelijke afwijkingen van de regels van het Europees Visserijfonds (EVF) om een snellere aanpassing van de EU-vloot aan de huidige situatie te ondersteunen en om in de overgangsfase voor tijdelijke steun te zorgen.</p>
      <p sl="en">Op 24 juni zal ik dit pakket in Luxemburg voorstellen aan de Ministerraad Visserij en ik hoop dat we al in juli tot een formeel voorstel kunnen komen. Gezien de uitzonderlijke situatie waarin de visserijsector zich bevindt, hoop ik dat ik kan rekenen op de steun van zowel de Raad als het Parlement om deze maatregelen zo snel mogelijk goedgekeurd te krijgen.</p>
    </intervention>
    <intervention id="3-276" speaker_id="1993" name="Carmen Fraga Estévez" is_mep="True" mode="spoken">
      <p sl="es">namens de PPE-DE-Fractie. – Mijnheer de Voorzitter, de Fractie van de Europese Volkspartij heeft de stoot tot dit debat gegeven omdat zij van mening is dat ons Parlement in het licht van de ernst van de crisis niet onverschillig mag blijven.</p>
      <p sl="es">Ik denk dat we gelijk gehad hebben, want de Commissie heeft net gisteren, voor de eerste keer, een aantal maatregelen aangekondigd waarom dit Parlement al jaren gevraagd had, en sommige daarvan zijn gelijk aan de in de gemeenschappelijke ontwerpresolutie vervatte maatregelen.</p>
      <p sl="es">Zoals in de resolutie staat, is de prijs van brandstof voor vissers in de afgelopen vijf jaar met meer dan 300 procent gestegen en sinds januari met meer dan 38 procent, terwijl de prijzen twintig jaar lang gelijk zijn gebleven en in sommige gevallen met wel 25 procent gedaald als gevolg van de enorme importen, die vaak van illegale visserij afkomstig zijn.</p>
      <p sl="es">Mijn fractie heeft erop gewezen dat geen enkele sector dit soort omstandigheden kan overleven en daarom wilde ik vandaag iedereen, inclusief de Raad en de Commissie, bij elkaar brengen om dit onderwerp uit te diepen en te discussiëren over het pakket maatregelen.</p>
      <p sl="es">We zijn vooral blij dat een stijging van de de minimis-steun tot 100 000 euro eindelijk deel uitmaakt van de maatregelen, al hadden we liever gehad dat die steun per vaartuig toegewezen was dan per onderneming. Het Parlement heeft daarom verzocht en dat verzoek is ook opgenomen in de gemeenschappelijke resolutie.</p>
      <p sl="es">Wij staan volledig achter de verlaging van de sociale premies en de aankondiging van een grotere flexibiliteit van het Europees Visserijfonds (EVF), zodat degenen die dat willen hun onderneming kunnen herstructureren, hun motoren door efficiëntere kunnen vervangen of aanvullende steun kunnen krijgen, zoals u aangaf, voor tijdelijke beëindiging van activiteiten.</p>
      <p sl="es">Desondanks denken wij, commissaris, dat er nog een ander pakket maatregelen is dat dezelfde nadruk zou moeten krijgen en net zo gedetailleerd uitgewerkt zou moeten worden als de maatregelen die gericht zijn op de herstructurering van de sector. Ik denk daarbij aan marktinstrumenten als de hervorming van de gemeenschappelijke marktordening (GMO), waardoor vissers een grotere rol zullen kunnen spelen bij het vaststellen van prijzen, aan specifieke maatregelen met betrekking tot etiketten en vooral aan maatregelen die duidelijk aantonen dat de Raad en de Commissie de illegale visserij willen aanpakken.</p>
      <p sl="es">We juichen dus sommige maatregelen toe als stappen in de goede richting, maar we moeten ons wel afvragen of we de ernstige situatie waarin de sector nu verkeert hadden kunnen voorkomen door veel eerder te reageren.</p>
    </intervention>
    <intervention id="3-277" speaker_id="4349" name="Rosa Miguélez Ramos" is_mep="True" mode="spoken">
      <p sl="es">namens de PSE-Fractie. – Mijnheer de Voorzitter, ik ben ook blij met de door de Commissie aangekondigde maatregelen en ik juich ze toe. Het blijkt dat ze in sommige gevallen zelfs verder gaan dan de door het Parlement in de ontwerpresolutie gevraagde maatregelen. Het feit dat we in deze zeer drukke vergaderperiode tijd hebben weten te maken voor een debat over dit onderwerp, geeft aan hoe belangrijk dit Huis deze zaak vindt.</p>
      <p sl="es">Ik vind dat Europeanen in deze nogal bewogen tijden deze crisis gezamenlijk moeten aanpakken met behulp van een doeltreffend en onpartijdig mechanisme, namelijk de door velen gewenste vergroting van de flexibiliteit van het Europees Visserijfonds (EVF). Daardoor zouden dringend noodzakelijke maatregelen op Gemeenschapsniveau goedgekeurd kunnen worden.</p>
      <p sl="es">Nationale oplossingen, waar sommige lidstaten op aangedrongen hebben, zouden alleen maar tot wanverhoudingen leiden.</p>
      <p sl="es">Commissaris, wij hopen dat de Commissie a.s. maandag tijdens de bijeenkomst van de Raad van de Europese Unie nog meer opheldering zal kunnen geven en met de Raad tot overeenstemming zal kunnen komen over de manier waarop het EVF gebruikt kan worden om de zwaarst getroffen delen van de vloot te helpen.</p>
      <p sl="es">Het lijkt ook dringend noodzakelijk te zijn om nu voor eens en altijd het prijsbepalingsmechanisme aan een onderzoek te onderwerpen.</p>
    </intervention>
    <intervention id="3-278" speaker_id="4547" name="Elspeth Attwooll" is_mep="True" mode="spoken">
      <p sl="en">namens de ALDE-Fractie. – Mijnheer de Voorzitter, wij moeten erop wijzen dat een zeer hoog percentage van onze vissers kleine bedrijfjes hebben. Deze vissers hebben maar beperkte visserijrechten. Om dit visrecht uit te oefenen moeten ze investeren in boten, vistuig en veiligheidsuitrusting. Daardoor moeten ze soms aanzienlijke leningen terugbetalen. Ze moeten ook voor vergunningen betalen en in bepaalde gevallen misschien ook voor quota. Verder staan ze voor aanzienlijke bedrijfskosten, bijvoorbeeld de kosten van arbeid, reparaties en, natuurlijk, brandstof.</p>
      <p sl="en">Soms moeten ze vanwege de regelingen inzake quota en het aantal dagen op zee lange afstanden afleggen om genoeg te vangen. Vooral als het weer slecht is, lukt dat soms niet. Als het ze wel lukt, hebben ze toch geen zeggenschap over de prijs die de vangst zal opleveren. In de meeste gevallen zijn ze afhankelijk van wat de veiling opbrengt. Ze hebben dus gewoon geen geld om de stijging van de kosten op te vangen.</p>
      <p sl="en">In de resolutie worden verschillende praktische hulpmiddelen uiteengezet. Die kunnen gerealiseerd worden door middel van de de minimis- steunregeling en de opwaartse bijstelling daarvan. Ik dring er bij alle lidstaten op aan gebruik te maken van de kansen die deze regeling biedt, zodat de concurrentiesituatie niet verstoord raakt.</p>
      <p sl="en">Het is ook dringend noodzakelijk stappen te nemen om de IOO-visserij aan banden te leggen. Dat is niet alleen nodig om de prijs van legaal gevangen vis op peil te houden, maar ook de visvoorraad. Dat geldt ook voor de verbetering van de etiketteringsvereisten. Andere voorgestelde maatregelen, bijvoorbeeld de herstructurering, maar ook energiedoelmatigheid en alternatieve energiebronnen, dienen ook het milieu. Als we met die maatregelen instemmen, kunnen we zowel onze op de proef gestelde vissers als onze bedreigde planeet een dienst bewijzen.</p>
    </intervention>
    <intervention id="3-279" speaker_id="28213" name="Marie-Hélène Aubert" is_mep="True" mode="spoken">
      <p sl="fr">namens de Verts/ALE-Fractie. – Mijnheer de Voorzitter, commissaris, u hebt ons eraan herinnerd dat deze structurele crisis diep en blijvend is. Daarom hebben we oplossingen nodig die ook blijvend zijn, niet alleen voor de visserij, maar voor alle betrokken sectoren.</p>
      <p sl="fr">Het moet ook gezegd worden dat de huidige crisis het resultaat is van jaren waarin de visserijsector blind vertrouwde op brandstof – goedkope brandstof ook nog – en op de onbesuisde “wapenwedloop” waarbij men met steeds krachtiger boten steeds verder kon varen en steeds grotere hoeveelheden vis kon binnenbrengen. Die kwesties moeten we ook aanpakken.</p>
      <p sl="fr">Het probleem van de dure olie kan men niet scheiden van al die andere problemen waarmee de visserij te kampen heeft – het beheer van visvoorraden, het prijsbeleid, de wereldhandel, het aan banden leggen van de illegale visserij – en het is moeilijk dit ene probleem geïsoleerd te behandelen.</p>
      <p sl="fr">De subsidies en de andere hulp die de Commissie voorstelt lijken wat mij betreft in de goede richting te gaan, maar ze zijn alleen acceptabel – vooral voor de burgers – op voorwaarde van een diepgaande heroriëntatie van het visserijbeleid en van de praktijk van het vissen. Wat ons betreft: wij betreuren het dat de gemeenschappelijke compromisresolutie geen duidelijke voorwaarden stelt aan de hulp en de subsidies die voor die heroriëntatie verstrekt kunnen worden en voor de verplichting een eind te maken aan de overcapaciteit van de vissersvloten, de visvoorraden beter te beheren en de mariene ecosystemen beter te beschermen. Dat is trouwens precies de voorwaarde waarvan de economische en sociale levensvatbaarheid van de visserijsector afhangt. Tot slot, we zouden graag zien dat de lidstaten volledig hun eigen verantwoordelijkheid namen en een eind maakten aan de demagogische praktijk geld toe te zeggen dat ze niet hebben, zonder dat ze voorstellen voor duurzaam beleid aan de visserijsector doen.</p>
    </intervention>
    <intervention id="3-280" speaker_id="31123" name="Pedro Guerreiro" is_mep="True" mode="spoken">
      <p sl="pt">namens de GUE/NGL-Fractie. – We houden dit debat omdat vissers, ook Portugese vissers, zich vanwege de onverschillige houding van vooral de Europese Unie verenigd hebben om te eisen dat de maatregelen die enige tijd geleden voorgesteld zijn in reactie op de stijgende prijs van brandstof, zowel benzine als diesel, en in reactie op de sociaal-economische crisis in de sector, uitgevoerd worden.</p>
      <p sl="pt">Onze fractie heeft zelf een ontwerpresolutie ter tafel gebracht waarin onze voorstellen zijn neergelegd, waarvan sommige al door het Europees Parlement zijn aangenomen, en nieuwe maatregelen gepresenteerd om tegemoet te komen aan de behoeften van de sector.</p>
      <p sl="pt">Met deze maatregelen zouden vaartuigen die op benzine varen op dezelfde manier geholpen kunnen als nu met diesel, zou er een maximumprijs of een extra korting voor brandstof geregeld kunnen worden (van 40 cent per liter), zouden de prijzen bij het oorspronkelijke verkooppunt kunnen stijgen zonder gevolgen voor de prijs die de consument moet betalen, zouden de productiekosten een van de variabelen zijn waarmee rekening gehouden wordt bij het vaststellen van richtprijzen en zouden bemanningen een redelijk inkomen hebben.</p>
      <p sl="pt">In reactie op de stijgende brandstofprijs en het prijsvormingsproces voor vis bij het oorspronkelijke verkooppunt moeten beslissingen genomen worden. Dat zijn de twee factoren die de kern vormen van de steeds groter wordende crisis in deze sector.</p>
    </intervention>
    <intervention id="3-281" speaker_id="4515" name="Jeffrey Titford" is_mep="True" mode="spoken">
      <p sl="en">namens de IND/DEM-Fractie. – Mijnheer de Voorzitter, de enorme prijsstijgingen van olie zouden wel eens de genadeklap kunnen zijn voor veel Britse vissers. Ze zijn al verzwakt door de eindeloze stroom regels en quotumverlagingen die deze instelling uitspuugt en waardoor de sector al half op de knieën ligt.</p>
      <p sl="en">Nu verkeren ze in de jammerlijke positie dat ze niet kunnen uitvaren om de schamele hoeveelheid vis te vangen die ze nog aan land mogen brengen, omdat dat door de hoge brandstofkosten al bij voorbaat geen zin heeft. De Britse regering heeft ze al jaren geleden in de steek gelaten en doet dat nu weer in de kwestie van de brandstofsubsidies die ze door de crisis zouden kunnen slepen.</p>
      <p sl="en">Sommige vissers in de streek waar ik woon hebben zich gedwongen gezien juridische hulp in te roepen, want krachtens het GVB zouden ze gegarandeerd van de visserij moeten kunnen leven.</p>
      <p sl="en">De UK Independence Party vindt dat het GVB een complete ramp is en dat Groot-Brittannië zich daaruit zou moeten terugtrekken. Dan zou het land, nu er nog wat vissers over zijn, weer controle hebben over zijn eigen wateren.</p>
    </intervention>
    <intervention id="3-282" speaker_id="4546" name="Struan Stevenson" is_mep="True" mode="spoken">
      <p sl="en">Mijnheer de Voorzitter, ik ben heel blij dat de commissaris vandaag de veel bredere crisis in deze sector aan de orde heeft gesteld, een crisis die verergerd is door de grote stijging van de dieselkosten. De heer Titford – ik ben het niet vaak met hem eens, maar in dit geval wel – zei al dat in sommige landen de enorme brandstofkosten bovenop de slinkende quota en de dalende visprijzen zijn gekomen. De toestand is zo slecht dat sommige bemanningsleden in het Verenigd Koninkrijk nu minder dan 100 pond per week verdienen. Daarom vertrekken honderden vissers uit de sector, terwijl we nu juist meer jonge aanwas nodig hebben. Iedereen in deze Kamer weet dat veel vissers het zich niet meer kunnen veroorloven uit te varen. Elke keer dat ze het wel doen, lijden ze verlies. Boze vissers blokkeren havens, stakende vrachtwagenchauffeurs weigeren lading, en daardoor zijn de vismarkten tijdens de meest productieve periode van het jaar volkomen ontwricht.</p>
      <p sl="en">Maar ik voel me zeer bemoedigd door de maatregelen en voorstellen die commissaris Borg vanmiddag openbaar gemaakt heeft. Lidstaten die voorstellen doen voor regelingen ter aanpassing van de vloot of voor een complete herstructurering van de visserijsector kunnen steun krijgen van het Europees Visserijfonds, en dat zal een heel stuk helpen om de acute crisis waarin de sector nu verkeert, te verlichten.</p>
      <p sl="en">Ik schaam me diep dat de Britse regering die steun weigert, weigert een beroep te doen op die medegefinancierde steunmaatregel. Het is afschuwelijk dat onze vissers uiteindelijk in het zelfde water naar dezelfde vissoorten moeten vissen als vissers uit naburige landen die die steun wel ontvangen. Dat verstoort de markt nog meer.</p>
      <p sl="en">We moeten dus steun verlenen aan een kleinere vloot die brandstof doelmatiger gebruikt en beter uitgerust is voor de mogelijkheden die er zijn. Ik denk dat dat met de Commissievoorstellen te bereiken is.</p>
    </intervention>
    <intervention id="3-283" speaker_id="4447" name="Paulo Casaca" is_mep="True" mode="spoken">
      <p sl="pt">Ik vind dat we bij deze crisis moeten begrijpen dat de stijging van de brandstofprijzen de katalysator is voor een situatie die toch al verre van gezond was en grote vragen opriep.</p>
      <p sl="pt">Dit is ook een crisis – en ik vind dat daar op gewezen moet worden – van Europese afmetingen, dus we moeten niet proberen het probleem op nationaal niveau aan te pakken.</p>
      <p sl="pt">In de derde plaats wil ik de commissaris en de Commissie feliciteren met het zojuist voorgelegde plan. Het zijn naar mijn mening goede maatregelen. Ze gaan misschien niet ver genoeg, maar zullen wel aan de oplossing van het probleem bijdragen en de structurele factoren aan de wortel ervan aanpakken.</p>
      <p sl="pt">Ik hoop dat we op deze weg, die naar mijn mening de juiste is, kunnen voortgaan.</p>
    </intervention>
    <intervention id="3-284" speaker_id="28215" name="Jacky Hénin" is_mep="True" mode="spoken">
      <p sl="fr">Mijnheer de Voorzitter, iedere vissershaven in de Europese Unie vraagt dringend om twee dingen, namelijk stookolie voor een Europese standaardprijs van 40 cent per liter en gezamenlijk quotabeheer.</p>
      <p sl="fr">Deze gewettigde eisen zijn essentieel voor de visserijsector en de banen in die sector. De reusachtige stijging van de olieprijzen en de instandhouding van de visvoorraden vormen een enorm probleem. Het blijkt dat de vrije markt niet in staat is het effect van de stijgende brandstofprijzen te beheersen. Opgezwollen van de winsten reageren de oliemaatschappijen door te speculeren op de stijgende vraag naar hun producten in de opkomende landen en ze hopen daarbij de bank op te blazen. Door de alsmaar stijgende brandstofbelasting te verminderen en de kolossale winsten van de oliemaatschappijen te belasten, zouden we gemakkelijk tegemoet kunnen komen aan de eisen van de vissers, zonder dat er subsidies nodig zijn, zeker niet de hapsnapsubsidies.</p>
      <p sl="fr">Bovendien zullen de vissers het niet langer accepteren dat ze als de criminelen van de zee behandeld worden door een Commissie die de echte schurken – de landen met een goedkope vlag en de visserijkartels – de hand boven het hoofd houdt. Niemand is meer betrokken bij de instandhouding van de mariene voorraden dan de vissers. Het hele stelsel moet op de schop en de Commissie moet democratisch met de beroepsmensen van de visserijsector samenwerken in plaats van dictatoriaal op te treden op basis van de regels van haar zogenaamde deskundigen.</p>
    </intervention>
    <intervention id="3-285" speaker_id="28570" name="Ioannis Gklavakis" is_mep="True" mode="spoken">
      <p sl="el">Mijnheer de Voorzitter, ik heet de commissaris en de fungerend voorzitter welkom.</p>
      <p sl="el">In de afgelopen vijf jaar heeft de visserij de gevolgen van de stijgende brandstofprijzen ondervonden. Sinds 2004 is de brandstofprijs met 240 procent gestegen. De Commissie en het Europees Parlement nemen maatregelen om het probleem op te lossen, maar de situatie is tot nu toe niet verbeterd. Integendeel, de toestand is verslechterd.</p>
      <p sl="el">Sinds het begin van 2008 is er in de regio een stijging van 40 procent geweest. Veel vissers – Fransen, Italianen, Portugezen, Grieken en Spanjaarden – zijn begonnen hun schepen af te meren. Waarom gebeurt dat? Omdat de kosten van het vissen hoger zijn dan de prijzen die ze voor hun vis krijgen.</p>
      <p sl="el">Ik maak me grote zorgen, want ik ben bang dat daardoor een prachtige maatschappelijke groepering te gronde wordt gericht. Het is een groepering die tradities in ere houdt, en ik bedoel de vissers. We moeten ze van een naderende ramp redden. Ik steun het aanbod de door mijn medeparlementariërs voorgestelde maatregelen te verscherpen om de illegale visserij en de daarmee samenhangende problemen te bestrijden, maar ik wil ook een heel belangrijk punt aansnijden. Het Europees Visserijfonds moet gestimuleerd worden middelen ter beschikking te stellen en met dat geld helpen we onze vissers te overleven. Als we dat niet doen, staat een crisis voor de deur.</p>
    </intervention>
    <intervention id="3-286" speaker_id="28578" name="Stavros Arnaoutakis" is_mep="True" mode="spoken">
      <p sl="el">Mijnheer de Voorzitter, commissaris, dames en heren, in het spoor van de ongecontroleerde stijging van de brandstofprijzen hebben we in veel lidstaten steeds vaker te maken met luide protesten en wanhoopstekenen van de kant van de vissers. We kunnen bij deze krachtige protesten niet langer lijdzaam toekijken. Het is absoluut noodzakelijk dat de EU onmiddellijk maatregelen neemt om de problemen van de beoefenaars van dit beroep te verlichten. Zij lijden ontberingen en hebben geen mogelijkheden of middelen om de problemen te boven te komen.</p>
      <p sl="el">Als de EU niet onmiddellijk met oplossingen komt, hebben we een politiek probleem met de doeltreffendheid van de Unie bij het omgaan met dergelijke noodsituaties. Het moet voor eens en altijd afgelopen zijn met de verschuiving van de verantwoordelijkheid van de Commissie naar de lidstaten en terug. In ieder geval moet iemand de verantwoordelijkheid en het initiatief nemen en volgens onze Europese visie is dat de taak van de EU. Europees beleid, commissaris! Ik vind uw voorstellen een stap in de goede richting.</p>
    </intervention>
    <intervention id="3-287" speaker_id="39534" name="Cornelis Visser" is_mep="True" mode="spoken">
      <p sl="nl">Mijnheer de Voorzitter, de visserijsector bevindt zich in zwaar weer vanwege de hoge brandstofprijzen. Alleen al in 2008 steeg de prijs van gasolie met meer dan 38 procent. Voorlopig zijn er geen tekenen dat er een einde komt aan de stijging van de prijs. In mijn land, Nederland, zijn zo’n vijftien schepen van de boomkorvloot al opgelegd, omdat iedere visreis resulteert in verlies. Maar de sterk gestegen prijzen zijn niet alleen verantwoordelijk voor de dramatische situatie. Ook de import van grote hoeveelheden vis tegen lage prijzen van buiten de Europese Unie zijn medeverantwoordelijk voor deze situatie. Grote hoeveelheden yellowtail flounder en pacifische schol worden in Nederland geïmporteerd en soms verkocht als tong en schol. Hiermee wordt oneerlijke concurrentie aangegaan met de door de Nederlandse vissers gevangen tong en schol. Er moet meer controle plaatsvinden op het gebruik van de namen van deze vissoorten.</p>
      <p sl="nl">Daarnaast dient er een transitie plaats te vinden van de Nederlandse vloot. De huidige schepen zijn te groot en te afhankelijk van fossiele brandstoffen. Eigenlijk zouden alle schepen vervangen moeten worden door kleinere multi-purpose schepen met duurzame visserijmethoden.</p>
      <p sl="nl">Helaas heeft de Europese Commissie maar een tijdelijke vergunning afgegeven voor vijf schepen van het type elektrische pulskorvisserij voor de tong. We zouden graag meer willen.</p>
      <p sl="nl">De sector heeft financiële middelen nodig om te kunnen overleven en hier moet op korte termijn aan worden gewerkt. Ik ben blij met de voorstellen van de Europese commissaris. Misschien zijn er ook mogelijkheden middels de CO2-besparing van de visserijsector. Het is goed om daar nog eens naar te kijken. De Nederlandse vissersvloot is verantwoordelijk voor ongeveer 1 procent van de totale CO2-uitstoot. We willen deze met 20 procent terugdringen. Als je kijkt naar de prijs van de CO2 van 25 euro per ton, dan zijn hier mogelijkheden. Zeker als je bedenkt dat met een sanering die vloot verdwijnt en dat er dus een volledige reductie is van de CO2-uitstoot. Er zou kunnen worden gerekend met een afschrijving van zeven jaar. Ik hoop dat de Commissie verder gaat met de voorstellen. Het Parlement zal ze graag steunen, maar misschien kunt u dit ook meenemen.</p>
    </intervention>
    <intervention id="3-288" speaker_id="4382" name="Avril Doyle" is_mep="True" mode="spoken">
      <p sl="en">Mijnheer de Voorzitter, het gemeenschappelijk visserijbeleid is jammerlijk mislukt en heeft bijgedragen aan de sterke afname van de visvoorraden in Europa. Het is niet voor zijn doel geschikt.</p>
      <p sl="en">De recente stijging van de mariene brandstofprijzen – een stijging van meer dan 240 procent vergeleken met 2004, volgens de Commissie, en van meer dan 30 procent in de afgelopen maanden – heeft de al aangetoonde verwoesting van onze visserij en visserijsector in Europa alleen maar verergerd.</p>
      <p sl="en">We zijn het er allemaal over eens dat op het niveau van de EU en de lidstaten bepaalde dringende kortetermijnmaatregelen genomen moeten worden om de problemen van de vissers, schippers en bemanningsleden te verlichten – zoals behoorlijke overheidssteun, misschien verlaging van de belasting op brandstof boven een bepaalde prijs, financiële steun bij stillegging van activiteiten en een grotere controle op import uit illegale visserij, om maar een paar mogelijkheden te noemen –, maar we moeten ook naar de toekomst kijken. Het wordt tijd dat we in een herstructureringsplan voor de middellange tot lange termijn nieuwe mogelijkheden bestuderen, evenals de noodzakelijke slooppremies voor de koppeling van vlootcapaciteit aan beschikbare hulpbronnen.</p>
      <p sl="en">Wat denkt u van een marktaanpak, met een stelsel van verhandelbare quota, in plaats van al die arrogante regeltjes die ervoor gezorgd hebben dat de visserijsector gedecimeerd is en dat tegelijkertijd de visvoorraden steeds sneller slinken? Het huidige GVB bevordert ironisch genoeg de immorele en milieuonvriendelijke praktijk van het overboord gooien van onbedoelde bijvangst en jonge exemplaren, omdat het onwettig is die aan te voeren. Onlangs hebben we dat in het verslag Schlyter besproken. Dat probleem wordt verergerd door onwettige import en door niet-gemelde en niet-gereglementeerde visserij, waarover we in de afgelopen vergaderperiode gesproken hebben.</p>
      <p sl="en">Volgens sommige deskundigen, bijvoorbeeld Thorvaldur Gylfason, hoogleraar Economie aan de Universiteit van IJsland, zou een op vergoedingen gebaseerd, door een onafhankelijke deskundige bepaald commercieel beleid, iedere kilo duurzame vis waardevol kunnen maken, zodat er geen prikkel is vis overboord te gooien of illegaal aan te voeren. Vinden de Commissie en de Raad ook niet dat een stelsel van verhandelbare quota, geïnspireerd door economische en milieuvriendelijke principes en met een op het ecosysteem gericht beheer, enerzijds de waardevolle mariene hulpbronnen voor de huidige en toekomstige generaties zou kunnen behouden en anderzijds enig soelaas zou kunnen bieden aan de productieve en efficiënte, om hervormingen schreeuwende vissers?</p>
      <p sl="en">Ja, voor de huidige brandstofcrisis op schepen zijn er op de korte termijn noodmaatregelen nodig, samen met herstructurering op de middellange en lange termijn, geïnspireerd door economische en milieuvriendelijke principes, in plaats van onze meest productieve en doelmatige vissers te criminaliseren, die, zoals een woordvoerder van Ierse vissers zei, wakker liggen en zich afvragen: “Wat moet het eerst weg, de boot of het huis?”</p>
    </intervention>
    <intervention id="3-289" speaker_id="2000" name="Daniel Varela Suanzes-Carpegna" is_mep="True" mode="spoken">
      <p sl="es">Mijnheer de Voorzitter, op initiatief van mijn fractie en met ieders steun bespreken we de ernstige crisis in de visserijsector, en we doen dat los van de brandstofcrisis in het algemeen, want de prijs van brandstof heeft de crisis wel verergerd, maar is toch eigenlijk alleen maar de laatste druppel die de emmer doet overlopen.</p>
      <p sl="es">De crisis ligt veel dieper en moet dringend aangepakt worden. Om de sector te redden moeten de Commissie, de Raad en de lidstaten eensgezind een programma aannemen dat voldoet aan de volgende tien vereisten die in het debat naar voren zijn gekomen.</p>
      <p sl="es">Een: meer controles op illegale importen. Twee: meer controles op legale importen. Drie: hervorming van de GMO, met grotere nadruk op prijzen voor vissers bij de eerste verkoop. Vier: heroriëntatie op de steun krachtens het Europees Visserijfonds. Vijf: opnieuw programmeren van nationale operationele programma’s. Zes: betaling en stijging van het bedrag aan de minimis -steun per vaartuig; gelukkig schijnt de Commissie dit begrepen te hebben, maar het voorstel moet verbeterd worden omdat het niet precies is wat we willen. Zeven: goedkeuring van fiscale steunmaatregelen. Acht: goedkeuring van maatschappelijke steunmaatregelen. Negen: een grotere transparantie en betere waarborgen voor consumenten, etikettering en opsporingsmogelijkheden. Tien: reclamecampagnes gericht op consumenten en steun aan de sector.</p>
      <p sl="es">Deze tien vereisten kunnen samenvattend tot twee teruggebracht worden: betere betaling en meer steun voor onze vissers en sancties tegen overtreders.</p>
      <p sl="es">Commissaris, mijnheer de fungerend voorzitter, we doen dit nu of we zullen letterlijk de visserijsector in de Europese Unie ten grave moeten dragen. Ik weet dat commissaris Borg zich van deze problemen bewust is en doet wat hij kan, maar ik vind dat we moeten bijdragen aan de verbetering van het voorstel. Ik hoop dat de Raad dat de volgende week ook zal doen en dat we met hulp van het Franse voorzitterschap, dat deze hervorming stimuleert, de hervorming volledig kunnen doorvoeren.</p>
      <p sl="es">We moeten de kansen die zich voordoen grijpen, want de tijd dringt.</p>
    </intervention>
    <intervention id="3-290" speaker_id="28403" name="Duarte Freitas" is_mep="True" mode="spoken">
      <p sl="pt">Mijnheer de Voorzitter, commissaris, dames en heren, de toekomst van de visserij wordt door twee problemen bedreigd: het probleem van de duurzaamheid van de hulpbronnen en het probleem van de overlevingskansen van de vissers. Daarom moeten we de toekomst op twee manieren veiligstellen: ten eerste door beperkingen aan de visserij te stellen en ten tweede door vissers te helpen overleven en beter te vissen.</p>
      <p sl="pt">Het lijkt erop dat de Commissie zich eindelijk van deze problemen bewust is en dat sommige regeringen, zoals die van Portugal, die het probleem eerst volkomen negeerde, oog beginnen te krijgen voor de naderende ramp.</p>
      <p sl="pt">We moeten er ook rekening mee houden dat in sommige landen, zoals in Portugal, 85 procent van de vloot bestaat uit kleine boten en dat van die boten bijna de helft op benzine vaart. Daarom moeten er maatregelen bedacht worden die in gelijke mate op iedereen toegepast worden, zodat de regeringen niet met smoesjes kunnen komen.</p>
      <p sl="pt">We zouden ook kunnen overwegen de steun die we aan de koopvaardijvloot geven uit te breiden naar de vissersvloot, bijvoorbeeld met betrekking tot de geïntegreerde socialezekerheidspremies. Ik zeg dat omdat de structurele maatregelen geen nut hebben en geen toekomst als we niet garanderen dat er in de toekomst nog vissers zijn. Dat staat op het spel.</p>
    </intervention>
    <intervention id="3-291" speaker_id="4554" name="Chris Davies" is_mep="True" mode="spoken">
      <p sl="en">Mijnheer de Voorzitter, de stijging van de olieprijzen heeft gevolgen voor iedereen, dus waarom krijgt juist de visserijsector speciale aandacht? Waarom subsidiëren we niet gewoon iedereen?</p>
      <p sl="en">De lokale kustvisserij zal het minst van de prijsstijging te lijden hebben en de diepzeevisserij het meest. Die vissers werken met enorme schepen, leggen grote afstanden af, hebben betrekkelijk weinig mensen in dienst, maar brengen grote hoeveelheden vis aan land, dus zij veroorzaken de massale uitroeiing van de vissen in de zee.</p>
      <p sl="en">Onze reactie op de stijging van de brandstofprijs zou moeten zijn de markt vrij te laten en de wetten van vraag en aanbod hun werk te laten doen. Het allerlaatste wat we moeten doen is subsidies geven die bijdragen aan de uitroeiing van de vis – dat is te gek voor woorden. Als alle vis is uitgestorven, laten we er dan aan denken dat wij ons best daarvoor gedaan hebben.</p>
    </intervention>
    <intervention id="3-292" speaker_id="22861" name="Seán Ó Neachtain" is_mep="True" mode="spoken">
      <p sl="ga">Mijnheer de Voorzitter, ik juich het pakket voorstellen van de Commissie toe. Ik wil echter wel opmerken – ik kom uit Ierland – dat Ierland nog nooit het volle pond gekregen heeft van het Gemeenschappelijk Visserijbeleid. Dat bleek ook wel uit de stemming van vorige week.</p>
      <p sl="ga">Het wordt tijd dat de Europese Unie laat zien dat zij de visserij kan ondersteunen in tijden van nood, want de sector verkeert inderdaad in grote moeilijkheden. Het zijn de kleine vissers die er het slechts aan toe zijn.</p>
      <p sl="ga">Ierland heeft elf procent van de Europese wateren, maar nog geen vier procent van de quota. Het beleid werkt niet. Toch is het belangrijk dat de Europese Unie de handen ineenslaat en laat zien dat zij de vissers in moeilijkheden kan helpen. Mijn verzoek is om alles te doen wat mogelijk is om dit pakket voorstellen aan te nemen en uit te voeren.</p>
    </intervention>
    <intervention id="3-293" speaker_id="28512" name="Jim Allister" is_mep="True" mode="spoken">
      <p sl="en">Mijnheer de Voorzitter, ik juich een groot deel van het pakket voorstellen van de commissaris toe, maar het kernprobleem is volgens mij de uitvoering. Hoe bereik je gemeenschappelijke normen voor de uitvoering in alle lidstaten van de EU als sommige lidstaten, zoals die van mij, het Verenigd Koninkrijk, zich altijd maar verzetten tegen het nemen van financiële steunmaatregelen, zelfs als ze toegestaan zijn?</p>
      <p sl="en">Mag ik de commissaris vandaag vragen daar geen neutrale houding in aan te nemen, maar alle lidstaten uitdrukkelijk op te roepen te doen wat ze volgens dit pakket mogen doen en niet niets te doen wat dit betreft?</p>
      <p sl="en">Anders zullen we een nog minder gemeenschappelijk visserijbeleid hebben, en dat vergroot de ongelijkheid en brengt nog meer rampen voor de sector met zich mee.</p>
      <p sl="en">Zou de commissaris in verband daarmee – sommige mensen houden er immers van de hete aardappel heen en weer te schuiven tussen de nationale regeringen en de Commissie – binnen het nieuwe pakket precies kunnen aanwijzen welke maatregelen helemaal afhankelijk zijn van bijdragen van lidstaten en of het ook maatregelen bevat die dat helemaal niet zijn?</p>
    </intervention>
    <intervention id="3-294" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Mijnheer de Voorzitter, de visserij is een heel bijzondere economische sector. De economische eenheden binnen de sector zijn gefragmenteerd en zeer verspreid. Vaak zijn het plaatselijke familiebedrijven. Hun visserijmogelijkheden zijn beperkt, zodat ze niet in staat zijn de productie op te voeren om ondanks hogere kosten een aanvaardbaar inkomensniveau te bereiken. Men zou kunnen aanvoeren dat de prijs van vis omhoog zou moeten gaan als de kosten gestegen zijn, maar die mogelijkheden zijn beperkt. Hoe veel wil de consument betalen? Wie heeft er wat dit betreft gelijk?</p>
      <p sl="pl">Ik stel voor om de vissers specifieke brandstofuitkeringen te betalen, om ze te helpen de moeilijke situatie waarin ze momenteel verblijven het hoofd te bieden. Die uitkeringen zouden gekoppeld kunnen worden aan de prijs van stookolie. Vissers en hun gezinnen hebben niet de gelegenheid een extra inkomen te verwerven uit andere werkzaamheden. Samenvattend: er is een nieuwe benadering van het visserijbeleid noodzakelijk.</p>
    </intervention>
    <intervention id="3-295" speaker_id="38724" name="Colm Burke" is_mep="True" mode="spoken">
      <p sl="en">Mijnheer de Voorzitter, in juli 2007 ben ik in Castletownbere in West Cork geweest, in het zuidwesten van Ierland, en ik heb daar een ontmoeting gehad met de vissersgemeenschap daar. Ze hadden toen grote problemen. Sinds die tijd zijn de olieprijzen dramatisch gestegen. In de afgelopen vijf jaar is de olieprijs in Ierland met meer dan 300 procent gestegen, maar de prijs van vis, of de prijs die ze ervoor krijgen, is niet omhooggegaan.</p>
      <p sl="en">Het gaat niet alleen maar over mensen die op treilers werken en om eigenaren van treilers, maar het gaat om kustgemeenschappen. Dat zijn de mensen die getroffen worden en dat is enorm belangrijk.</p>
      <p sl="en">Ik juich de voorstellen van de Commissie toe, maar ik vind ook dat er nadere voorstellen zouden moeten komen met betrekking tot het hele onderwerp van overboord gegooide bijvangsten. Ik vind dat dat niet behandeld is en dat zou wel onmiddellijk moeten gebeuren.</p>
      <p sl="en">We moeten het efficiënter maken en rendabeler, maar we moeten er ook voor zorgen dat mensen in staat zijn ervan te leven: niet alleen de mensen binnen de sector, maar ook de mensen die in de kustgebieden wonen.</p>
    </intervention>
    <intervention id="3-296" speaker_id="5570" name="José Ribeiro e Castro" is_mep="True" mode="spoken">
      <p sl="pt">Mijn verzoek is om op 24 juni ook te zorgen voor goed nieuws voor kleine vissers en kustvissers in Portugal.</p>
      <p sl="pt">Zoals mijn collega Duarte Freitas als gezegd heeft, we hebben veel horen praten over diesel, over steun voor diesel, maar 85 procent van de boten in Portugal functioneert in de kleinschalige visserij en de helft ervan vaart op benzine. Dat zijn kleine boten met buitenboordmotoren. Deze vissers krijgen helemaal geen hulp om de kosten van de dure benzine op te vangen; men heeft ze vergeten. Het is absoluut noodzakelijk dat er een zelfde en gelijkwaardige regeling als voor diesel opgezet wordt voor vissers die benzine gebruiken.</p>
      <p sl="pt">Vrijdag ben ik gaan vissen met vissers uit Esposende en ik heb met eigen ogen de enorme offers gezien die ze brengen. De Commissie bereikt die vissers niet als zij op 24 juni niet ook maatregelen voor de kleinschalige visserij goedkeurt.</p>
    </intervention>
    <intervention id="3-297" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad . − In mijn conclusie zou ik ook willen benadrukken dat de Raad zich bewust is van de moeilijke positie van de visserijsector in de Europese Unie, maar er moeten twee aspecten onderscheiden worden. Het ene aspect is het specifieke karakter van de visserij en het andere zijn de hoge brandstofprijzen, die – zoals al gezegd is – invloed hebben op bijna alle sectoren, inclusief natuurlijk de visserij.</p>
      <p sl="sl">De Raad is heel actief op zoek gegaan naar oplossingen. Er wordt intensief overleg gevoerd en dat overleg zal volgende week bij de bijeenkomst van de ministers van Landbouw en Visserij zijn hoogtepunt bereiken. Er wordt gezocht naar maatregelen op de korte, middellange en lange termijn met het doel de Europese visserij in stand te houden, de huidige moeilijke fase te overbruggen en zowel de kust- als de diepzeevisserij te behouden.</p>
      <p sl="sl">Ik kan u verzekeren dat ik dit debat zeer nauwlettend heb gevolgd en dat de voorzitter van de Raad Landbouw en Visserij precies op de hoogte zal worden gesteld van de in dit debat gepresenteerde gezichtspunten, inclusief uw eerste reacties op de door de commissaris gepresenteerde voorstellen en plannen.</p>
    </intervention>
    <intervention id="3-298" speaker_id="photo_generic" name="Joe Borg" is_mep="True" mode="spoken">
      <p sl="en">lid van de Commissie . − Mijnheer de Voorzitter, in de eerste plaats wil ik u allen danken voor uw opmerkingen, voor de verschillende punten die u naar voren heeft gebracht en ook voor de algemene steunbetuigingen voor het pakket dat de Commissie van plan is te presenteren.</p>
      <p sl="en">Ik wil graag zeggen dat dit niet het eind van het proces is, maar pas het begin. We moeten de voorstellen nog steeds door de Raad en het Parlement heen loodsen en ik herhaal dat we uw volledige steun nodig hebben om dat zo snel mogelijk te doen, vooral met betrekking tot de gedeelten waarvoor een wijzigingsbesluit nodig is.</p>
      <p sl="en">Naar mijn mening heb ik in wat ik hier gepresenteerd heb de grenzen van de flexibiliteit opgezocht bij het aanpakken van de kortetermijncrisis; met de vaststelling van een herstructureringsperspectief voor de middellange en lange termijn willen we de duurzaamheid van de hulpbronnen en de winstgevendheid van de sector terugwinnen. Ik ben het ermee eens dat deze maatregelen niet op zichzelf gezien moeten worden, maar ook in het verband van de voortdurende discussies over de IUU, ongewenste bijvangsten, eco-etikettering en verschillende andere maatregelen die nog goedgekeurd moeten worden.</p>
      <p sl="en">Wat IUU betreft hoop ik dat de Raad volgende week dinsdag een beslissing zal nemen over de voorgestelde en door het Parlement vrijwel unaniem gesteunde verordening inzake de doeltreffende bestrijding van illegale, niet-gemelde en niet-gereglementeerde visserij.</p>
      <p sl="en">Tegen de heer Davies zou ik willen zeggen dat wij niet met geld willen smijten om het probleem op te lossen, maar hulp willen bieden met het oog op herstructurering. Zoals ik al zei, we willen weer een duurzame en winstgevende visserijsector. Ik nodig de heer Davies uit onze voorstellen te bestuderen. Als hij daar vervolgens specifieke opmerkingen over heeft, juich ik die zeker toe. Ja, wij willen eraan werken dat de marktmechanismen hun werk doen en we willen niet langer een paar grote ondernemingen de markt laten domineren en de prijzen laten bepalen.</p>
      <p sl="en">In antwoord op wat de heer Allister zei: het pakket maakt het voor de lidstaten aantrekkelijker te accepteren wat het Europees Visserijfonds beschikbaar stelt. Daarom hopen we dat de lidstaten volledig zullen meewerken. In de bijeenkomst van de Raad volgende week zullen we dit bespreken, zodat we de voorgestelde maatregelen op een doeltreffende manier kunnen uitvoeren.</p>
      <p sl="en">Ik zal de maatregelen hier heel kort de revue laten passeren.</p>
      <p sl="en">In de eerste plaats kijken we naar de noodmaatregelen, waarbij we steun voorstellen in het geval van een tijdelijke beëindiging van activiteiten van vissersschepen – dat gaat ook in de richting van duurzaamheid – voor een maximumperiode van drie maanden bovenop wat er al in het Europees Visserijfonds beschikbaar is, en daarbij gaat het niet alleen om biologische redenen. Een dergelijke maatregel kan bemanningskosten en de vaste kosten van het vaartuig financieren. Deze maatregel mag slechts worden toegepast wanneer een expliciete verbintenis wordt aangegaan om de bedrijven die van de maatregel gebruik maken, binnen zes maanden in een herstructureringsprogramma op te nemen.</p>
      <p sl="en">Er is een tweede bepaling die te maken heeft met de stijging van de intensiteit van de EVF-steun voor brandstofbesparende uitrusting. We stellen voor het niveau van de verplichte particuliere deelneming te verlagen tot veertig procent van het huidige niveau.</p>
      <p sl="en">We stellen ook een verdere uitbreiding voor van een aantal sociaal-economische maatregelen krachtens het EVF. Wat betreft de de minimis- steun willen we voorzieningen treffen om, indien dit na een economische analyse haalbaar blijkt, deze steun te verhogen van 30 000 euro per onderneming tot 30 000 euro per vaartuig, met een maximum van 100 000 euro per onderneming.</p>
      <p sl="en">De langetermijnmaatregelen zouden betrekking hebben op EVF-premies voor de permanente stillegging van vloten bij herstructurering; we zouden dan dus alle beperkingen op de toegankelijkheid tot premies voor definitieve stillegging opheffen. Verder zou er aanvullende steun komen voor tijdelijke stillegging, dus we stellen voor dat er na de eerste drie maanden die ik noemde nog drie maanden tijdens de herstructureringsperiode bijkomen waarin de vaartuigen vanwege het herstructureringsproces noodzakelijkerwijze uit de vaart genomen worden. Dat zou gelden tot 1 januari 2010 en eventueel nog drie maanden langer als de herstructurering langer duurt dan 1 januari 2010. Dus de hulp zou maximaal zes maanden langer kunnen duren dan de drie maanden voor noodhulp.</p>
      <p sl="en">We zijn ook bezig met het vergroten van de intensiteit van de steun voor moderniseringsregelingen. Op dit moment is de verplichte particuliere deelneming 60 procent voor de vervanging van vistuig en 80 procent voor de vervanging van motoren. We stellen voor de verplichte particuliere deelneming te verlagen tot 40 procent. We doen dit omdat we ons realiseren dat de particuliere sector – de particuliere ondernemers, de vissers – niet in de positie verkeren om een herstructurering in aanzienlijke mate uit hun eigen zak mee te financieren. We proberen herstructurering voor de vissers zo gemakkelijk mogelijk te maken door het leeuwendeel van de te maken kosten voor onze rekening te nemen.</p>
      <p sl="en">We maken ook gedeeltelijke buitenbedrijfstelling mogelijk. Met andere woorden, als er een groep vaartuigen is van, zeg maar, 100 000 ton en de verplichting wordt aangegaan om 50 000 of 60 000 ton daarvan te ontmantelen, zodat er 40 000 ton overblijft waarmee men nieuwe vaartuigen wil bouwen, dan kan voor het aantal ton dat ontmanteld is – dus voor de 50 000 of 60 000 ton – buitenbedrijfstellingssteun verleend worden. Dat zou namelijk een kleinere omvang van de vloot betekenen. Er zou dan dus een nieuwere vloot zijn, maar dat zou betekenen dat er schadevergoeding betaald zou moeten worden voor de mate waarin de vloot kleiner is geworden.</p>
      <p sl="en">We stellen ook maatschappelijke steunmaatregelen voor in de vorm van lagere socialezekerheidspremies. Wat we dus voorstellen is dat het mogelijk moet zijn dat de door de vissers verschuldigde premies, en niet de premies door de ondernemingen die de vissers in dienst hebben, vrijgesteld worden, op voorwaarde dat de vissers geen lager loon krijgen en dat de vissers dezelfde sociale uitkeringen behouden, uit hoofde van welke bestaande regelingen dan ook.</p>
      <p sl="en">Over de marktmaatregelen, waar mevrouw Fraga het over had, kan ik melden dat we diverse maatregelen voorstellen: versterking van de positie van vissers tegenover de verwerkingsindustrie en de distributeurs door krachtenbundeling in grotere producentenorganisaties of plaatselijke verkoopverenigingen; vorming van een prijsbewakingsstelsel voor een beter begrip van de factoren die de marktprijs bepalen; verbetering van de voorspelbaarheid van de oorsprong van de EU-producten voor de bedrijfstak; bevordering van initiatieven met betrekking tot kwaliteit, zoals etikettering en betere behandeling en verwerking; bevordering van informatie aan consumenten; gezondheid en voedingswaarde; verantwoord vissen; marktaudits; ontwikkeling van instrumenten om de waardeketen en de prijzen te analyseren; en verificatie van de correcte tenuitvoerlegging van het toezicht op de maatregelen met betrekking tot etikettering en IUU.</p>
      <p sl="en">We stellen ook uit onze eigen fondsen – uit andere visserijfondsen – voor het eerste jaar 20 tot 25 miljoen euro beschikbaar, vooral om in samenwerking met de sector andere projecten op het gebied van markttoezicht, etikettering enzovoort te lanceren. We zijn bereid opnieuw besprekingen te openen met de lidstaten, al hebben we ze net beëindigd, over de bestaande operationele programma’s, zodat de Europese visserijfondsen zich meer kunnen richten op die herstructureringsprogramma’s. We maken het benutten van het Europees Visserijfonds gemakkelijker. Om nog één punt te noemen: er ligt bijvoorbeeld een voorstel om het voorfinancieringbedrag dat de Commissie in het kader van het EVF na de vaststelling van de operationele programma’s betaalt, te verdubbelen van 7 procent tot 14 procent van de totale EVF-bijdrage.</p>
      <p sl="en">Ik heb nog twee punten. Mevrouw Fraga zei dat we al eerder meer hadden kunnen doen. Daar wil ik even een nuance bij aanbrengen. We hadden het namelijk anders kunnen doen. We hadden het zo kunnen doen dat we de overcapaciteit niet hadden bevorderd en geen kostbaar overheidsgeld hadden gestoken in ongerechtvaardigd hoge capaciteitsstijgingen, veel hoger dan onze visvoorraden redelijkerwijs aankunnen.</p>
      <p sl="en">Wat betreft de opmerkingen van mevrouw Doyle over de jammerlijke mislukking van het GVB: daar ben ik het gewoon niet mee eens. Dankzij het GVB kunnen we voorstellen voor gemeenschappelijke oplossingen presenteren zoals we nu doen, in plaats van toe te kijken hoe afzonderlijke lidstaten samen bergafwaarts gaan in de richting van de totale afbraak van de visserij.</p>
    </intervention>
    <intervention id="3-299" speaker_id="28380" name="De Voorzitter" is_mep="True" mode="spoken">
      <p sl="nl">Ik heb zes ontwerpresoluties , overeenkomstig artikel 108, lid 5 van het Reglement ontvangen.</p>
      <p sl="nl">Het debat is gesloten.</p>
      <p sl="nl">De stemming vindt donderdag plaats.</p>
      <p sl="nl">Schriftelijke verklaringen (artikel 142)</p>
    </intervention>
    <intervention id="3-300" speaker_id="28325" name="Sylwester Chruszcz" is_mep="True" mode="written">
      <p sl="pl">Dit debat is zowel voor alle kuststaten als voor consumenten zeer belangrijk. Zoals andere sprekers al gezegd hebben, wij leefden allemaal in de misplaatste veronderstelling dat de olieprijs nooit zou dalen. Het is duidelijk dat deze toestand is ontstaan als gevolg van vele jaren van verwaarlozing en gebrek aan verbeeldingskracht van de kant van de betrokken instellingen. Tegenwoordig kan het niet meer uit gewoon met een vissersvaartuig de zee op te gaan. De prijs van de vis is te laag voor de investering. Het is mogelijk dat veel vissers hun beroep de rug toekeren en daardoor zou de hele sector uit evenwicht gebracht worden. Het lijkt mij dat er in het verleden nauwelijks aandacht is geschonken aan smeekbedes van vissers. Pas bij het begin van deze laatste crisis werden velen opgeschrikt, terwijl de sector toch al vele jaren geleden in de moeilijkheden is gekomen. Er is nog geen uitgebreid, feitelijk en eerlijk debat gevoerd over de visserijsector. We moeten onmiddellijk iets aan deze diepe crisis doen en werken aan de toekomst van deze sector.</p>
    </intervention>
    <intervention id="3-301" speaker_id="1944" name="Sebastiano (Nello) Musumeci" is_mep="True" mode="written">
      <p sl="it">De prijs van stookolie is in Italië de afgelopen vier jaar met 240 procent gestegen als gevolg van overmoedige speculaties door de oliemaatschappijen. Daardoor kunnen de vissers, met name de kleinschalige bedrijven, niet alleen hun beroep niet uitoefenen, maar zelfs de hoge beheerskosten niet betalen. De mariene bedrijfstakken in Europa staan aan de rand van de afgrond en door de hoge prijs van stookolie brokkelen de smalle economische marges in de visserij af.</p>
      <p sl="it">Frankrijk en Italië hebben een gemeenschappelijk initiatief aangekondigd waarin ze aanvullende middelen van de Europese Unie aanvragen. Het gaat er daarbij vooral om dat de nationale drempel voor de de minimis-steun aan de sector wordt verdubbeld. Toch zou een dergelijke maatregelen onvoldoende zijn om de ernstige problemen in de visserijsector, die bovendien al eerder met een crisis geconfronteerd is, uit de weg te ruimen.</p>
      <p sl="it">De Europese commissaris voor de visserij, Joe Borg, beschouwt snelle steun als een mogelijkheid, maar hij houdt ook vol dat de oplossing voor de crisis in de sector op de lange termijn gelegen is in de herstructurering van de vloot, zodat die kleiner en minder energie-intensief wordt.</p>
      <p sl="it">Hoewel ik akkoord kan gaan met het voorstel vaartuigen te gebruiken die minder brandstof opslurpen, blijft het toch dringend noodzakelijk goede manieren te vinden om de vissers te helpen deze ernstige crisis te overwinnen en om talloze gezinnen van de dreiging van diepe armoede te redden.</p>
    </intervention>
  </section>
  <section id="creitem25" title="13. Voorbereiding van de Top EU-Rusland (26-27 juni 2008) (debat)">
    <intervention id="3-303" speaker_id="28380" name="De Voorzitter" is_mep="True" mode="spoken">
      <p sl="nl">Aan de orde zijn de verklaringen van de Raad en de Commissie over de voorbereidingen voor de Top EU-Rusland (26 en 27 juni 2008).</p>
    </intervention>
    <intervention id="3-304" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad. − Het is mij een groot genoegen de voorbereidingen te presenteren voor de eenentwintigste Top EU-Rusland, die zal plaatsvinden aan het eind van deze maand, op 26 en 27 juni, in de West-Siberische stad Khanty-Mansiysk.</p>
      <p sl="sl">Het voorzitterschap is van mening dat de naderende topontmoeting beide kanten een goede kans biedt een nieuw hoofdstuk in de relaties te beginnen. We moeten in het bijzonder gebruik zien te maken van de vaart die aan de relaties tussen de EU en Rusland gegeven zou kunnen worden door de recente verkiezing van de Russische president Medvedev .</p>
      <p sl="sl">De voornaamste doelstelling van de top is natuurlijk het op touw zetten van onderhandelingen over de nieuwe raamovereenkomst met Rusland. We zijn heel blij dat de Raad op 26 mei het onderhandelingsmandaat van de EU voor de nieuwe overeenkomst heeft goedgekeurd. In de afgelopen maanden heeft het voorzitterschap, samen met de Commissie, zich op het hoogste niveau zeer ingespannen om te proberen de resterende barrières aan de kant van de EU weg te nemen.</p>
      <p sl="sl">Door middel van onderhandelingen over een nieuwe overeenkomst wil de EU proberen de samenwerking met Rusland op gebieden van wederzijds belang te versterken en de onderwerpen waarover verschillende standpunten bestaan doeltreffender te benaderen. Zoals gewoonlijk biedt de topbijeenkomst een gelegenheid om de vooruitgang bij de verwezenlijking van de vier gemeenschappelijke ruimten. Staat u mij toe de belangrijkste kenmerken ervan kort toe te lichten.</p>
      <p sl="sl">Met betrekking tot de eerste gemeenschappelijke ruimte – de economische ruimte – zal de top zich inspannen voor het mechanisme van vroegtijdige waarschuwing op het terrein van de energie, omdat we volledig willen profiteren van alle mogelijkheden die het biedt. We zullen opnieuw het grote belang van voorspelbare en stabiele regels voor buitenlandse investeringen in Rusland aan de orde stellen. De EU is bovendien van plan te herhalen dat er formele onderhandelingen over een “diepe” en veelomvattende vrijhandelsovereenkomst gestart kunnen worden zodra Rusland het proces van toetreding tot de WTO heeft afgerond.</p>
      <p sl="sl">Met betrekking tot het al lang bestaande probleem van de rechten die moeten worden betaald voor het vliegen over Siberië zal de EU blijven aandringen op ondertekening van de bestaande overeenkomst.</p>
      <p sl="sl">Wat betreft de tweede gemeenschappelijke ruimte – die van vrijheid, veiligheid en recht – is de EU van plan haar zorgen uit te spreken over de situatie met betrekking tot mensenrechten, democratie en de rechtsstaat in Rusland, vooral in verband met de onlangs gehouden verkiezingen. Ik moet hieraan toevoegen dat deze bezorgdheid gedeeld wordt door zowel het voorzitterschap als het Europees Parlement. De topbijeenkomst verschaft ook gelegenheid de vooruitgang bij de uitvoering van de visum- en overnameovereenkomsten te beoordelen.</p>
      <p sl="sl">Met betrekking tot de derde gemeenschappelijke ruimte – externe veiligheid – zal de EU beklemtonen dat er concretere maatregelen nodig zijn voor verdere samenwerking in de gezamenlijke buurlanden. Bovenal proberen we er de nadruk op te leggen dat Rusland moet proberen een oplossing te vinden voor het conflict in de regio Trans-Nistrië en in Georgië. Tegelijkertijd moeten we toejuichen dat Rusland deelneemt aan de operatie EUFOR-Tsjaad en toestemmen in verdere samenwerking binnen het kader van het Europees veiligheids- en defensiebeleid.</p>
      <p sl="sl">Wat de vierde gemeenschappelijke ruimte betreft – onderzoek, onderwijs en cultuur – moet de top de eerste Permanente Partnerschapsraad op het gebied van onderzoek, die in mei plaatsvond in Slovenië, verwelkomen. Tot slot biedt de top de gelegenheid internationale onderwerpen als “bevroren conflicten”, het Miden-Oosten, Iran en Afghanistan aan de orde te stellen.</p>
      <p sl="sl">Dames en heren, ik wil graag met het volgende afsluiten. Op de top zal vooral de nadruk gelegd worden op de inspanningen aan beide kanten om de stabiele en democratische ontwikkeling van de gezamenlijke buurlanden te garanderen. Concrete samenwerking tussen de EU en Rusland binnen het kader van de gezamenlijke buurlanden is wezenlijk voor het aanpakken van problemen die voor beide partijen belangrijk of zorgwekkend zijn, in het bijzonder “bevroren conflicten”.</p>
      <p sl="sl">Hiermee sluit ik af. Ik zal het debat met belangstelling volgen.</p>
      <a text="(Applaus)"/>
    </intervention>
    <intervention id="3-305" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie. − Mijnheer de Voorzitter, nu er een nieuwe Russische president is, zoals net is gezegd, en we ook eindelijk een mandaat hebben om over een nieuwe overeenkomst met Rusland te onderhandelen, denk ik dat we de gelegenheid hebben dit wezenlijke partnerschap met ons grootste buurland opnieuw te definiëren op basis van een aantal gemeenschappelijke belangen. Verbetering van de relatie tussen de EU en Rusland is een van de belangrijkste uitdagingen voor het Europese buitenlandse beleid; dat weten we allemaal.</p>
      <p sl="en">Het op gang brengen van onderhandelingen zal het belangrijkste thema zijn van de eerste topbijeenkomst tussen de EU en Rusland met de heer Medvedev als president, eind juni in Khanty-Mansiysk. Direct erna zullen de onderhandelaars beginnen met hun eerste zitting.</p>
      <p sl="en">De nieuwe overeenkomst tussen de EU en Rusland geeft ons de gelegenheid het juridische raamwerk, de basis van onze relatie, bij de tijd te brengen, zodat de enorme veranderingen in zowel Rusland als de EU erin doorklinken; we zijn immers sterk veranderd sinds het aangaan van het huidige partnerschap en de huidige samenwerkingsovereenkomst in 1990. Ik ben van mening dat een nieuwe overeenkomst er ook toe zal bijdragen dat het potentieel van onze relatie ontsloten wordt, want er is een enorm potentieel, en dat de belangen van onze lidstaten veel krachtiger behartigd worden.</p>
      <p sl="en">De kenmerken ervan moeten zijn: resultaatgerichte politieke samenwerking, diepgaande economische integratie, een eerlijke concurrentiesituatie voor onze relaties op het gebied van energie waarvoor ten minste de principes uit het Verdrag inzake het Energiehandvest vastgelegd zouden moeten worden, en steeds nauwere relaties op het gebied van vrijheid, veiligheid en recht en een geleidelijke openstelling van onze onderwijs- en wetenschapsstelsels voor elkaar.</p>
      <p sl="en">Tegelijkertijd moeten we met Rusland blijven samenwerken op het terrein van de vier gemeenschappelijke ruimten, zoals de fungerend voorzitter van de Raad zojuist zei, en op het terrein van de routekaarten. Ze bestaan uit een breed scala aan maatregelen waardoor aan dit strategische partnerschap concreet uiting gegeven wordt.</p>
      <p sl="en">De nieuwe overeenkomst moet ook zorgen voor het wettelijke kader om in de toekomst op die maatregelen te bouwen.</p>
      <p sl="en">De top zal ook de gelegenheid bieden om uit de eerste hand van president Medvedev te vernemen welke prioriteiten hij voor Rusland ziet in de relatie met de EU. Ik vind dat we altijd moeten kijken naar wat hij heeft gezegd, bijvoorbeeld in een belangrijk interview in de Financial Times , waarin hij zei dat hij meer rechtsstaat wil in Rusland en ook meer modernisering van de Russische economie. Natuurlijk beoordelen we hem op zijn daden.</p>
      <p sl="en">Natuurlijk zal er aan het begin een sterke continuïteit in het Russische beleid zijn, maar de nieuwe president heeft zijn toewijding aan de rechtsstaat en de modernisering van de Russische economie onderstreept en ik vind dat we hem moeten aanmoedigen aan al zijn woorden duidelijke daden te koppelen, en wel op korte termijn.</p>
      <p sl="en">Terwijl we onze gezamenlijke belangen proberen te realiseren, moeten we ons toch duidelijk en vastbesloten blijven uitspreken over democratie en mensenrechten. We zullen Rusland blijven herinneren aan de beloftes die we beide hebben ondertekend, in het bijzonder binnen de Raad van Europa en ook binnen de OVSE.</p>
      <p sl="en">We werken vaak nauw samen met Rusland bij de aanpak van internationale problemen, bijvoorbeeld als leden van het Midden-Oosten-kwartet – het is heel waarschijnlijk dat we volgende week weer in Berlijn zijn –, maar zoals onze collega zei: we moeten ook een Rusland zien dat een positieve agenda nastreeft met zijn andere buren. Het is dus waar dat we bang zijn dat de recente Russische manoeuvres in Georgië de stabiliteit in de regio zouden kunnen ondermijnen. Tijdens mijn bezoek aan Moskou ongeveer tien dagen geleden heb ik daarom een heel lang gesprek gehad met minister van Buitenlandse Zaken Lavrov, waarin ik dit belangrijke onderwerp heb besproken.</p>
      <p sl="en">We moeten met Rusland geleidelijk en op hoog niveau een doorlopende, niet-confronterende dialoog aangaan over alle aspecten van conflictoplossing, inclusief aspecten van vredeshandhaving en “vredesmechanismen”, want het is duidelijk dat Rusland een zeer belangrijke speler blijft wat betreft de vredesinspanningen inzake de “bevroren conflicten”.</p>
      <p sl="en">Aan de andere kant is men in Tbilisi natuurlijk zeer bezorgd over de handhaving van de territoriale integriteit van Georgië en we zullen tijdens de topbijeenkomst zeker duidelijk aangeven dat de soevereiniteit en territoriale integriteit van Georgië en Oekraïne gerespecteerd moeten worden. Toch moeten we ook pragmatisch en realistisch zijn en van de kant van Georgië een geïntegreerde aanpak hanteren.</p>
      <p sl="en">In mijn regelmatige contacten met zowel Georgië als Rusland dring ik inderdaad aan op pragmatisch handelen en op de noodzaak een eind te maken aan het stellen van voorwaarden die elkaar uitsluiten; die werken niet.</p>
      <p sl="en">Afsluitend: de Top EU-Rusland is een kans een constructieve relatie met de nieuwe regering op te bouwen en daarbij onze waarden te verdedigen en onze gemeenschappelijke belangen te bevorderen. Ik kijk uit naar uw bijdragen en naar de discussie in dit Huis.</p>
      <a text="(Applaus)"/>
    </intervention>
    <intervention id="3-306" speaker_id="4521" name="Charles Tannock" is_mep="True" mode="spoken">
      <p sl="en">namens de PPE-DE-Fractie. – Mijnheer de Voorzitter, de relaties tussen de EU en Rusland worden gezien als behorend tot de grootste uitdagingen voor de EU en de meningen in dit Parlement lopen zeer uiteen over de vraag of we Rusland onder zijn nieuwe president Medvedev, wat in het Russisch “beer” betekent, hard tegemoet moeten treden en recht in de ogen zien of dat we het afwisselend stroop om de mond moeten smeren of z’n vet geven.</p>
      <p sl="en">Toch moeten we hem het voordeel van de twijfel gunnen voor zijn nuttige opmerkingen over verbetering van de rechtsstaat, mensenrechten en corruptiebestrijding – nu de EU meer betrokken is bij het strategische partnerschap en de nieuwe PSO met wat nog steeds het grootste land in de wereld is, een land met een vernieuwd zelfvertrouwen dankzij zijn door de minerale hulpbronnen veroorzaakte triljoendollareconomie.</p>
      <p sl="en">Prioriteiten voor de top moeten onder andere zijn energiezekerheid, omdat we een betrouwbare handelspartner zijn voor olie en gas, maar ook, nu Rusland binnenkort tot de WTO toetreedt, rechtszekerheid met betrekking tot buitenlandse investeringen in Rusland voor westerse ondernemingen in natuurlijke hulpbronnen.</p>
      <p sl="en">We moeten erop vertrouwen dat Rusland de soevereiniteit en territoriale integriteit van zijn naaste buren eerbiedigt en binnen de VN meehelpt de problemen in het Midden-Oosten en de verspreiding van kernenergie in Iran en Noord-Korea op te lossen.</p>
      <p sl="en">Rusland speelt een sleutelrol in de westelijke Balkan, ook bij het oplossen van de kwestie Kosovo, en moet niet bang hoeven te zijn dat de NAVO Oekraïne en Georgië inlijft; Rusland zou zelfs kunnen bijdragen aan de verbetering van het onderdrukkende politieke klimaat in zijn buurland Wit-Rusland.</p>
      <p sl="en">Er is op de top in Khanty-Mansiysk heel wat te bespreken. Laten we hopen dat het nieuwe duo Poetin-Medvedev in een geest van verzoening aan de onderhandelingen begint en dat de nee-stem van de Ieren niet het eind betekent van de gezamenlijke EU-inspanningen van de 27 lidstaten tegenover Rusland.</p>
    </intervention>
    <intervention id="3-307" speaker_id="1952" name="Jan Marinus Wiersma" is_mep="True" mode="spoken">
      <p sl="en">namens de PSE-Fractie. – Mijnheer de Voorzitter, ik wil graag reageren op de woorden van de fungerend voorzitter en de commissaris. Wij hopen ook, nu er een nieuwe Russische president is en ook eindelijk een mandaat voor onderhandelingen over een nieuwe overeenkomst met Rusland, dat er een positievere periode van samenwerking met de Russen zal aanbreken.</p>
      <p sl="en">In de afgelopen tien jaar is de onderlinge afhankelijkheid tussen de Europese Unie en Rusland enorm gegroeid. Daarom denk ik dat het goed is een duidelijk mandaat te hebben als we met Rusland werken, zodat er een concrete omschrijving is van het werk dat we in de vier in de afgelopen jaren ontwikkelde gemeenschappelijke ruimtes willen doen. Natuurlijk willen we de nieuwe mogelijkheden ook gebruiken om in de internationale arena partners te blijven – en dat partnerschap misschien te intensiveren.</p>
      <p sl="en">We moeten ook werken aan een veilig en transparant raamwerk voor de relaties op het gebied van energie, natuurlijk inclusief de handelsrelaties, en aan verbetering van het investeringsklimaat in Rusland, waarbij toelating tot de WTO heel nuttig zou kunnen zijn.</p>
      <p sl="en">Ik vind ook dat we samen moeten werken om het mogelijk te maken dat we aan de problemen in de gezamenlijke buurlanden werken. We hebben het al gehad over Trans-Nistrië en de Kaukasus, maar we moeten ook bestuderen hoe we in de nabije toekomst een soort compromis kunnen vinden over Kosovo.</p>
      <p sl="en">Bovendien moeten we noodzakelijke en doeltreffende mechanismen bedenken waarmee we schendingen van mensenrechten kunnen aanpakken en – om het positief uit te drukken – bij kunnen dragen aan de bevordering van de rechtsstaat in Rusland.</p>
      <p sl="en">Ik wil graag twee afsluitende opmerkingen maken. We hebben dit al veel vaker gezegd, maar ik wil graag nogmaals benadrukken dat we met één mond moeten spreken als we deze onderhandelingen willen laten slagen. Verder – en dat heb ik ook al eerder gezegd – moeten we een beetje praktisch blijven. We hebben beperkte mogelijkheden: Rusland is geen aspirant-lid, het wil niet tot de Europese Unie toetreden, maar het gaat zijn eigen weg. Het wil samenwerken en niet integreren. Ik vind dat we dat goed voor ogen moeten houden bij onze contacten en besprekingen met de Russen in de komende jaren.</p>
    </intervention>
    <intervention id="3-308" speaker_id="28387" name="Janusz Onyszkiewicz" is_mep="True" mode="spoken">
      <p sl="pl">namens de ALDE-Fractie . – De komende Top EU-Rusland is voor de leiders van de EU-lidstaten de eerste gelegenheid kennis te maken met de na de verkiezingen benoemde nieuwe Russische gezagsdragers. Daarom is de top een uitgelezen kans meer te weten te komen over de richting van het Russische beleid en de uitvoering ervan.</p>
      <p sl="pl">Enige informatie over dit beleid kan afgeleid worden uit de toespraak van president Medvedev in Berlijn. Het wekt hoop dat enkele uitspraken erin verwezen naar het bestrijden van corruptie en het regeren in een rechtsstaat. Het probleem is dat president Poetin, de voorgang van de heer Medvedev, aan het begin van zijn regeerperiode ongeveer hetzelfde zei, en we weten allemaal hoe dit zich heeft ontwikkeld en hoe de situatie nu is. Ook bleek uit die toespraak een kijk op de wereld die verschilt van de visie die we graag hadden willen horen. In de door de heer Medvedev gepresenteerde visie werd de rol van de Europese Unie, of – preciezer – van de lidstaten van de Unie, gereduceerd tot die van economische partner van Rusland. Laatstgenoemd land stelt zich voor politieke activiteiten te ontplooien in een heel wat groter gebied, van Vancouver tot Vladivostok.</p>
      <p sl="pl">Er is nog een tweede onderwerp dat het waard is genoemd te worden. Het is een nogal specifiek onderwerp, maar wel urgent, en het betreft de relatie tussen Rusland en Georgië. Krachtens een in 1994 gesloten overeenkomst zijn er met een mandaat van het Gemenebest van Onafhankelijke Staten – een verbond van postsovjetstaten – Russische troepen gelegerd in Abchazië. Abchazië maakt deel uit van Georgië. Er zijn sterke aanwijzingen dat die troepen geen vredeshandhavende rol spelen en dat ze feitelijk partij zijn in het conflict tussen Abchazische separatisten en de regering van Georgië, zoals blijkt uit het neerschieten van een onbemand Georgisch vliegtuig door een Russisch vliegtuig. Op basis van een eenzijdige beslissing van de Russische overheid zijn die troepen onlangs aanzienlijk versterkt.</p>
      <p sl="pl">Het zou een groot verschil maken als de Europese Unie als een betrouwbaar en geloofwaardig geheel bij de oplossing van dit conflict betrokken zou raken.</p>
    </intervention>
    <intervention id="3-309" speaker_id="28233" name="Rebecca Harms" is_mep="True" mode="spoken">
      <p sl="de">namens de Verts/ALE-Fractie. – Mijnheer de Voorzitter, het irriteert me een beetje dat er in de toespraken die we over de onderhandelingen en de aanstaande discussies gehoord hebben, maar heel weinig is gesproken over het feit dat Europa geen verenigd of unaniem standpunt heeft over veel onderwerpen die aan de orde zullen komen tijdens deze naar mijn mening belangrijke besprekingen met president Medvedev. Dat heeft vooral betrekking op het hele terrein van het energiebeleid. Naar mijn mening is dit een serieus probleem: we praten heel vaak over onze afhankelijkheid van olie- en gasimporten uit Rusland, maar we hebben er geen gemeenschappelijke strategie voor ontwikkeld. In plaats daarvan proberen de grote lidstaten, individuele lidstaten, hun eigen strategieën op dit terrein erdoor te drukken en is er nog geen werkelijk gezamenlijke Europese strategie over de zekerheid van aanvoer ontworpen met betrekking tot de overeenkomsten met Rusland.</p>
      <p sl="de">Hetzelfde geldt voor een ander, heel delicaat terrein. Ik juich het toe dat behalve Georgië ook de andere conflicten genoemd zijn, dus dat we, als we over Georgië praten, het daarbij ook over Abchazië en Zuid-Ossetië hebben. Er is nog iets wat ik dacht te missen in de inleidende verklaringen van de Raad en de Commissie, namelijk opmerkingen over hoe we nu moeten omgaan met de bevroren conflicten met Rusland na de beslissing over Kosovo. Wij moeten als Parlement daar meer informatie over hebben en als lid van de delegatie die onlangs een bezoek aan Moskou heeft gebracht, ben ik ook zeer geïnteresseerd in het lot van non-gouvernementele organisaties in Rusland. Ze lijden zeer onder de vreselijke wetgeving en ik vind dat u dat onderwerp ook op de agenda zou moeten zetten.</p>
    </intervention>
    <intervention id="3-310" speaker_id="23788" name="Adam Bielan" is_mep="True" mode="spoken">
      <p sl="pl">namens de UEN-Fractie. – Mijnheer de Voorzitter, sinds enige tijd zijn we ons bewust van de zorgwekkende neiging van het Russische bedrijf Gazprom om vroegere leiders van EU-landen aan zich te binden. Het beste voorbeeld hiervan is de heer Schröder,de vroegere Duitse bondskanselier. De heer Schröder tekende eerst een overeenkomst met Rusland over de aanleg van de Nord Stream-gasleiding en nam daarna zitting in de raad van bestuur van het bedrijf. Dezelfde ontwikkelingen zien we in het zuiden van Europa in verband met Gazproms volgende waagstuk: de South Stream-gasleiding. Ik wil er graag op wijzen dat geen enkel westers energiebedrijf zulke nauwe banden met zijn thuisland heeft als Gazprom met het Kremlin. Bij de plannen van Gazprom hebben we te maken met koude, berekenende politiek. De normale marktprincipes gelden hier eenvoudigweg niet.</p>
      <p sl="pl">Het wordt hoog tijd dat de Unie zich dit realiseert en maatregelen neemt om te voorkomen dat een door de staat gefinancierd bedrijf gasleidingen kan gebruiken om politieke druk uit te oefenen. De controle van Rusland over de energievoorraden zal onontkoombaar leiden tot een verdere stijging van de energiekosten in Europa. Rusland zal ook zelfs nog grotere politieke concessies weten te verkrijgen in ruil voor de levering van gas en olie.</p>
      <p sl="pl">Het is heel duidelijk dat de Europese Unie goede relaties met Rusland moet opbouwen, maar om dat goed te doen moet de Unie eenheid tonen, een eenheid die op dit moment ontbreekt. Ik hoop vurig dat de komende topbijeenkomst EU-Rusland een geschikte gelegenheid zal zijn de solidariteit binnen de Europese Unie te laten zien, ondanks de Russsische hegemonie in de energiesector.</p>
    </intervention>
    <intervention id="3-311" speaker_id="28330" name="Vladimír Remek" is_mep="True" mode="spoken">
      <p sl="cs">namens de GUE/NGL-Fractie. – Dames en heren, het doet mij deugd dat de barrières die sommige lidstaten opgeworpen hebben om het op gang brengen van de discussies over de nieuwe partnerschap- en samenwerkingsovereenkomst te blokkeren, eindelijk overwonnen zijn. Na anderhalf jaar, aan de vooravond van de topbijeenkomst, heeft de Commissie eindelijk het mandaat gekregen met Rusland te onderhandelen. Het zou kunnen dat beide partijen daarvan profiteren, maar laten we niet te optimistisch zijn. Als we discussies over ingewikkelde problemen als bijvoorbeeld samenwerking op het gebied van energie, klimaatverandering of veiligheid vanuit ingegraven posities voeren en elkaar van daaruit luidruchtig met (vaak onrealistische) eisen om de oren slaan, die uitmonden in ultimatums, dan komen we nergens. Toch zijn er in ons midden sommige mensen die dat nog steeds niet begrijpen. De logische uitkomst kan dan een patstelling zijn, als bij schaken. Wat we echter nodig hebben is een nieuw niveau in de relaties dat geschikt is voor de eenentwintigste eeuw, en de kans bestaat dat we dat niveau bereiken. Ik vind dat we de belangen van de EU-burgers het best dienen door die kans te grijpen.</p>
    </intervention>
    <intervention id="3-312" speaker_id="34720" name="Bernard Wojciechowski" is_mep="True" mode="spoken">
      <p sl="en">namens de IND/DEM-Fractie. – Mijnheer de Voorziter, Churchill heeft eens gezegd: “Rusland is een raadsel gewikkeld in een mysterie binnenin een puzzel”. De Europese Unie is het eens over wat het van Rusland wil. De vraag is alleen: hoe snel?</p>
      <p sl="en">Het energiebeleid maakt Duitsland blind voor de eisen van Polen en Litouwen. Nord Stream, Depal – het lijkt erop dat alle pijplijnen uit Rusland over de hoofden van de Midden-Europese landen gaan. Dat is geen onuitvoerbaar idee, zoals Gorbatsjov, de perestrojka-man, zei. In de Economist wordt toegegeven dat de Baltische pijplijn in het geheim ontworpen is. De eis van Litouwen om strakkere voorwaarden met betrekking tot energie lijkt daarom ter zake doend. Veel Eurocraten waren daar verbolgen over; ze zagen het als bevestiging van het idee dat de postcommunistische landen er neurotische ideeën op nahouden.</p>
      <p sl="en">Anderzijds dreigt de Duitse minister van Economische Zaken dat zijn land de Europese Commissie niet zal toestaan in achterkamertjes in Brussel besluiten te dicteren. Hij bedoelde daar vast niet de mensenrechten mee, denk ik.</p>
      <p sl="en">Het initiatief van Polen en Zweden tot het vormen van een “oostelijk partnerschap” kan spectaculair zijn. Heldenmoed is goed, maar hersens zijn beter.</p>
      <p sl="en">Tussen de EU en Rusland bestaat er een wat onbehaaglijk partnerschap. Het heeft zonder Polen geen kans van slagen, want Polen is zowel over land, water als via de lucht de natuurlijke buur van Rusland. Dat is iets waar aan alle kanten rekening mee moet worden gehouden, vooral nu het Verdrag van Lissabon een slag toegebracht is en de vallende stenen alles wat in de weg staat zouden kunnen beschadigen. Goede voornemens zijn vruchteloze pogingen als men zich in de zaken van soevereine staten mengt.</p>
      <p sl="en">“Misschien is er een sleutel tot Rusland. Die sleutel is het Russische nationaal belang”, zei Churchill ook. De stelling “In Rusland is niets onmogelijk behalve hervormingen” lijkt niet meer van toepassing te zijn. Hoe de aanpak ook moge zijn, het is noodzakelijk dat de EU met Rusland samenwerkt en vice versa.</p>
    </intervention>
    <intervention id="3-313" speaker_id="1164" name="Bruno Gollnisch" is_mep="True" mode="spoken">
      <p sl="fr">Mijnheer de Voorzitter, dames en heren, zoals de heer Wojciechowski, de vorige spreker, al zei, de betrekkingen met Rusland zijn bijzonder broos en zitten vol valkuilen. Ik begrijp de houding van onze collega’s uit Midden- en Oost-Europa en de Baltische staten wel, want zij hebben sterk geleden onder de Russische overheersing tijdens het regime van de Sovjet-Unie. Dat was een hardvochtig, onderdrukkend regime, dat nu gelukkig verdwenen is. Ik vind dat we deze kans moeten grijpen vriendschappelijkere relaties met het grote Russische volk aan te knopen. Het staat buiten kijf dat Russen Europeanen zijn en in sommige opzichten ook de poortwachters van Europa. Rusland wordt met dezelfde problemen geconfronteerd als wij, want het heeft te maken met een dalend geboortecijfer. Bovendien zou de enorme oppervlakte van Siberië wel eens heel aantrekkelijk kunnen zijn voor de anderhalf miljard Chinezen die vinden dat een deel van dat gebied hen ontstolen is.</p>
      <p sl="fr">Ik ben van mening dat de eventueel bestaande en voortdurende misverstanden tussen de EU en Rusland, die hopelijk op 14 november tijdens de Top EU-Rusland uit de weg geruimd zullen worden, voor een deel aan onszelf te wijten zijn. Wij hebben ons op sleeptouw laten nemen door de Amerikanen en zijn opnieuw – ik spreek hier voor Frankrijk – tot de Noord-Atlantische Verdragsorganisatie, de NAVO, toegetreden, die in reactie op het Warschaupact is opgericht. Op het moment dat het Warschaupact verdween, is Rusland naar mijn mening terecht wantrouwig geworden over onze bedoelingen en ik zou graag willen dat die misverstanden aan beide kanten opgehelderd zouden worden.</p>
    </intervention>
    <intervention id="3-314" speaker_id="1263" name="Elmar Brok" is_mep="True" mode="spoken">
      <p sl="de">Mijnheer de Voorzitter, commissaris, mijnheer de fungerend voorzitter, aangezien een aantal collega’s die tegen het Verdrag van Lissabon zijn opgeroepen hebben tot een uniform beleid tegenover Rusland, wil ik graag uw geheugen opfrissen: in Moskou werden na het bekend worden van de uitkomst van het Ierse referendum de champagneflessen opengetrokken, omdat die uitkomst beschouwd werd als een nieuw bewijs voor de zwakte van Europa en Rusland daardoor gewoon weer met afzonderlijke landen zaken zou kunnen doen.</p>
      <p sl="de">Ik ben blij dat we nu kunnen onderhandelen over de partnerschaps- en samenwerkingsovereenkomst, waarin belangrijke kwesties als de energiezekerheid aan de orde worden gesteld. Het Verdrag van Lissabon zal ons de bevoegdheid geven dit onderwerp, en ook de kwestie van de mensenrechten, te behandelen.</p>
      <p sl="de">Ik ben er zeker van dat het Sloveense voorzitterschap, net als bondskanselier Merkel. de belangen van Europa zal behartigen en dat bondskanselier Merkel zelf in Sochi voor de mensenrechten en politieke belangen zal opkomen. Ik denk dat het een succes wordt en we moeten de heer Medvedev herinneren aan wat hij zelf gezegd heeft, namelijk dat staten beoordeeld moeten worden op de mate waarin de democratie en de rechtsstaat ontwikkeld zijn. We moeten zijn opmerkingen serieus nemen, maar we moeten ook duidelijk maken dat Rusland en wij gedeelde belangen hebben, en niet alleen op het terrein van de energietoevoer waar we zekerheid over moeten hebben. Rusland is tenslotte lid van de Veiligheidsraad. Hoe kunnen we de verbreiding van massavernietigingswapens een halt toeroepen als we Rusland niet aan onze kant krijgen, of het nu gaat om Iran, het Midden-Oosten of andere regio’s? Dat moet duidelijk worden. Aan de andere kant moet Rusland niet te veel macht naar zich toetrekken via Gazprom. De Russen moeten zich aan dezelfde concurrentieregels onderwerpen als iedereen.</p>
      <p sl="de">Nog een afsluitende opmerking: als wij met Rusland gemeenschappelijke belangen in het kader van een strategisch partnerschap nastreven, moet het duidelijk zijn dat er geen ruimte meer is voor een “near abroad” -beleid of invloedssferen. In een Europa van onafhankelijke staten moet elk land krachtens de Overeenkomst van Helsinki het recht hebben naar eigen inzicht wel of niet tot een alliantie toe te treden. Geen enkel ander land heeft een vetorecht over onafhankelijke beslissingen die door een Europees land genomen worden. Ook dat moet heel duidelijk gemaakt worden.</p>
    </intervention>
    <intervention id="3-315" speaker_id="2295" name="Hannes Swoboda" is_mep="True" mode="spoken">
      <p sl="de">Mijnheer de Voorzitter, veel collega’s in dit Huis komen uit landen die slechte ervaringen hebben met de Sovjet-Unie. De commissaris en ik komen allebei uit een land met zowel goede en slechte ervaringen met de ter ziele gegane Sovjet-Unie. Het Rusland van vandaag lijkt in sommige opzichten op de oude USSR. Toch is het een nieuw Rusland met nieuwe mogelijkheden.</p>
      <p sl="de">Het gaat er nu om dat we ons uiterste best moeten doen het zover te krijgen dat een nieuw Rusland ons niet langer aan de voormalige Sovjet-Unie doet denken. Darvoor zijn twee dingen nodig, namelijk een duidelijke en ondubbelzinnige houding en de bereidheid met dit nieuwe Rusland een dialoog aan te gaan. Tegenover het probleem Kosovo staan we bijvoorbeeld anders dan Rusland, maar we moeten er toch met Rusland over praten om de problemen op te lossen. Het nabuurschapsbeleid is nog een voorbeeld; wij kunnen de buurlanden andere dingen aanbieden dan Rusland, dat nog vaak een imperialistische houding tegenover deze naaste buren aanneemt.</p>
      <p sl="de">Als we deze landen willen helpen, dan moeten we duidelijke steun geven aan bijvoorbeeld Georgië, maar we moeten er ook met Rusland over praten hoe we tot een vreedzame oplossing van die conflicten kunnen komen, of het nu gaat om Abchazië of Zuid-Ossetië.</p>
      <p sl="de">Met betrekking tot energie moeten we zorgen voor eigen hulpbronnen; we hebben bijvoorbeeld een Nabucco-gasleiding nodig om in een sterkere onderhandelingspositie met Rusland te komen. Toch is het wel noodzakelijk dat we met Rusland over energie en andere kwesties onderhandelen. Mijn fractie en ik sluiten dus de mogelijkheid niet uit dat we beide dingen nodig hebben: een duidelijke en ondubbelzinnige houding én een onafhankelijk beleid. Vanuit die sterke positie kunnen we dan onderhandelingen en besprekingen met Rusland aangaan. Ik hoop dat we ons doel kunnen bereiken.</p>
    </intervention>
    <intervention id="3-317" speaker_id="28262" name="Henrik Lax" is_mep="True" mode="spoken">
      <p sl="sv">Op de topbijeenkomst zal energie een belangrijk gespreksonderwerp zijn. De EU heeft gas uit Rusland nodig en Rusland heeft inkomsten nodig uit export naar Europa. De top kan een belangrijke rol spelen bij de beslissing of de Nord Stream-gasleiding van Rusland via de Baltische staten naar Duitsland werkelijkheid wordt.</p>
      <p sl="sv">Het is mogelijk dat dit project ernstige schade toebrengt aan het kwetsbare ecosysteem van de Oostzee, maar het project wordt het meest bedreigd door het gebrek aan vertrouwen tussen Rusland en de landen rondom de Oostzee. Als de gasleiding gerealiseerd wordt, zijn er van twee kanten duidelijke maatregelen nodig om het vertrouwen op te bouwen, namelijk van Rusland en van Duitsland. Rusland moet onder andere het Verdrag van Espoo ratificeren, dat de verdeling van bevoegdheden regelt bij internationale projecten die waarschijnlijk effect hebben op het milieu in buurlanden, en Rusland moet ophouden te praten over deelname van marine en leger aan de aanleg van de pijplijn. Dat zal nooit toegestaan worden, zeker niet in de Finse territoriale wateren. Aan de andere kant moet Duitsland eerst erkennen dat het project alle EU-lidstaten rondom de Oostzee raakt en dus een gemeenschappelijke zaak van de EU is. Verder moet Duitsland zich solidair tonen met Polen en de drie Oostzee-staten en ze ervan overtuigen dat de levering van energie naar die landen niet onder het project zal lijden. Duitsland moet zich houden aan de resolutie waarover we nu aan het discussiëren zijn, waarin staat dat de EU één lijn moet trekken met betrekking tot Rusland en grootschalige energieprojecten. De gasleiding mag de interne markt van de EU niet in gevaar brengen. De EU, en niet Gazprom in Rusland, moet de regels met betrekking tot de handel in energie op de interne markt stellen.</p>
    </intervention>
    <intervention id="3-318" speaker_id="28616" name="Ģirts Valdis Kristovskis" is_mep="True" mode="spoken">
      <p sl="lv">Dames en heren, commissaris Ferrero-Waldner wil ons in haar toespraak laten geloven dat de resolutie van het Parlement een schoolvoorbeeld is van politieke correctheid, ja, zelfs een soort kniebuiging voor de nieuwe president van Rusland, de heer Medvedev. We moeten echter niet vergeten dat minister-president Poetin – de president en de heer Poetin – in werkelijkheid een en dezelfde persoon zijn en dat hij een “verdeel- en-heerspolitiek” voert die rechtstreeks op de EU-lidstaten gericht is. Onder zulke omstandigheden is het heel belangrijk dat de partnerschapsovereenkomst succes heeft. De Europese Unie mag geen zwakte tonen. Bij de onderhandelingen moet zij demonstreren dat de eenheid en solidariteit van de lidstaten een sterk punt zijn. De wisselvalligheid die Rusland tot nu toe heeft laten zien moet minder worden en de EU moet bevorderen dat er een geïntegreerde markt komt en vrije toegang tot de infrastructuur en investeringen in Rusland. De EU moet eisen dat Rusland de voorwaarden van de Wereldhandelsorganisatie accepteert. We moeten het gezamenlijke standpunt van de EU over strategische thema’s wat betreft landen met ondemocratische regimes versterken. De Europese Unie moet laten zien dat zij een bolwerk van democratie en gemeenschappelijke waarden blijft.</p>
    </intervention>
    <intervention id="3-319" speaker_id="28325" name="Sylwester Chruszcz" is_mep="True" mode="spoken">
      <p sl="pl">Mijnheer de Voorzitter, de bijeenkomst in Siberië van vertegenwoordigers van de Europese Unie en Rusland zou een ontmoeting moeten zijn tussen vrienden die werkelijk begrip nastreven. Als we de betrekkingen willen verbeteren, moeten we onze partner serieus behandelen. Ik heb in dit Huis horen zeggen dat de Europese Unie Rusland een lesje zou moeten leren over de regels van de democratie. In Brussel is er echter ook sprake van een democratisch tekort. Ik heb in deze Kamer ook de uitkomsten van het Ierse referendum in twijfel horen trekken.</p>
      <p sl="pl">In dit Huis werd ook gezegd dat leden van het Parlement bezorgd zijn over de situatie in Georgië. Is dat niet het toppunt van hypocrisie? De ene dag wordt de territoriale integriteit van Servië geschonden door de erkenning van Kosovo en de volgende dag wordt de inwoners van Abchazië het recht op onafhankelijkheid ontzegd en krijgen ze te horen dat er voor hun land andere regels gelden. Dames en heren, u moet goed begrijpen dat het Stalin was die Abchazië overweldigde en het bij Georgië voegde. Heden ten dage moeten we niet in een wereld verstrikt raken die we niet begrijpen. Ik vind dat we, als we met de Russen te maken hebben, niet alleen hun geschiedenis, maar ook hun mentaliteit moeten begrijpen. Het is duidelijk dat Rusland op dit moment een goede regering heeft. Voor de mensen in Rusland wordt het leven beter en Rusland is bezig een democratisch land te worden. De belerende toon van EU-officials komt niet te pas. In Moskou wordt daar alleen maar met irritatie en spot op gereageerd.</p>
    </intervention>
    <intervention id="3-320" speaker_id="1122" name="Ria Oomen-Ruijten" is_mep="True" mode="spoken">
      <p sl="nl">Voorzitter, mevrouw de commissaris, alleen als je met elkaar spreekt, voorkom je misverstanden. Dat met elkaar spreken gaat nu intens gebeuren, want we gaan de dialoog aan met de Russische Federatie, wanneer we over het partnerschaps- en samenwerkingsverdrag gaan spreken. Het is goed dat de onderhandelingen nu gaan beginnen. Er is in de afgelopen tien jaar, zowel in Rusland als in de Europese Unie ongelooflijk veel veranderd, maar we zijn ook meer dan ooit afhankelijk van elkaar geworden. Daarom zijn goede bindende afspraken over energie, maar ook over klimaatverandering voor beiden noodzakelijk. Voorzitter, bij die afspraken mogen we ook een aantal klassiekers niet vergeten. Hoewel sommige collega’s misschien twijfels hebben, moeten we nu juist inzetten op gemeenschappelijke waarden, zoals versterking van de rechtsstaat, bestrijding van corruptie alsook het belang van een onafhankelijk maatschappelijk debat in Rusland zelf.</p>
      <p sl="nl">Voorzitter, de onderhandelingen zullen niet eenvoudig zijn. Een nieuw akkoord hoeft, wat mij betreft, geen encyclopedie te worden, maar het moet wel een aantal heel essentiële onderwerpen voor beide partners bindend vastleggen.</p>
      <p sl="nl">Voorzitter, we kunnen niet wachten tot het akkoord er ligt, want er moeten ook op een aantal andere punten nu al positieve geluiden uit het Kremlin komen; ik maak me echter ook zorgen over een aantal ontwikkelingen. Ik noem hier Tsjetsjenië, ik noem hier de zaak TNK versus BP en ook Abchazië. Ik zou van het voorzitterschap willen weten, wat u nu precies bedoelt met joint action.</p>
    </intervention>
    <intervention id="3-321" speaker_id="34232" name="Kristian Vigenin" is_mep="True" mode="spoken">
      <p sl="bg">Mijnheer de Voorzitter, mevrouw de commissaris, collega’s, ik wil graag beginnen met te zeggen dat de wereld tegenwoordig heel erg veranderd is en dat het denken in verschillende blokken iets van het verleden is. Ook Rusland is sterk veranderd. Het Rusland van juni 2008 verschilt bijvoorbeeld sterk van het Rusland van juni 2000. De Europese Unie staat voor de taak een nieuw soort relatie op te bouwen en te ontwikkelen waarvoor vanuit het verleden geen blauwdruk bestaat. Deze relatie moeten we ontwikkelen vanuit het duidelijke inzicht dat er veel meer dingen zijn die ons binden dan die ons scheiden. Er zijn veel problemen die we alleen in samenwerking met Rusland kunnen oplossen, ook wereldwijde problemen als klimaatverandering, honger, pandemieën en terrorisme. Andere problemen zijn van nature regionaal, maar hebben toch een enorme betekenis voor de Europese Unie, zoals energiezekerheid, relaties op het gebied van handel en economie, relaties met gemeenschappelijke buren. Sommige onderwerpen scheiden ons: mensenrechten, vrijheid van meningsuiting, de opvattingen over democratie en democratische stelsels. We moeten echter heel pragmatisch zijn en in de dialoog niet de confrontatie zoeken maar ons richten op gemeenschappelijke doelen.</p>
      <p sl="bg">Het is een feit dat het wantrouwen zich in de afgelopen jaren heeft opgestapeld, maar we hebben nu de gelegenheid een dialoog te beginnen met de nieuwe bewoner van het Kremlin. Ik wil graag uw aandacht voor de rol van Rusland in de westelijke Balkan. Ik vind dat we een heel actieve dialoog nodig hebben om Rusland te betrekken bij het zoeken van oplossingen voor de problemen in die regio, om het land ervan te overtuigen dat het de EU-inspanningen voor stabiliteit op de lange termijn te bereiken moet steunen, bijvoorbeeld door de EULEX-missie in Kosovo. Ik wil ook graag dat tijdens de topbijeenkomst gesproken wordt over de Russische rol in het Zwarte Zeegebied. Naar mijn mening ligt het aan ons of de verdeel-en-heerspolitiek wordt toegepast.</p>
    </intervention>
    <intervention id="3-322" speaker_id="23830" name="István Szent-Iványi" is_mep="True" mode="spoken">
      <p sl="hu">Mijnheer de Voorzitter, commissaris, in zijn inaugurele rede betuigde president Medvedev zijn loyaliteit aan de democratie en zei hij dat hij de terugkeer van de rechtsstaat als zijn belangrijkste opdracht beschouwde. Als dit niet slechts loze woorden zijn en hij dit werkelijk voor elkaar krijgt, is er een gerede kans dat de betrekkingen met Rusland aanzienlijke verbeteren. We hebben bescheiden verwachtingen, maar we zijn open en optimistisch. Een Rusland dat een standvastige en betrouwbare partner is die helpt bij het oplossen van vastgelopen conflicten en bij het voorkomen van de verspreiding van kernwapens, is voor ons van fundamenteel belang. Wij zien Rusland als een partner, maar zij moeten ook beslissen of ze ons als partner beschouwen of als een stel rivalen die tegen elkaar opgestookt of uitgespeeld kunnen worden. Wij juichen het plan voor een nieuwe partnerschapsovereenkomst tussen de EU en Rusland toe; de overeenkomst zou uitgebreid moeten worden met energieonderwerpen en zou ook de grondbeginselen van het Energiehandvest moeten bevatten. Europa moet bij de onderhandelingen een vastbesloten en eensluidend standpunt innemen om werkelijk resultaat te bereiken.</p>
      <p sl="hu">Ik vind het een goed teken dat de top gehouden wordt in de hoofdstad van Khanty-Mansi. Het is de bedoeling dat in dezelfde periode het wereldcongres van Finoegrische volkeren daar ook gehouden wordt. Ik hoop dat dat niet zomaar een eenmalig gebaar is van Rusland naar de Finoegrische volkeren, maar dat Rusland oprecht van plan is de situatie van de Finoegrische volkeren te verbeteren en hun rechten te waarborgen. Wat dat betreft wil ik commissaris Ferrero-Waldner en de Commissie vragen haast te maken met het werk voor de uitvoering van de “voorbereidende maatregelen” voor hulp aan de Finoegrische volkeren, want wij hebben het idee dat de tekorten op dat gebied enorm zijn. Dank u.</p>
    </intervention>
    <intervention id="3-323" speaker_id="28617" name="Inese Vaidere" is_mep="True" mode="spoken">
      <p sl="lv">Dames en heren, het Russische ministerie van Buitenlandse Zaken heeft een uitgebreide strategie ontworpen over de manier waarop gebruikgemaakt kan worden van landgenoten binnen de Europese Unie, met name de Baltische staten, om de politieke en economische invloed van Rusland te vergroten. President Medvedev heeft onlangs een besluit getekend waarin voor “niet-burgers” van Letland en Estland inreisvisa voor Rusland afgeschaft worden, wat betekent dat ze eigenlijk als Russische burgers erkend worden. “Niet-burgers”, die voor het verkrijgen van burgerschap alleen maar een beetje van de lokale taal hoeven te leren, krijgen dus veel grotere privileges dan burgers en zullen zich dus minder gestimuleerd voelen het burgerschap aan te vragen. Die maatregel is, net als de oproep hen stemrecht te geven bij lokale verkiezingen, een werkelijke hindernis voor de integratie van niet-burgers. De “geleide democratie” in Rusland zorgt steeds vaker voor beperkingen van de persvrijheid, de vrijheid van meningsuiting en de vrijheid van vergadering. De echte democraten in Rusland hebben bij verschillende gelegenheden om steun gevraagd, zowel door oproepen aan het Subcomité mensenrechten als bij het bezoek aan Moskou. Het geplande pragmatisme van de resolutie heeft ons echter onze principes doen vergeten, al berust in de praktijk alle economische groei in Rusland op onze betalingen voor levering van energie.</p>
    </intervention>
    <intervention id="3-324" speaker_id="28359" name="Jana Bobošíková" is_mep="True" mode="spoken">
      <p sl="cs">Dames en heren, de Europese Unie – en daarmee bedoel ik de Raad – moet duidelijk omschrijven hoe ze denkt over de betrekkingen met Rusland. Het moet duidelijk zijn of onderhandelingen over bijvoorbeeld levering van gas, Kosovo, vrijheid van meningsuiting en mensenrechten door afzonderlijke lidstaten gevoerd worden of dat er kans is op overeenstemming, althans op basisniveau, over enkele gemeenschappelijke belangen. Ik ben van mening dat het in de belang van de burgers is dat de Unie in onderhandelingen met Rusland met één stem spreekt. Dat is helaas niet het geval. We moeten aandringen op de vorming van een stabieler zakelijk en politiek klimaat in Rusland, waarin er minder invoerbarrières zijn en investeerders uit de Unie meer ruimte hebben om te investeren. Dat zou bevorderd kunnen worden als Rusland lid werd van de Wereldhandelsorganisatie. We zouden natuurlijk allemaal krachtig moeten aandringen op eerbiediging van menselijke grondrechten en vrijheden als onderdeel van een dergelijk partnerschap. De Unie – een sterk, uit vele delen bestaand geheel – en Rusland – een supermacht – moeten ophouden zich te gedragen als twee steden die door niets anders verbonden zijn dan door een smalle weg en een gasleiding. Allebei moeten ze streven naar een betere wederzijdse economische integratie en hun partnerschap moet een verstandshuwelijk zijn, geen liefdesrelatie.</p>
    </intervention>
    <intervention id="3-325" speaker_id="28424" name="Tunne Kelam" is_mep="True" mode="spoken">
      <p sl="en">Mijnheer de Voorzitter, we juichen de woorden van president Medvedev over het belang van burgerrechten en de rechtsstaat toe, maar de EU moet hem volstrekt duidelijk maken dat de geloofwaardigheid van zijn uitspraken alleen afgemeten kan worden aan Ruslands volledige eerbiediging van de uitspraken van het Europees Hof voor de Rechten van de Mens en aan zijn bijdrage aan de hervorming van dat orgaan.</p>
      <p sl="en">Het belangrijkste startpunt voor het nastreven van betere betrekkingen is eenheid onder de EU-lidstaten. Wij beklemtonen vooral de noodzaak van het geven van prioriteit aan de langetermijnvoordelen van een gemeenschappelijk standpunt boven de mogelijke kortetermijnvoordelen van bilaterale afspraken over afzonderlijke onderwerpen.</p>
      <p sl="en">Deze prioriteiten zijn vooral van belang op het gebied van economie en energie. Daar kan samenwerking op de lange termijn, samen met gelijke toegang tot markten, de infrastructuur en investeringen, alleen bestaan op basis van de beginselen van transparantie en wederkerigheid.</p>
    </intervention>
    <intervention id="3-326" speaker_id="2301" name="Reino Paasilinna" is_mep="True" mode="spoken">
      <p sl="fi">Voorzitter, commissaris, ik heb hier een studie die dit jaar is uitgevoerd over Russische zakenmannen. Verrassend genoeg hebben zij vergelijkbare gedachten als wij. Wat voor soort Rusland zouden zij in 2020 graag willen zien? Tussen 50 procent en 70 procent van hen wil dat Russen in de eerste plaats vrij zijn, in de tweede plaats opgeleid, in de derde plaats geïntegreerd, in de vierde plaats de wet nalevend en in de vijfde plaats in goede gezondheid. Hier zitten geen enkele slechte intenties tussen. Slechts 30 procent van de zakenmannen hoopt rijk te worden. Er is dan ook geen sprake meer van de oligarchieën die wij ons allemaal herinneren.</p>
      <p sl="fi">Rusland is van plan te moderniseren, een doel dat wordt gedeeld door zowel de leiders van het land als het volk. De geïnterviewde zakenmannen hebben dezelfde zorgen als wij: 70 procent van hen denkt dat vergrijzing een groot probleem is, net als wij. Wat corruptie op hoog niveau betreft, ligt het percentage lager, maar corruptie is daar ook zeer gewoon. Meer dan 50 procent is van mening dat de onafhankelijkheid van het gerechtelijke apparaat en burgerrechten belangrijk zijn. Tevens maken ze zich zorgen over lage opleidingsniveaus. Wij kunnen een voorbeeld stellen en hulp bieden in gebieden met een slechte infrastructuur en een hardnekkige bureaucratie. Daarom denk ik dat we, nu we van Rusland afhankelijk zijn voor energie, de kans hebben om onze expertise aan te bieden om de modernisering van het land, wat hun doelstelling is, te bevorderen.</p>
    </intervention>
    <intervention id="3-327" speaker_id="1429" name="Christopher Beazley" is_mep="True" mode="spoken">
      <p sl="en">Voorzitter, commissaris Ferrero-Waldner sprak over het belang om te zorgen voor een goede relatie tussen de EU en Rusland.</p>
      <p sl="en">Bijzonder belangrijk is volgens mij het maatschappelijk middenveld. Ziet deze groep de mogelijkheid om specifieke programma’s te lanceren of projecten die we zouden kunnen overwegen, zoals universitaire of culturele en artistieke uitwisselingen? En zo ja, welke?</p>
      <p sl="en">Ik denk dat het de moeite waard is onze teleurstelling in dit verband te herhalen. De bureaus van de British Council in Sint Petersburg en Ekaterinburg zijn gesloten, tegen alle normale diplomatieke gewoontes in.</p>
      <p sl="en">Tevens heeft het zin van gedachten te wisselen over de energierelatie. Als goede klant staan wij sterk. Gazprom is er duidelijk niet in geslaagd dit Parlement, in de Commissie buitenlandse zaken, de Commissie industrie, onderzoek en energie en in de Commissie verzoekschriften, te overtuigen. Ze moeten de zaak opnieuw bekijken. We hebben behoefte aan een goede relatie waarin we ons niet naïef opstellen, waarin we geen ijdele hoop koesteren en waarin onze Russische partners en collega’s niet achterdochtig zijn en zich niet bedreigd voelen of het idee hebben dat zij agressie moeten tonen.</p>
    </intervention>
    <intervention id="3-328" speaker_id="33990" name="Adrian Severin" is_mep="True" mode="spoken">
      <p sl="en">Voorzitter, de volgende top van de Europese Unie en Rusland zal plaatsvinden tussen een Russische federatie die het voor de wind gaat – zij het slechts tijdelijk – en een EU die niet alleen is geraakt door het Ierse “nee” tegen het Verdrag van Lissabon maar ook door een gebrek aan visie over hoe zij uit deze crisis moet komen.</p>
      <p sl="en">Enerzijds verdeelt Rusland de Europese Unie. Het heeft ons in feite verdeeld in ideologen en pragmatici, in geostrategen die de confrontatie willen aangaan en bemiddelaars, in oude Koude Oorlog-strijders en nieuwe praktische opportunisten.</p>
      <p sl="en">Anderzijds is het een groot probleem dat Rusland geen Europese Unie-beleid heeft, maar liever apart met elk lid van de Unie relaties aangaat. Deze situatie zullen we niet kunnen veranderen voordat we over een daadwerkelijk gemeenschappelijk Europees beleid voor Rusland beschikken. We moeten Rusland vertellen dat, als het goede zaken met ons wil doen en wil profiteren van de wederzijdse openstelling van de markten, een institutionele en politieke interoperabiliteit nodig is die ervoor zorgt dat economisch beleid en geopolitieke strategieën gescheiden blijven.</p>
      <p sl="en">Daarom is een gemeenschappelijke ruimte van gerechtigheid, vrijheid en veiligheid nodig die wordt gekenmerkt door transparantie, verantwoordelijkheid en openheid.</p>
    </intervention>
    <intervention id="3-329" speaker_id="28400" name="Francisco José Millán Mon" is_mep="True" mode="spoken">
      <p sl="es">Voorzitter, de relatie tussen de Europese Unie en Rusland moet opbouwend, maar tevens veeleisend zijn. Rusland is net als wij een lid van de Raad van Europa en moet de beginselen en waarden daarvan dus respecteren.</p>
      <p sl="es">Het verheugt mij dat President Medvedev recentelijk het belang van mensenrechten en de rechtsstaat heeft benadrukt.</p>
      <p sl="es">De Europese Unie en Rusland hebben de potentie om een sterke relatie te ontwikkelen en we staan nu voor de uitdaging te onderhandelen over de nieuwe Partnerschaps- en samenwerkingsovereenkomst, waarmee we sneller vooruitgang zullen kunnen boeken in de zogenoemde “vier gemeenschappelijke ruimtes”.</p>
      <p sl="es">Ik wil graag het belang van een van deze ruimtes benadrukken: economische relaties. Meer dan de helft van de Russische handel wordt gedreven met de Unie. De oprichting van een geïntegreerde markt, met transparante en niet-discriminerende regels zal de economische en handelsrelaties tussen Rusland en de Europese Unie verbeteren en uitbreiden. Ook is meer juridische zekerheid in Rusland essentieel.</p>
      <p sl="es">Dames en heren, Moskou is een belangrijke speler op het internationale toneel. Als permanent lid van de Veiligheidsraad is de medewerking van Moskou essentieel om vrede en stabiliteit in Europa en in de rest van de wereld te bewerkstelligen.</p>
      <p sl="es">Wat de EU betreft, moeten de 27 lidstaten met één stem spreken in hun relaties met Rusland. Alle analisten, waaronder recentelijk nog Mark Leonard in een interessant onderzoek, benadrukken dat het ontbreken van een gemeenschappelijk standpunt schadelijk is voor de Unie …</p>
      <a text="(De spreker wordt door de Voorzitter onderbroken)"/>
    </intervention>
    <intervention id="3-330" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Voorzitter, de aanstaande top maakt een einde aan de al anderhalf jaar durende impasse en zal hopelijk aanzienlijke vooruitgang brengen in de relaties tussen de Europese Unie en Rusland. De Europese Unie heeft Rusland nodig, maar we mogen niet vergeten dat Rusland Europa net zo hard nodig heeft, als economische partner en als energieconsument. We zijn zowel op energiegebied als op andere gebieden van elkaar afhankelijk. Daarom denk ik dat angst met betrekking tot toenemende Russische invloed overdreven is, ook al lijken talloze verklaringen van de Russische leiders deze angst te rechtvaardigen. In het belang van de toekomstige ontwikkeling van strategische relaties tussen de EU en Rusland is het van essentieel belang zo snel mogelijk een regeling op te stellen waarbij over en weer zonder visa kan worden gereisd. Dit is cruciaal voor een verbetering van de verhoudingen tussen de EU en Rusland. Tenslotte wil ik, als voorzitter van het Fins-Oegrische forum in het Europees Parlement, het verzoek herhalen dat ook door mijn collega Szent-Iványi is gedaan aan de EU-staatshoofden die aan de top deelnemen: steun alstublieft de Fins-Oegrische volkeren. Dank u voor uw aandacht.</p>
    </intervention>
    <intervention id="3-331" speaker_id="2229" name="Bernd Posselt" is_mep="True" mode="spoken">
      <p sl="de">Voorzitter, ik deel de mening dat de pijpleiding tussen Duitsland en Rusland alleen moet worden aangelegd indien de andere betrokken EU-lidstaten het hiermee eens zijn. Maar dan moeten die lidstaten niet met een andere grootmacht onderhandelen, met name de VS, over kernwapens of visa. Europa kan alleen stelling nemen tegen de VS en Rusland als zij eindelijk met één stem gaat spreken.</p>
      <p sl="de">Laat één ding heel duidelijk zijn: het is onze taak om de Russen te vertellen dat het in hun fundamentele belang is een goede partnerschap met Europa op te bouwen. Dit betekent echter dat zij niet namens andere landen mogen spreken die ze in het verleden hebben bezet, zoals Oekraïne of Georgië. Deze landen zijn soevereine staten die het recht hebben hun eigen beslissingen over hun eigen toekomst te maken.</p>
      <p sl="de">De heer Medvedev zei in Berlijn dat hij een verbetering in de relaties wil zien. Als dat zo is, kan hij op twee fronten aan de slag. Het eerste is de rechtstaat, wat betekent dat actie moet worden ondernomen in de zaak van de Yukos-gevangenen. Het tweede en zeer belangrijke front is dit: mijnheer Medvedev, stop alstublieft met het dwarsbomen van de grootste vredesoperatie uit de geschiedenis van de EU, namelijk de Kosovo-missie!</p>
    </intervention>
    <intervention id="3-332" speaker_id="28382" name="Andrzej Jan Szejna" is_mep="True" mode="spoken">
      <p sl="pl">Voorzitter, de complexe relatie tussen de Europese Unie en Rusland vraagt om doordachte en samenhangende diplomatieke maatregelen. De aankomende top tussen de Europese Unie en Rusland heeft tot heftige emoties geleid, aangezien daar zal worden onderhandeld over overeenkomsten die zowel voor de Europese Unie als Rusland van groot belang zijn. De Unie moet, onder meer, streven naar het waarborgen van energiezekerheid voor Europa. In een tijd waarin brandstof- en energieprijzen blijven stijgen is energiezekerheid van strategisch belang voor de economie van de hele Europese Unie en ook voor de nationale economieën van de lidstaten.</p>
      <p sl="pl">Aan de vooravond van de EU-Rusland-top moeten we ons realiseren hoe belangrijk het is voor de toekomst van de Unie dat we op het internationale toneel met één stem spreken. In dit verband is het vervelend dat de inwerkingtreding van het Verdrag van Lissabon nu onzeker is. Dit verdrag bevat bepalingen die de Europese Unie een sterke partner bij internationale betrekkingen zou maken. Het verheugt mij dat de Unie Polen heeft gesteund in zijn geschil met Rusland over de export van onze producten. Ik ben ervan overtuigd dat Polen in de komende jaren zal bijdragen aan de ontwikkeling van positieve betrekkingen tussen Rusland en de Europese Unie.</p>
    </intervention>
    <intervention id="3-333" speaker_id="28348" name="Josef Zieleniec" is_mep="True" mode="spoken">
      <p sl="cs">Deze EU-Rusland-top wordt de eerste top voor de Russische president Dmitri Medvedev. De Unie zou gebruik moeten maken van de start van zijn ambtstermijn en moeten streven naar een verschuiving in de wederzijdse verhoudingen in de richting van een pragmatische, realistische en strategische partnerschap. Op de lange termijn is deze partnerschap nog belangrijker voor Rusland zelf. President Medvedev moet prioriteit geven aan het waarborgen van de rechtsstaat (zoals hij zelf ook zegt) en het moderniseren van de economie. Om dit te bereiken heeft hij Europa nodig. Ook op het gebied van internationale en handelsrelaties heeft Rusland een partner nodig die stabieler en betrouwbaarder is dan China of Iran. De Europese Unie vormt geen bedreiging voor Rusland. Integendeel, de Unie kan Rusland helpen zijn status als belangrijke speler te behouden die het anders langzamerhand zou verliezen vanwege zijn eenzijdige economie en democratie. Een strategische partnerschap kan echter alleen worden opgebouwd op basis van een symmetrische dialoog tussen gelijken. In dit verband moet Rusland een voortrekkersrol spelen, stoppen met zijn kleingeestige pogingen om Europa te verdelen en de Unie als collectieve identiteit behandelen. Kortzichtige schermutselingen en provocaties stellen de creatie van een werkelijke partnerschap met de EU alleen maar nodeloos uit. In het overleg over de nieuwe partnerschaps- en samenwerkingsovereenkomst tussen de EU en Rusland moet de focus liggen op kwesties die op de lange termijn van belang zijn.</p>
    </intervention>
    <intervention id="3-334" speaker_id="28173" name="Zita Pleštinská" is_mep="True" mode="spoken">
      <p sl="sk">De strategische partnerschap tussen de EU en Rusland is een belangrijke factor op het gebied van diversificatie en het veiligstellen van de import van energiebronnen in de EU. Tegelijkertijd mogen we niet vergeten dat deze samenwerking net zo belangrijk is voor Rusland als voor de EU, aangezien tot wel zestig procent van Russische ruwe olie naar de EU gaat.</p>
      <p sl="sk">Ik denk dat de Europese leiders Rusland moeten blijven vertellen dat het land zijn energievoorraden niet moet gebruiken als een middel van politieke repressie, noch tegen de EU-lidstaten, noch tegen de landen van de voormalige Sovjetunie, met name Oekraïne.</p>
      <p sl="sk">Op dit moment zijn onderhandelingen van de lidstaten over de levering van Russische olie en gas bilateraal. Toen ik in april 2007 de Doema van de Russische Federatie bezocht kon ik met eigen ogen zien dat ook Rusland enorm geïnteresseerd is in onderhandelingen over energiekwesties met de EU als geheel.</p>
      <p sl="sk">Tenslotte wil ik, net als mijn collega Elmar Brok, mijn angst uitspreken dat de positie van de EU als strategische partner, na het mislukken van het Ierse referendum over het Verdrag van Lissabon, verzwakt zou kunnen zijn, aangezien het Verdrag van Lissabon het document is waarin de bevoegdheden van de EU op het gebied van een gemeenschappelijk energiebeleid zijn vastgelegd.</p>
    </intervention>
    <intervention id="3-335" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Voorzitter, hopelijk zullen we de samenwerkingsovereenkomst tussen de Europese Unie en Rusland gauw afronden. Het is belangrijk dat de relatie tussen de EU en Rusland duidelijk, werkbaar en eerlijk is. De partnerschap moet voor beide partijen gezond en nuttig zijn.</p>
      <p sl="fi">Ondanks haar pragmatische aanpak mag de EU de mensenrechten niet vergeten, zoals zij dat in het verleden ook niet heeft gedaan. Zij moet streven naar een actieve dialoog met Rusland over dit onderwerp.</p>
      <p sl="fi">Energiezekerheid is in heel Europa een belangrijk thema en wanneer wij het hebben over energie, dan hebben we het normaliter over Rusland en de samenwerking tussen de EU en Rusland. De EU wil graag zekerheid van levering behouden, maar tegelijkertijd haar afhankelijkheid van externe energie verminderen. Hopelijk wordt het debat op de top een open, eerlijk en vooral vruchtbaar debat.</p>
    </intervention>
    <intervention id="3-336" speaker_id="28239" name="Milan Horáček" is_mep="True" mode="spoken">
      <p sl="de">Voorzitter, toen de heer Swoboda aan het woord was, herinnerde ik mij dat “svoboda” in het Russisch “vrijheid” betekent, en ik dacht bij mezelf dat vrijheid natuurlijk iets is dat wij allemaal nodig hebben. Mensenrechten en vrijheid zijn de belangrijkste pijlers van de EU en moeten ook aan onze dialoog met Rusland ten grondslag liggen.</p>
      <p sl="de">Juist omdat de volgende dialoog in Siberië zal plaatsvinden wijs ik erop dat Chita – het detentiecentrum waar de Yukos-gevangenen, Mikhail Khodorkovsky en Platon Lebedev, evenals anderen, vastzitten – ook in Siberië ligt. Ik wil u daarom vragen er alles aan te doen om ervoor te zorgen dat zij worden vrijgelaten, en Rusland aan te moedigen mensen daadwerkelijk vrijheid van meningsuiting te geven, evenals een vrije pers, en NGO’s ongehinderd hun werk te laten doen, aangezien al deze aspecten extreem belangrijk zijn voor onze gemeenschappelijke Europese toekomst.</p>
    </intervention>
    <intervention id="3-337" speaker_id="34930" name="Hanna Foltyn-Kubicka" is_mep="True" mode="spoken">
      <p sl="pl">Voorzitter, wij zijn een gemeenschap die de rechtsstaat als een van de fundamenten van onze identiteit beschouwt. Wij moeten van onze politieke en economische partners hetzelfde verwachten. Ik verzoek de vertegenwoordigers van de Europese Unie om op de top de kwestie van volledige Russische naleving van de arresten van het Europees Hof voor de Rechten van de Mens aan de orde te stellen.</p>
      <p sl="pl">Dit Hof is niet opgericht als nepinstelling, waarvan de arresten alleen worden nageleefd door degenen die slechts kleinere en soms betwistbare schendingen van mensenrechten begaan. Het Hof is opgericht om folteraars, verkrachters en moordenaars te belemmeren hun misdaden voort te zetten, in de wetenschap dat zij de juiste straffen opgelegd krijgen.</p>
      <p sl="pl">De Russische Federatie dient dan ook nauw met het Hof samen te werken en de arresten van het Hof te respecteren. Een land dat de overeenkomsten die het aangaat niet nakomt, kan natuurlijk niet als betrouwbare partner worden beschouwd. Het gedrag van Rusland staat in schril contrast met zijn verklaringen dat het een betrouwbare energieleverancier is. Dat is een van de stellingen die Russische diplomaten graag maken. Als Rusland net zo betrouwbaar blijkt te zijn als het met betrekking tot Tsjetsjenië, mevrouw Politovskaya of de heer Litvinienko was, dan zal de Europese Unie de geschiedenis ingaan als de meest naïeve instelling ooit.</p>
    </intervention>
    <intervention id="3-338" speaker_id="28497" name="Gerard Batten" is_mep="True" mode="spoken">
      <p sl="en">Voorzitter, ik wil iets aan de orde stellen namens mevrouw Marina Litvinenko, wier echtgenoot, Alexander Litvinenko, in december 2006 in Londen werd vermoord. Het moordwapen was polonium-210, een radioactief materiaal, waarvan 97 procent wordt geproduceerd in de Avangard kerncentrale in Rusland. De moord heeft alle tekenen van een zeer doordachte moord, zoals de moorden die door de Russische geheime dienst worden uitgevoerd. De belangrijkste verdachte in deze zaak, Andrei Lugovoi, is lid van het Russische parlement en kan volgens de Russische grondwet niet worden uitgeleverd.</p>
      <p sl="en">Als ik mij even rechtstreeks tot mevrouw Ferrero-Waldner mag richten: Mevrouw Litvinenko verzoekt de Raad en de Commissie de kwestie van de moord op de heer Litvinenko tijdens de top aan te kaarten bij president Medvedev. Zij wil dat de moord op haar man wordt opgelost en dat de betrokkenen worden berecht. De top is een ideaal moment om een stap vooruit te zetten. Helpt u haar alstublieft.</p>
      <a text="(Applaus)"/>
    </intervention>
    <intervention id="3-339" speaker_id="23746" name="Vytautas Landsbergis" is_mep="True" mode="spoken">
      <p sl="en">Voorzitter, ik volg de lijn van de vorige spreker. De Russische overheid moet er alles aan doen om te bewijzen dat zij geen opdracht heeft gegeven voor de terroristische moord op de Britse – en dus ook Europese – burger Alexander Litvinenko. Aangezien de Russische overheid niet heeft bewezen dat zij die opdracht niet heeft gegeven en zelfs weigert om samen te werken met de Britse onderzoeksinstanties kunnen we aannemen dat de officiële betrokkenheid van Rusland bij de moord politiek bewezen is.</p>
      <p sl="en">Het nieuwe Rusland gedraagt zich, zoals vele anderen ook zeggen, als een terroristische staat en tijdens de top in Khanty-Mansiysk moet de EU president Medvedev oproepen hier een eind aan te maken.</p>
      <p sl="en">Tegen de moeders van Beslan, die er achter proberen te komen wie de opdracht heeft gegeven voor de aanval op de school en het inzetten van bazooka’s en zware machinegeweren die tegen iedereen werden gericht, zelfs op hun kinderen, zouden geen rechtzaken moeten worden aangespannen. De EU moet in elk geval diegenen die zwakker staan dan zijzelf, de Britse overheid en de moeders van Beslan, steunen.</p>
    </intervention>
    <intervention id="3-340" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad . − Ik zal het kort houden, gezien het late uur. Ik geloof dat het mijnheer Severin was die zei – ik citeer hem in het Engels – dat “Rusland verdeeldheid zaait binnen de Europese Unie”. Toch denk ik dat ik in het debat van vandaag met name twee elementen van zeer, zeer brede consensus heb gehoord.</p>
      <p sl="sl">In de eerste plaats dat wij goede verhoudingen nodig hebben tussen de Europese Unie en de Russische Federatie. Ik kan het hier natuurlijk alleen maar mee eens zijn. De Russische Federatie is een wereldmacht, zoals al diverse keren is gezegd, een van de belangrijkste spelers op het internationale toneel, zoals Millán Mon aangaf, en bovendien is Rusland onze buur. Kortom, wij kunnen niet anders dan met de Russische Federatie samenleven en dit samenleven kan alleen van hoge kwaliteit zijn als het is gebaseerd op partnerschap en samenwerking. Dit voorzitterschap is vastbesloten tot een vruchtbare dialoog te komen om deze partnerschap en samenwerking te verbeteren. Een dialoog waarbij ruimte is voor alle belangen van beide zijden, inclusief kwesties waar wij het niet over eens zijn en waar ik in mijn inleidende speech over sprak.</p>
      <p sl="sl">Het andere belangrijke onderdeel van de zeer brede consensus die ik in deze Kamer heb opgemerkt is het belang dat door de leden van het Parlement wordt gehecht aan het gemeenschappelijke standpunt van de Europese Unie. Hier ben ik het volledig mee eens. Het gebied waarop dit vooral en het vaakst wordt benadrukt is energie. Het feit is dat geen enkele lidstaat in bilateraal overleg met leveranciers als de Russische Federatie tot een overeenkomst kan komen die beter is dan een overeenkomst die de Unie als geheel kan aangaan. Het is daarom hoog tijd dat er daadwerkelijk een gemeenschappelijk Europees energiebeleid komt.</p>
      <p sl="sl">In dit verband zijn ook gas- en oliepijpleidingen genoemd. Ik zeg slechts het volgende: als wij in de Europese Unie in staat zouden zijn geweest een echte interne energiemarkt te realiseren, zou het niet van belang zijn waar gas- of oliepijpleidingen lopen.</p>
      <p sl="sl">Ik sluit af met de volgende opmerking: de Sloveense voorzitter is verheugd dat zijn voorzitterschap eindigt met de top tussen de EU en de Russische Federatie, een top die deze keer, dankzij bepaalde nieuwe omstandigheden, een nieuwe president in Rusland en het mandaat waarover wij eindelijk, na lange onderhandelingen, over beschikken, veel belooft. En ik hoop dat deze beloftes kunnen worden waargemaakt.</p>
    </intervention>
    <intervention id="3-341" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">lid van de Commissie. − Voorzitter, ik denk dat onze wederzijdse afhankelijkheid de sleutelfactor in onze verhouding is, zoals veel sprekers hebben aangegeven. Enerzijds is het in ons belang een goede relatie te hebben met Rusland, een strategische partner en onze buur, zoals onze Voorzitter terecht opmerkte. Het is echter ook van belang dat Rusland een partner is bij de oplossing van problemen en niet een partner die problemen veroorzaakt. Dat is de andere kant van het verhaal.</p>
      <p sl="en">Ik heb aandachtig geluisterd en nota genomen van al uw opmerkingen. Ik kan uw vragen en opmerkingen niet allemaal nu beantwoorden, maar ik wil wel graag enkele algemene en specifieke opmerkingen maken.</p>
      <p sl="en">In de eerste plaats is Rusland tegenwoordig een zeer belangrijke energiepartner en als gevolg van het verkrijgen van het onderhandelingsmandaat voor de nieuwe overeenkomst hebben wij al een gemeenschappelijk EU-standpunt over energie, omdat we een gemeenschappelijk mandaat hebben. Het was niet gemakkelijk dit mandaat te krijgen, maar we hebben het nu wel en dit is nu het kader voor ons overleg. Het was daarom zeer belangrijk dit mandaat te krijgen. Zoals ik eerder heb gezegd willen wij de beginselen van het Energiehandvest in de nieuwe overeenkomst opnemen. De relatie tussen de EU en Rusland is daarop gebaseerd – het is geen eenrichtingsverkeer. Wij zijn een belangrijke markt en een investeringsbron voor Rusland, net zoals Rusland een belangrijke leverancier is voor ons. We zijn dus van elkaar afhankelijk en moeten dezelfde principes hanteren: wederkerigheid, transparantie en non-discriminatie.</p>
      <p sl="en">Een van de doelstellingen van het energiebeleid van de Europese Unie is het diversifiëren van bevoorradingsroutes en energiebronnen om concurrentie en zekerheid in de Europese energiemarkt te vergroten. Dit is geen anti-Russisch beleid. Ik denk dat Rusland een van onze belangrijkste leveranciers zal blijven, maar iedere weldenkende consument spreidt zijn risico’s, vooral nu de energieprijzen torenhoog zijn. Gezien onze groeiende afhankelijkheid van importen, met name van gas, zal de omvang van het Russische gas dat wij willen invoeren waarschijnlijk groeien. We hebben dus een duidelijk diversificatiebeleid nodig.</p>
      <p sl="en">Even terug naar de handel in het algemeen. Het is zeer belangrijk dat Rusland lid wordt van de WTO. Dat is niet alleen belangrijk voor Rusland, maar ook voor ons. Wij zullen ons daarom actief blijven inzetten in Genève en op bilateraal niveau om een deal te sluiten. Ik denk dat Rusland het lidmaatschap van de WTO nodig heeft om zijn economie te moderniseren en met deze president weet ik zeker dat dit mogelijk is, evenals onder president Poetin, die deze kwestie ook steunde.</p>
      <p sl="en">Ik wil graag kort NGO’s en mensenrechtenkwesties noemen. Wij hebben regelmatig contact met Russische NGO’s en wij maken melding van hun zorgen in onze gesprekken met de Russische autoriteiten. Indien nodig zijn wij bereid specifieke zaken aan de orde te stellen en we blijven hen financieel steunen door middel van ons Europees Instrument voor democratie en mensenrechten.</p>
      <p sl="en">Wat de mensenrechtenkwestie in het algemeen betreft houden wij overleg met de Russen. We hebben het over specifieke gevallen, over mensenrechtenverdedigers en soms over juridische zaken. Wij zijn vooral bezorgd over de situatie in de Noordelijke Kaukasus, Georgië, Abchazië, Zuid-Ossetië en over Nagorno-Karabach en Moldavië, dus doet u alstublieft niet alsof wij het niet wisten. Dit is en blijft zeer belangrijk.</p>
      <p sl="en">Over de kwestie van de British Council wil ik graag zeggen dat de EU de Britse regering heeft gesteund in zijn geschil met Rusland over de kantoren van de British Council in Sint Petersburg en Yekaterinburg. Ik denk dat we nu een goede dialoog over culturele samenwerking hebben met Rusland en ik hoop dat we hiermee de waarde van deze contacten kunnen benadrukken. Uiteraard zullen we bekijken wat we nog meer kunnen doen.</p>
      <p sl="en">Wat de Fins-Oegrische minderheden betreft: zoals u weet, werken wij aan de tenuitvoerlegging van voorbereidende maatregelen ter waarde van 2,5 miljoen euro, die het Parlement in de begroting voor dit jaar heeft opgenomen, en in dit verband zien wij ook de tenuitvoerlegging van het verdrag over rechten van minderheden van de Raad van Europa, waar Rusland deel van uitmaakt. Ik vind dat het verdrag ook van toepassing moet zijn op nationale minderheden in Rusland.</p>
      <p sl="en">Wat universitaire uitwisselingen betreft zou ik alleen willen zeggen dat wij zulke uitwisselingen met Rusland bevorderen door middel van de Erasmus Mundus en de Tempus programma’s. We zullen onze samenwerking binnen die programma’s in de komende jaren versterken. Bovendien heeft Rusland aangegeven interesse te hebben in het lidmaatschap van het zevende kaderprogramma voor onderzoek en ontwikkeling, wat in de toekomst wellicht een belangrijk teken voor SIGMA zal zijn. We hebben een Instituut voor Europese Studies en wij – zowel Rusland als de Europese Unie – gaan mogelijk samenwerken met dit instituut en misschien onze input wel verdubbelen.</p>
      <p sl="en">Een laatste algemene opmerking voordat ik afsluit: de officiële start van deze nieuwe overeenkomst is een zeer belangrijke gelegenheid en tevens een kans, daar is iedereen het hier waarschijnlijk wel mee eens. Er is een enorm potentieel en ik ben het volledig eens met onze voorzitter dat dit een zeer belangrijke gelegenheid zal zijn.</p>
      <p sl="en">We weten dat de onderhandelingen niet gemakkelijk zullen zijn. Ze moeten uitvoerig zijn en juist omdat ze uitvoerig zijn – omdat we een enorm mandaat hebben – zullen ze ook nogal complex en niet snel afgerond zijn. Dit solide mandaat toont echter ook aan dat er een zekere eenheid is op dit vlak. De eenheid van het mandaat is er. Het was lastig het mandaat te krijgen, maar laten we, nu we het hebben, stappen gaan zetten. Ik dring er bij u op aan ons hierbij te steunen.</p>
      <p sl="en">Tenslotte dient de relatie, zoals u allen weet, strategisch te zijn. Laten we daarom de dagelijkse irritaties en nieuwsberichten even laten voor wat ze zijn en naar de bredere historische context van Europa en Rusland kijken en naar de vele belangen die wij delen. We moeten een manier vinden om met onze verschillen om te gaan en tegelijkertijd de deur van de dialoog openhouden. Er ligt een kans. Die moeten we grijpen. En ik denk dat we er samen een solide partnerschap van kunnen maken.</p>
    </intervention>
    <intervention id="3-342" speaker_id="21918" name="De Voorzitter" is_mep="True" mode="spoken">
      <p sl="nl">Ik heb zes ontwerpresoluties overeenkomstig artikel 103, lid 2 van het Reglement ontvangen.</p>
      <p sl="nl">Het debat is gesloten.</p>
      <p sl="nl">De stemming vindt morgen plaats.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="3-991" speaker_id="39717" name="Ramona Nicole Mănescu" is_mep="True" mode="written">
      <p sl="ro">De EU-Rusland-top die zal plaatsvinden op 26/27 juni in Khanty-Mansiik, Siberië, markeert een dubbel begin: enerzijds is de top het eerste contact dat de Europese Unie heeft met de nieuwe Russische president, Dimitry Medvedev, anderzijds zal worden begonnen met de onderhandelingen over een nieuwe partnerschapsovereenkomst, die het kader zal scheppen voor de ontwikkeling van de relaties tussen de Europese Unie en Rusland.</p>
      <p sl="ro">Aangezien 40 procent van het aardgas dat door Europese bedrijven wordt geïmporteerd uit Rusland komt, moet Rusland investeringen uit de EU vergemakkelijken door een transparante wetgeving en openstelling van zijn pijpleidingenstelsel, zodat Europese bedrijven rechtstreeks gas kunnen kopen van Centraal-Aziatische producenten.</p>
      <p sl="ro">De Europese Unie mag niet onverschillig staan tegenover het lot van mensen die in conflictregio’s leven; samen met Rusland en de andere betrokken actoren moeten wij een manier vinden om “bevroren” conflicten op te lossen, evenals het conflict in Moldavië en de Kaukasus.</p>
      <p sl="ro">Ik hoop dat de partnerschapsovereenkomst een kader zal zijn waarbinnen de verhoudingen tussen de Europese Unie en Rusland zich kunnen ontwikkelen; we mogen echter niet vergeten dat ons doel niet het ondertekenen van een partnerschapsovereenkomst is, maar het in deze overeenkomst inpassen van bepalingen die kunnen leiden tot democratie, veiligheid en een verhoging van de levensstandaard in Europa, van de Kaukasus tot aan de Atlantische kust.</p>
    </intervention>
    <intervention id="3-343" speaker_id="37200" name="Katrin Saks" is_mep="True" mode="written">
      <p sl="et">Voorzitter, deze week vindt in Khanty-Mansiysk de reguliere topontmoeting plaats tussen de Europese Unie en Rusland, die zal worden gevolgd door het 5e wereldcongres van Fins-Oegrische volkeren in dezelfde stad. Onder de Fins-Oegrische volkeren bevinden zich de oorspronkelijke bewoners van deze regio, de Khanty en Mansi rendierherders aan wie deze plek, gelegen tussen de Siberische moerassen en toendra, zijn naam heeft te danken.</p>
      <p sl="et">Aan dit wereldcongres neemt tevens een delegatie van vijf leden van de Europese Unie deel. De Hongaren, de Finnen en de Esten horen tot de Fins-Oegrische volkeren en hun oorspronkelijk thuisland is Siberië. Ik hoop dat wij op deze manier de aandacht kunnen vestigen op de kleine landen waarvan de taal het risico loopt te verdwijnen en waarvan de duizenden jaren oude cultuur wordt vervangen door gebeurtenissen in het bedrijfsleven.</p>
      <p sl="et">De Europese Unie moet trouw blijven aan haar waarden en deze verdedigen. Ze mag niet verblind raken in een regio die de bron is van het grootste deel van de energiebronnen van Rusland. De olierivieren hebben tot een conflict geleid tussen de traditionele levenswijze van de oorspronkelijke bewoners en de immer groeiende behoefte aan olie van de mensheid.</p>
    </intervention>
  </section>
  <section id="creitem26" title="14. Vragenuur (vragen aan de Raad)">
    <intervention id="3-345" speaker_id="21918" name="De Voorzitter" is_mep="True" mode="spoken">
      <p sl="nl">Aan de orde is het vragenuur (B6-0161/2008).</p>
      <p sl="nl">De volgende vragen worden aan de Raad gesteld.</p>
    </intervention>
    <intervention id="3-347" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad . − De voorschriften betreffende de bescherming en hulp aan personen met een handicap in het luchtvervoer zijn vervat in de verordening van het Europees Parlement en de Raad inzake de rechten van gehandicapten en personen met beperkte mobiliteit die per luchtvervoer reizen. Deze verordening werd aangenomen in 2006; sommige onderdelen gelden al sinds juli 2007 en de rest zal vanaf juli dit jaar van toepassing zijn.</p>
      <p sl="sl">Ik wil benadrukken dat de Europese Commissie verantwoordelijk is voor het toezicht op een correcte tenuitvoerlegging van deze verordening en dat zij passende maatregelen kan treffen. Dergelijke maatregelen kunnen juridische stappen zijn om ervoor te zorgen dat het Gemeenschapsrecht op dit gebied juist wordt toegepast. Om deze reden is de Raad simpelweg niet bevoegd om deze vraag te beantwoorden.</p>
      <p sl="sl">Toch wil ik benadrukken dat de Europese Unie zich bewust is van het belang van het bieden van bescherming en hulp aan gehandicapten en minder mobiele mensen. Zoals u in de praktijk kunt zien wordt de verordening die ik zojuist noemde al toegepast en vormt een belangrijke voorziening voor gehandicapten en minder mobiele mensen wanneer zij reizen.</p>
    </intervention>
    <intervention id="3-348" speaker_id="2099" name="Robert Evans" is_mep="True" mode="spoken">
      <p sl="en">Mijn dank aan de Voorzitter, hoewel ik natuurlijk bekend ben met de wetgeving, omdat ik de rapporteur was die deze door het Huis heeft geleid.</p>
      <p sl="en">In werkelijkheid zijn het de nationale agentschappen die verantwoordelijk zijn. Ik weet niet hoe het in de andere landen is geregeld, maar in het Verenigd Koninkrijk is het de Civil Aviation Authority. Het gaat dus om nationale instellingen, waarvoor de nationale overheden verantwoordelijk zijn. Dat is waarom ik de vraag aan de Raad heb gesteld.</p>
      <p sl="en">In een week waarin Europa zichtbaar moeite heeft zijn half miljard inwoners te overtuigen van de werkelijke waarde van de Europese Unie, is dit een waardevol initiatief. Dit is zeer belangrijke wetgeving ter ondersteuning van gehandicapten en minder mobiele reizigers, dus ik wil er bij de minister op aandringen terug te gaan naar de Raad en tegen zijn 26 collega’s van de Transportraad en de leden dat zij deze wetgeving ten uitvoer moeten leggen.</p>
    </intervention>
    <intervention id="3-349" speaker_id="28318" name="Emanuel Jardim Fernandes" is_mep="True" mode="spoken">
      <p sl="pt">Voortbordurend op de vraag van mijn collega Robert Evans, wil ik de Raad vragen in hoeverre hij bereid is de rechten van minder mobiele reizigers in de maritieme sector te versterken. Ik vraag dit omdat de Commissie zich in het verleden voor deze mogelijkheid heeft uitgesproken, bijvoorbeeld in haar mededeling van 2005 over reizigersrechten, en het Parlement hier naartoe heeft gewerkt, met name binnen de bevoegdheden en het overleg over het Erika III-pakket.</p>
    </intervention>
    <intervention id="3-350" speaker_id="28251" name="Jörg Leichtfried" is_mep="True" mode="spoken">
      <p sl="de">Ik heb een vraag voor de minister. Ik heb gehoord dat wat de behandeling van minder mobiele reizigers door de luchtvaartmaatschappijen betreft er inderdaad verschillen bestaan en dat de behandeling van de zogenoemde “low-cost”-maatschappijen in vergelijking met andere maatschappijen nog te wensen over laat. Ik zou graag willen weten of de Raad harde feiten over deze kwestie beschikbaar heeft of dat dit slechts individuele indrukken van de situatie zijn.</p>
    </intervention>
    <intervention id="3-351" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad. − Als antwoord op de aanvullende vraag van de heer Fernandes: natuurlijk kan ik niet uitsluiten dat iets vergelijkbaars wordt ingevoerd voor gehandicapten en minder mobiele reizigers die over zee varen. Uiteraard is dit een zaak die voornamelijk door de Commissie bestudeerd moet worden, die vervolgens met een voorstel moet komen. Het is echter zeker iets om over na te denken. Dat is mijn eerste reactie.</p>
      <p sl="sl">De heer Leichtfried noemde low-cost-maatschappijen. Ik wil benadrukken dat de verordening die ik heb genoemd en die betrekking heeft op de mogelijkheid voor gehandicapten en minder mobiele reizigers om te vliegen, voor alle luchtvaartmaatschappijen geldt en hier geen onderscheid wordt gemaakt. Overtredingen zullen uiteraard op gelijke wijze worden behandeld, ongeacht of het low-cost of andere luchtvaartmaatschappijen zijn.</p>
    </intervention>
    <intervention id="3-352" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 2 van Marie Panayotopoulos-Cassiotou (H-0346/08)</p>
      <p sl="nl">Betreft: Gemeenschappelijk immigratiebeleid en illegaal werk</p>
      <p sl="nl">Hoe beoordeelt het voorzitterschap van de Raad de voortgang die tijdens zijn mandaatperiode is geboekt in de richting van een gemeenschappelijk immigratiebeleid ter bestrijding van illegaal werk?</p>
    </intervention>
    <intervention id="3-353" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad . − Over immigratiebeleid en illegaal werk heeft de Voorzitter, tijdens het Sloveens voorzitterschap, het overleg met de Raad en het Europees Parlement over een ontwerprichtlijn op basis waarvan sancties kunnen worden opgelegd aan werkgevers van burgers van derde landen die illegaal in de Europese Unie verblijven, voortgezet.</p>
      <p sl="sl">Deze richtlijn verbiedt het aannemen van burgers uit derde landen die illegaal in de Unie verblijven en dit is natuurlijk een van de manieren om illegale immigratie te bestrijden. De richtlijn stelt bepaalde minimale gemeenschappelijke sancties en maatregelen vast die de lidstaten moeten opleggen aan werkgevers die burgers uit derde landen die illegaal op het grondgebied van de lidstaten zijn in dienst nemen.</p>
      <p sl="sl">In bovengenoemde periode hebben de bevoegde organen van de Raad het voorstel verder bestudeerd en zijn nauwe contacten gelegd met het Europees Parlement om ervoor te zorgen dat de twee instellingen hetzelfde standpunt innemen. De werkzaamheden zijn nog niet afgerond, maar ik kan al wel zeggen dat het voorzitterschap tevreden is met de tot dusver geboekte resultaten.</p>
    </intervention>
    <intervention id="3-354" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Voorzitter, fungerend voorzitter van de Raad, ik dank u voor uw antwoord. We weten echter dat burgers uit derde landen die het Europees grondgebied binnentreden zonder (juridische) papieren wel voor verschillende werkgevers werken, nadat zij uit hechtenis zijn ontslagen. Zij kunnen dan wat geld verdienen en naar Europese landen te reizen waar hun recht op verblijf zal worden erkend. Hoe gaan we om met illegaal werk als het deels wordt gerechtvaardigd en gewaarborgd?</p>
    </intervention>
    <intervention id="3-355" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad . − Zodra de eerdergenoemde richtlijn is aangenomen, zal het ongetwijfeld mogelijk zijn om in dergelijke gevallen op te treden en ik hoop dat dit zo snel mogelijk gebeurt. In elk geval vallen hier maatregelen onder tegen het in dienst nemen van personen die illegaal op het grondgebied van de lidstaten van de Europese Unie verblijven en dit druist natuurlijk in tegen de richtlijn, indien deze wordt aangenomen. Ik herhaal, de Raad verwacht dat dit zo snel mogelijk zo is, en wij zijn tevens van mening dat er in de afgelopen zes maanden aanzienlijke vooruitgang is geboekt.</p>
    </intervention>
    <intervention id="3-356" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 3 van Marian Harkin (H-0350/08)</p>
      <p sl="nl">Betreft: Veiligheid van de patiënt</p>
      <p sl="nl">De Europese unie heeft tientallen jaren lang de mobiliteit van de werknemers actief bevorderd. Is de Raad het ermee eens dat de veiligheid van de patiënt een belangrijke kwestie is waar de richtlijnen van de Europese unie tot nu toe niet genoeg aandacht aan besteed hebben? Is hij het er meer in het bijzonder mee eens dat er uitwisseling van informatie tussen de lidstaten en hun regelgevende instanties voor de gezondheidszorg moet komen om de veiligheid van de patiënt in heel de Europese Unie te verzekeren?</p>
    </intervention>
    <intervention id="3-357" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad . − Ik dank mevrouw Harkin hartelijk voor haar vraag. Dit is een belangrijke kwestie, zoals is bevestigd door het voorzittersprogramma van 18 maanden dat wij samen met Duitsland en Portugal hebben uitgewerkt. In het programma hebben wij benadrukt dat patiëntenveiligheid een belangrijk thema is.</p>
      <p sl="sl">De werkgroep voor patiëntenveiligheid bij de Groep op hoog niveau voor gezondheidsdiensten en medische zorg heeft een rapport opgesteld over het verbeteren van de veiligheid van patiënten in de Europese Unie. Binnen het kader van deze aanbevelingen werd de opleiding van gezondheidswerkers aangewezen als een van de belangrijkste onderwerpen.</p>
      <p sl="sl">De aanbevelingen tonen ook aan dat multidisciplinair onderwijs over patiëntenveiligheid op alle niveaus van onderwijs aan gezondheidswerkers moet worden bevorderd. De werkgroep heeft tevens aangegeven dat patiëntenveiligheid onder meer kan worden bereikt door één enkel overkoepelend netwerk te gebruiken, EUNetPass genaamd, dat de lidstaten tot steun dient en samenwerking op EU-niveau mogelijk maakt op het gebied van patiëntenveiligheid.</p>
      <p sl="sl">De Commissie heeft twee projecten op Europees niveau gefinancierd en deze moeten bijdragen aan een beter begrip van de situatie en het opstellen van richtsnoeren voor toekomstige regelingen over de veiligheid van patiënten. Dit zijn de projecten MARQuIS – Methods of Assessing Response to Quality Improvement Strategies – en SIMPATIE – Safety Improvement for Patients in Europe.</p>
      <p sl="sl">Patiëntenveiligheid stond ook op de agenda van de Ministerraad van juni. Deze maand, om precies te zijn op 10 juni, keurde de Raad bepaalde beschikkingen goed op het gebied van antimicrobiële resistentie. In deze beschikkingen ondersteunt hij de ontwikkeling van strategieën gericht op een verantwoordelijk gebruik van antimicrobiële stoffen. De verspreiding van bacteriën die resistent zijn tegen antimicrobiële medicatie is over het algemeen een gevolg van onjuist gebruik in het hele gezondheidszorgsysteem.</p>
      <p sl="sl">Maatregelen om uitbreiding van het aantal resistente patogenen tegen te gaan zijn ook belangrijk. Ze omvatten het opzetten van een effectief controlesysteem in de lidstaten. Daarnaast moeten gezondheidswerkers hier beter over worden geïnformeerd.</p>
      <p sl="sl">Op de laatste vergadering van de ministers van Volksgezondheid, tijdens de eerder genoemde zitting van juni, gaf de Commissie informatie over het pakket op het gebied van patiëntenveiligheid. Het gaat om het “pakket patiëntenveiligheid” en in dit verband gaf de Commissie aan dat zij van plan is eind 2008 een speciaal verslag in te dienen over de veiligheid van patiënten en de preventie van en controle op infectie. Zodra deze documenten beschikbaar zijn, zal de lidstaat die op dat moment voorzitter is de Raad hier uiteraard over informeren.</p>
      <p sl="sl">Tenslotte wil ik ook de richtlijn van het Europees Parlement en de Raad inzake de erkenning van beroepskwalificaties noemen. Deze richtlijn reguleert zeer precies het gebied van beroepskwalificaties van gezondheidswerkers, teneinde de burgers van de Europese Unie te beschermen, en omschrijft de samenwerking tussen de lidstaten op dit gebied.</p>
    </intervention>
    <intervention id="3-358" speaker_id="28116" name="Marian Harkin" is_mep="True" mode="spoken">
      <p sl="en">Ik dank de fungerend voorzitter van de Raad voor zijn antwoord. Ik ben verheugd te horen over de vooruitgang die in de afgelopen zes maanden is geboekt, met name met de werkgroep patiëntenveiligheid.</p>
      <p sl="en">Mijn voornaamste zorg was dat wij weliswaar de mobiliteit van gezondheidswerkers hebben geregeld, maar dat wij op EU-niveau niet over een erkende structuur beschikken die formele samenwerking tussen de toezichthouders op gezondheidswerkers en zorgdiensten mogelijk maakt.</p>
      <p sl="en">Is de minister het er mee eens dat wij op EU-niveau een erkende structuur zouden moeten instellen die formele samenwerking tussen deze toezichthouders mogelijk maakt? Want zonder die samenhang en zonder die structuur kunnen individuele toezichthouders de veiligheid van patiënten niet garanderen; ik wil dus graag horen hoe hij hierover denkt.</p>
    </intervention>
    <intervention id="3-359" speaker_id="28115" name="Mairead McGuinness" is_mep="True" mode="spoken">
      <p sl="en">Alleen een kleine aanvulling hierop: we hebben ook mobiliteit van patiënten in de hele Europese Unie; mensen die op vakantie gaan en zich laten opereren – soms met vreselijke gevolgen.</p>
      <p sl="en">Hoe kunnen we dit aanpakken, zodat mensen in de eerste plaats op de hoogte zijn van de problemen en vervolgens wordt voorkomen dat zij zich in het buitenland laten opereren omdat zij beschikken over goed opgeleide artsen die in het hele systeem worden gevolgd?</p>
    </intervention>
    <intervention id="3-360" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad . − Wat organisatie op EU-niveau betreft, heb ik het EUNetPass-netwerk genoemd, dat een van de aanbevelingen was van de eerdergenoemde werkgroep voor patiëntenveiligheid, en benadrukt dat het EUNetPass-netwerk een van mogelijk meerdere oplossingen is, maar in elk geval een manier om patiëntenveiligheid te bereiken.</p>
      <p sl="sl">Wat houdt dit netwerk precies in? Het is een netwerk voor informatie-uitwisseling, het ondersteunt de aanbevelingen op het gebied van patiëntenveiligheid op verschillende manieren en het is in de eerste plaats een platform voor samenwerking en netwerken tussen de lidstaten en internationale organisaties op het gebied van patiëntenveiligheid. Dit netwerk ontwikkelt een positieve cultuur van veiligheid, het voert onderwijs en opleiding van gezondheidswerkers in, evenals rapportagemechanismen en “leren op basis van voorbeelden” in. Het is echter één van de manieren. Er zijn natuurlijk meerdere opties, zoals degene die u noemde.</p>
    </intervention>
    <intervention id="3-361" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 4 van Bernd Posselt (H-0352/08)</p>
      <p sl="nl">Betreft: Subsidiariteit en EU-lidmaatschap</p>
      <p sl="nl">In verschillende lidstaten, maar vooral in de kandidaatlanden, wordt in politieke kringen en de media regelmatig beweerd dat de invoering van het huwelijk tussen twee partners van hetzelfde geslacht of van het geregistreerde partnerschap, evenals de liberalisering van abortus en euthanasie volgens het EU-recht c.q. het acquis communautaire noodzakelijk zijn.</p>
      <p sl="nl">Kan de Raad duidelijk zeggen of dit inderdaad het geval is, of dat al deze onderwerpen uitsluitend onder de nationale bevoegdheid dan wel onder het subsidiariteitsbeginsel vallen?</p>
    </intervention>
    <intervention id="3-362" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad. – Ik wil erop wijzen dat de Gemeenschap – en ik denk dat de heer Posselt dit weet – niet bevoegd is om lidstaten te verplichten huwelijken tussen twee partners van hetzelfde geslacht of geregistreerde partnerschappen in het nationale wetgeving op te nemen. De Gemeenschap kan alleen bepalingen goedkeuren op het gebied van samenwerking tussen de juridische autoriteiten van de lidstaten, zoals bepalingen over rechtbankvonnissen die door de ene staat zijn erkend of opgelegd en door een andere zijn overgenomen.</p>
      <p sl="sl">De Gemeenschap kan ook bepalingen goedkeuren over het oplossen van wetsconflicten in grensoverschrijdende situaties. De huidige communautaire bepaling – namelijk de Brussel IIbis-verordening – verwijst niet naar verordeningen over partnerschappen tussen twee personen van hetzelfde geslacht. Zoals we weten, hebben de lidstaten zeer verschillende juridische oplossingen met betrekking tot de rechten en plichten van partnerschappen tussen personen van hetzelfde geslacht. In sommige lidstaten zijn zulke partnerschappen wettelijk geregeld en in andere lidstaten helemaal niet.</p>
      <p sl="sl">Aangezien de invoering van het huwelijk tussen twee partners van hetzelfde geslacht niet vereist is volgens het Gemeenschapsrecht, zou het lastig zijn voor de lidstaten om consensus te bereiken over het aanpassen van bestaande bepalingen, teneinde partnerschappen tussen twee personen van hetzelfde geslacht erin op te nemen. Ik wil er tevens op wijzen dat de Gemeenschap niet bevoegd is om kwesties op het gebied van abortus en euthanasie te regelen.</p>
    </intervention>
    <intervention id="3-363" speaker_id="2229" name="Bernd Posselt" is_mep="True" mode="spoken">
      <p sl="de">Ik dank de Raad voor deze belangrijke verduidelijkingen, aangezien deze kwestie ook in Ierland aan de orde is geweest. Ik wil slechts een korte, duidelijke, aanvullende vraag stellen over Kroatië. Is het tevens juist dat de kandidaatlanden hun wetgeving over deze zaken niet hoeven aan te passen en soeverein blijven omdat ook voor de kandidaatlanden geldt dat dit geen EU-bevoegdheden zijn?</p>
    </intervention>
    <intervention id="3-364" speaker_id="28116" name="Marian Harkin" is_mep="True" mode="spoken">
      <p sl="en">Ik dank de Raad voor zijn antwoord en ik ben het ermee eens dat al deze kwesties – huwelijk tussen twee personen van hetzelfde geslacht, geregistreerd partnerschap etc. – alleen onder de bevoegdheden van de lidstaten moeten vallen. Een van de kwesties die tijdens het debat over het Verdrag van Lissabon in Ierland echter aan de orde kwamen, was de kwestie rondom het Handvest van de grondrechten. Ik wil de minister alleen vragen of hij een mening heeft over het Handvest voor de grondrechten, dat als bijlage aan het Verdrag van Lissabon is gevoegd. Op dat moment werd in Ierland beweerd dat dit handvest de invoering van huwelijken tussen twee mensen van hetzelfde geslacht, abortus, euthanasie etc. zou kunnen vergemakkelijken. Ik wil graag van de minister weten wat zijn mening hierover is.</p>
    </intervention>
    <intervention id="3-365" speaker_id="28112" name="Gay Mitchell" is_mep="True" mode="spoken">
      <p sl="en">Mijn vraag ligt in de lijn van Marian Harkins vraag. Eén lid van dit Huis heeft een folder doen rondgaan waarop stond dat indien het Verdrag van Lissabon door Ierland zou worden aangenomen, euthanasie en abortus zouden worden ingevoerd. Deze folder bevatte overigens een naald! Datzelfde lid had nota bene het lef om vandaag in dit Huis te spreken over waarheid en eerlijkheid.</p>
      <p sl="en">Ik wil dat de minister dit Huis duidelijk vertelt dat, indien het Verdrag van Lissabon wordt aangenomen, dit in geen enkele lidstaat automatisch leidt tot de invoering van abortus en euthanasie.</p>
    </intervention>
    <intervention id="3-366" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad . – Hartelijk dank voor deze aanvullende vragen. In de eerste plaats iets over de vraag van de heer Posselt of dit allemaal betekent dat de kandidaatlanden – of dat nu Kroatië betreft of een ander land – hun wetgeving over huwelijken tussen twee mensen van hetzelfde geslacht, abortus of euthanasie niet hoeven aan te passen. Het antwoord is JA. Dat hoeven ze niet te doen. Dat hoeven ze niet te doen, omdat het geen kwestie is die valt onder de bevoegdheden van de Gemeenschap. In dit geval wordt de wetgeving van de kandidaatlanden dan ook niet beoordeeld, aangezien het geen bevoegdheid is van de Gemeenschap waarvan het kandidaatland lid wil worden.</p>
      <p sl="sl">Wat het Handvest voor de grondrechten betreft is mijn antwoord op de aanvullende vragen van mevrouw Harkin en de heer Mitchell als volgt:</p>
      <p sl="sl">Het Verdrag van Lissabon bevat een artikel over het wettelijk bindende karakter van het Handvest van de grondrechten, wat een apart document is. Ik kan hier en nu echter openbaar bevestigen dat de tenuitvoerlegging van het Verdrag van Lissabon geen enkele lidstaat verplichtingen oplegt met betrekking tot zaken als abortus, euthanasie en huwelijken tussen twee personen van hetzelfde geslacht. Dit zijn zaken die niet onder de bevoegdheden van de Gemeenschap vallen en de tenuitvoerlegging van het Verdrag van Lissabon verandert hier niets aan. Deze zaken, kwesties en gebieden blijven onder de bevoegdheden van de afzonderlijke lidstaten vallen.</p>
    </intervention>
    <intervention id="3-367" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 5 van Dimitrios Papadimoulis (H-0358/08)</p>
      <p sl="nl">Betreft: Wereldwijde voedselcrisis</p>
      <p sl="nl">De explosieve prijsstijgingen voor de meest elementaire voedingsmiddelen zoals graan, rijst, maïs enz. leiden in veel onderontwikkelde landen tot voedselcrises en sociale onrust, terwijl zich ook in Europa dramatische prijsstijgingen voor voedingsmiddelen voordoen.</p>
      <p sl="nl">Wat zijn naar het oordeel van de Raad de oorzaken van de dramatische stijging van de internationale prijzen voor elementaire voedingsmiddelen? Welke maatregelen denkt hij te nemen om de productie van elementaire voedingsmiddelen aan te moedigen of om de productie van andere gewassen (biobrandstoffen) eventueel te ontmoedigen?</p>
      <p sl="nl">Wat zijn volgens de Raad de oorzaken van de dramatische stijging van de internationale prijzen voor basisvoedingsmiddelen? Welke maatregelen gaat hij nemen om de productie van basisvoedingsmiddelen aan te moedigen of, eventueel, de productie van andere grondstoffen (bijvoorbeeld biobrandstof) te ontmoedigen?</p>
    </intervention>
    <intervention id="3-368" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad . − De Raad is zich volledig bewust van het belang van de kwestie van landbouw- en voedselprijzen op de wereldmarkt. De voorzitter is van mening dat een geïntegreerde aanpak nodig is om dit probleem op te lossen, een aanpak waarbij alle relevante sectoren moeten worden betrokken om te zorgen voor een daadwerkelijk politiek antwoord van de Europese Unie voor de lange termijn. Wat de verschillende aspecten van deze kwestie betreft, hebben wij recentelijk in de betreffende samenstellingen van de Raad talloze discussies georganiseerd met het doel aan dergelijke geïntegreerde oplossingen bij te dragen.</p>
      <p sl="sl">Op 19 mei hield de Raad bijvoorbeeld uitgebreid overleg over de factoren die van invloed zijn op de vraag in hoeverre de landbouwsector voldoende voedsel kan garanderen. De Raad wees in dit verband op het belang om langetermijntendensen in vraag en aanbod te onderzoeken. Bij het overleg, dat erop gericht was bij te dragen aan een gemeenschappelijk en op duurzaamheid gericht politiek antwoord van de Europese Unie, kwamen alle hoofdaspecten die belangrijk zijn voor de landbouwsector en voor het gemeenschappelijk landbouwbeleid aan de orde.</p>
      <p sl="sl">De Raad heeft reeds een besluit goedgekeurd over talloze maatregelen om de druk op voedselprijzen op de markten van de Europese Unie te verlagen. Verwacht wordt dat deze maatregelen een positieve invloed hebben op de internationale markten. De Raad heeft tevens verschillende snelle maatregelen goedgekeurd, zoals het afschaffen van verplichte braaklegging voor 2008, het verhogen van de melkquota en het tijdelijk afschaffen van importbelasting op graan.</p>
      <p sl="sl">In het kader van de gezondheidscontrole van het gemeenschappelijk landbouwbeleid zal de Raad verdere maatregelen overwegen, zoals bijvoorbeeld de permanente afschaffing van de verplichte braakligging, de stapsgewijze afschaffing van het systeem van melkquota, afschaffing van de huidige premies voor energieplanten en de vervanging ervan om de productie van biobrandstoffen van de tweede generatie te bevorderen – met andere woorden biobrandstoffen die worden gemaakt van bijproducten en die niet concurreren met de productie van voedsel.</p>
      <p sl="sl">Eind mei richtte de Raad zich op de ontwikkelingsdimensies van deze kwestie en besloot dat dergelijke omstandigheden, de huidige omstandigheden, een zware last betekenen voor ontwikkelingslanden, en vooral de zwakste sociale delen van die landen.</p>
      <p sl="sl">Op zijn vergadering van 3 juni bestudeerde de Raad tevens de financiële consequenties en eventuele oplossingen op het gebied van de hoge voedselprijzen. Hij vestigde de aandacht op de kortetermijnoplossingen die hij reeds had genomen, met name op het gebied van landbouw, en benadrukte het belang om de marktgerichtheid van de landbouwsector te versterken, de duurzame productie van biobrandstoffen te waarborgen en de groei van de productiviteit in de landbouw op de middellange en lange termijn te vergroten, zowel in Europa als in ontwikkelingslanden.</p>
      <p sl="sl">Op de vergadering van de Europese Raad die morgen begint, zal ook worden gesproken over de politieke gevolgen van hoge voedselprijzen. Kortom, afsluitend kan ik zeggen dat de vraag van de heer Papadimoulis in de afgelopen maanden en weken regelmatig op de agenda van de Raad heeft gestaan.</p>
    </intervention>
    <intervention id="3-369" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Voorzitter, fungerend voorzitter van de Raad, u heeft een diplomatieke tekst voorgelezen die vol zat met de gebruikelijke generalisaties en stijve diplomatieke taal. Ik vraag u: gaat u bij de topconferentie morgen, naast mooie woorden spreken, ook specifieke maatregelen nemen? En wat voor maatregelen zijn dit dan met betrekking tot de regels en voorschriften om speculaties over brandstof en voedsel te beperken? Gaat u de lagere sociale inkomens steunen? Gaat u het voortdurende beleid van inkrimping, dat de landbouwsector is opgelegd, herzien? Denkt u tenslotte dat het Ierse “nee” van een paar dagen geleden geen verband houdt met de hoge prijzen en het dagelijks leven?</p>
    </intervention>
    <intervention id="3-370" speaker_id="28115" name="Mairead McGuinness" is_mep="True" mode="spoken">
      <p sl="en">Dit is een mondiale kwestie en wat wij doen bij de “check-up” van het landbouwbeleid in Europa is belangrijk, maar ook van kleine schaal. Wat voor dialoog hebben wij met de VS, waar 25 procent van de maïs wordt gebruikt voor auto’s in plaats van voor het vee? Dat is een enorm probleem waarover gesproken moet worden.</p>
    </intervention>
    <intervention id="3-371" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad. − Ik wil de heer Papadimoulis graag uitleggen dat de Europese Raad geen specifieke maatregelen goedkeurt. De Europese Raad biedt richtsnoeren voor maatregelen. Specifieke maatregelen worden op Raadniveau aangenomen en wat dat betreft is de Raad actief en functioneel. Ik heb een aantal maatregelen genoemd die de Raad al heeft aangenomen. Ik heb ook een aantal maatregelen genoemd waar de Raad zich over zal uitspreken, maar dat nog niet heeft gedaan. Ik verwerp dus de beschuldiging dat dit slechts woorden zijn, want ik had het over specifieke, al goedgekeurde maatregelen en de maatregelen waar de Raad over zal beslissen, met name de Landbouwraad en ook de Raad Economische en Financiële zaken.</p>
      <p sl="sl">Dan de vraag over de Verenigde Staten en hun methode om biobrandstoffen te verkrijgen. Dit is natuurlijk een onderwerp van dialoog tussen de Europese Unie en de Verenigde Staten. Biobrandstoffen is tevens een van de onderwerpen die regelmatig aan bod komen. De meningen verschillen, uiteraard, en omvatten een breed spectrum. Het feit is dat wij niet mogen vergeten dat fossiele brandstoffen een alternatief voor biobrandstoffen zijn. Vanuit dat perspectief moeten we beoordelen welke soort meer problemen oplevert dan de andere.</p>
      <p sl="sl">De Europese Unie is zich bewust van de potentiële invloed van de productie van biobrandstoffen op voedselprijzen. Juist hierom heeft de Raad recentelijk maatregelen goedgekeurd om het gebruik en de productie van biobrandstoffen van de tweede generatie, met andere woorden biobrandstoffen waarvan de productie niet concurreert met de productie van voedsel, te bevorderen.</p>
      <p sl="sl">Tegelijkertijd wordt gewerkt aan duurzame criteria voor de productie van biobrandstoffen; zodra die zijn aangenomen zullen zij voor zowel de productie van biobrandstoffen binnen de Unie als voor geïmporteerde biobrandstoffen gelden.</p>
    </intervention>
    <intervention id="3-372" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 6 van Jim Higgins (H-0359/08)</p>
      <p sl="nl">Betreft: Vooruitgang op het gebied van de verkeersveiligheid</p>
      <p sl="nl">Het huidige voorzitterschap van de Raad heeft de verhoging van de verkeersveiligheid op Raadsniveau bestempeld als een van zijn hoofddoelen. Kan de Raad derhalve, aangezien het huidige voorzitterschap zijn afronding nadert, aangeven op welke gebieden de meeste vooruitgang is geboekt en op welke gebieden minder vooruitgang is geboekt, en tevens de redenen daarvoor uiteenzetten?</p>
    </intervention>
    <intervention id="3-373" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad. − In het kader van wetgeving over verkeersveiligheid heeft het Sloveense voorzitterschap de lezing van de voorgestelde richtlijn van het Parlement en de Raad inzake het verbeteren van de veiligheid van de wegeninfrastructuur voortgezet. Het heeft tevens diverse technische bijeenkomsten georganiseerd met de rapporteur van het Europees Parlement, teneinde tot overeenstemming te komen met het Europees Parlement bij de eerste lezing volgende maand.</p>
      <p sl="sl">Van de inspanningen van het Sloveense voorzitterschap voor meer verkeersveiligheid wil ik graag het werk vermelden dat is verricht in verband met de voorgestelde verordening over de bescherming van voetgangers en andere kwetsbare weggebruikers. Dit voorstel omvat verbeteringen aan de voorzijde van auto’s, die fabrikanten moeten aanbrengen, zodat bij een mogelijke botsing tussen een voertuig en een voetganger, het letsel voor de voetganger zoveel mogelijk wordt beperkt.</p>
      <p sl="sl">Het Sloveense voorzitterschap is begonnen met een lezing van dit voorstel in de werkorganen van de Raad en heeft vruchtbaar overleg gevoerd met de rapporteur van het Europees Parlement. De vooruitgang op het gebied van de goedkeuring van het wegvervoerpakket kunnen we plaatsen in het kader van pogingen voor meer verkeersveiligheid. Ik wil er op wijzen dat de Transportraad op 13 juni 2008 politieke consensus heeft bereikt over dit pakket.</p>
      <p sl="sl">In het kader van dit pakket wil ik met name de voorgestelde verordening over gemeenschappelijke regels voor beroepen in de vervoerssector benadrukken. Wij vinden het zeer belangrijk dat dit voorstel een overzicht geeft van de ernstigste verkeersovertredingen. Indien zo’n overtreding wordt begaan door een vervoersbedrijf, kan dit tot gevolg hebben dat deze vervoerder zijn vergunning kwijtraakt. Op deze manier zouden speciale registers, die samen met deze verordening worden ingevoerd, het toezicht op deze vervoersbedrijven vergemakkelijken en efficiënter maken, iets wat ongetwijfeld een positief effect heeft op de verkeersveiligheid.</p>
      <p sl="sl">Ik noem ook de voorgestelde verordening over regels voor markttoegang, die eveneens deel uitmaakt van dit pakket. Deze verordening omvat een verlaging van het aantal ritten met lege voertuigen, opleidingen voor chauffeurs van een hoger niveau, rationalisering van de markt, verhoging van de dienstenkwaliteit en op deze manier ook indirect een verbetering van de verkeersveiligheid.</p>
      <p sl="sl">Deze maand is het voorzitterschap tevens begonnen met de lezing van de voorgestelde richtlijn inzake de mogelijkheid van grensoverschrijdende wetshandhaving op het gebied van verkeersveiligheid. Dit is een voorstel dat door de Commissie in april dit jaar is ingediend.</p>
      <p sl="sl">Met het oog op de beschikbare tijd en het aantal voorstellen van de Commissie op het gebied van verkeersveiligheid – het aantal voorstellen dat momenteel door de Raad wordt gelezen – zijn wij van mening dat er aanzienlijke vooruitgang is geboekt op het gebied van verkeersveiligheid. Natuurlijk zal een volledige beoordeling van de resultaten pas mogelijk zijn nadat de termijn van ons voorzitterschap is afgelopen.</p>
    </intervention>
    <intervention id="3-374" speaker_id="28117" name="Jim Higgins" is_mep="True" mode="spoken">
      <p sl="ga">Voorzitter, ik prijs de Sloveense voorzitter voor de nadruk die hij op verkeersveiligheid legt. Dit heeft geleid tot meer bewustwording onder de autoriteiten in de lidstaten over de noodzaak om verschillende maatregelen te nemen door een praktisch beleid te voeren, gericht op het verminderen van het aantal verkeersongevallen, het aantal dodelijke ongelukken en het aantal mensen dat op onze wegen gewond raakt.</p>
      <p sl="ga">Ik ben positief over bijvoorbeeld het verslag Ferrari dat vandaag in het Parlement is goedgekeurd en dat meer bescherming biedt aan voetgangers en fietsers. Ik wil de Raad ook vragen of er nog andere dingen zijn die wij kunnen doen – meer maatregelen – om de verkeersveiligheid te verbeteren.</p>
    </intervention>
    <intervention id="3-375" speaker_id="2206" name="Reinhard Rack" is_mep="True" mode="spoken">
      <p sl="de">Fungerend voorzitter, ik wil deze vraag graag beantwoorden. Deze week hebben een aantal relevante verslagen over verkeersveiligheid op onze agenda gestaan: het Ferrari-verslag is al genoemd, morgen bespreken we het verslag van mevrouw Gurmai en vanavond het Markov-verslag. Voorzitter, is het resultaat van onze werkzaamheden naar uw mening naar tevredenheid of wilt u meer resultaat zien?</p>
    </intervention>
    <intervention id="3-376" speaker_id="28112" name="Gay Mitchell" is_mep="True" mode="spoken">
      <p sl="en">Voorzitter, ik wil de minister graag vragen of hij er blij mee is dat er weliswaar voldoende en geavanceerde testen zijn om bestuurders op alcohol te testen, maar dat dit niet geldt voor bestuurders die onder invloed zijn van illegale drugs. Zou hij ervoor kunnen zorgen dat er, gezien het feit dat het steeds vaker voorkomt, opnieuw interesse komt voor dit specifieke thema?</p>
    </intervention>
    <intervention id="3-377" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad . − De vraag van de heer Higgins: wat kunnen we anders doen? Het belangrijkste dat zowel de Raad als het Parlement kunnen doen is de processen die al worden uitgevoerd te versnellen en de beschikkingen die al zijn opgesteld aan te nemen. En dan natuurlijk binnen de huidige zittingstermijn van het Europees Parlement. Het eerste wat op de agenda zal worden geplaatst, hopelijk in juli, is de eerder genoemde richtlijn over het veiligheidsbeheer van de wegeninfrastructuur. Er zijn echter nog meer maatregelen die ik heb opgesomd die al worden uitgevoerd en ik hoop dat de goede samenwerking tussen het Europees Parlement en de Raad leidt tot een snelle goedkeuring.</p>
      <p sl="sl">De vraag van de heer Rack vereist denk ik meer een politiek antwoord. We zullen niet tevreden zijn zolang er nog mensen sterven op de wegen van de Europese Unie. Zolang dit het geval is moeten wij zoeken naar nieuwe maatregelen, aanvullende maatregelen om het aantal dodelijke ongelukken en letsels te verlagen; in een ideale wereld zou dat aantal nul bedragen.</p>
      <p sl="sl">Drugs zijn natuurlijk een vergelijkbaar probleem als alcohol. Ik denk dat wij met drugs net zo om moeten gaan als met alcohol. Waar het om draait is de vraag of iemand in staat is een voertuig te besturen en ik denk dat de lidstaten geen onderscheid moeten maken tussen verschillende soorten drugs, aangezien alcohol in essentie ook een verslavend middel is, hoewel het een legale drug is.</p>
    </intervention>
    <intervention id="3-378" speaker_id="21918" name="De Voorzitter" is_mep="True" mode="spoken">
      <p sl="nl">Vraag nr. 7 is niet-ontvankelijk.</p>
      <p sl="nl">Vraag nr. 8 van Jörg Leichtfried (H-0365/08)</p>
      <p sl="nl">Betreft: Nieuw tolsysteem in Slovenië</p>
      <p sl="nl">Slovenië zal met ingang van 1 juli 2008 een nieuw tolsysteem invoeren. Dit houdt in dat de verkeersdeelnemers voor een enkele rit met een personenauto door Slovenië, die tot dusver ongeveer 7 euro kostte, in ieder geval een vignet voor een halfjaar voor 35 euro (wat neerkomt op het vijfvoudige van het huidige tolbedrag) ofwel een jaarvignet voor 55 euro moeten kopen. Dit lijkt discriminerend en is duidelijk in tegenspraak met Europese principes.</p>
      <p sl="nl">Is de Raad op de hoogte van deze ontwikkeling? Wat denkt hij daartegen te ondernemen en hoe kon de zaak zich überhaupt op deze wijze ontwikkelen?</p>
    </intervention>
    <intervention id="3-379" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad. − Ik herhaal dat ik hier als vertegenwoordiger zit van de Raad en dat de Raad de vraag van de heer Leichtfried niet aan de orde heeft gesteld. Zoals ik al heb gezegd, heb ik op de vorige vergadering van het Europees Parlement een vergelijkbare vraag gekregen. Omdat ik het betreffende land goed ken, kan ik de vraag beantwoorden. Maar ik zou er niet van beschuldigd willen worden buiten mijn bevoegdheden te treden.</p>
      <p sl="sl">Laten we het proberen, en sta mij toe enige aanvullende verduidelijkingen te geven. Het nieuwe tolsysteem in Slovenië, dat van kracht wordt op 1 juli, met andere woorden de aanschaf van wegenvignetten, is alleen van toepassing op voertuigen met het maximaal toegestane gewicht van drieëneenhalf duizend kilo. Dit systeem van wegenbelasting dat Slovenië invoert valt niet onder het toepassingsgebied van de communautaire wetgeving die ik net noemde.</p>
      <p sl="sl">Misschien nog belangrijker: het Sloveense vignetsysteem voor de inning van wegenbelasting is tijdelijk. Het wordt alleen voor een overgangsperiode ingevoerd, tot de invoering van elektronische tolsystemen of systemen die gebruik maken van satellieten, waarvan wordt verwacht dat ze in 2009 worden ingevoerd, eerst voor vrachtwagens en dan voor privé-voertuigen.</p>
      <p sl="sl">Mijnheer Leichtfried, ziet u mijn reactie alstublieft als een geste, de wens om de zaak voor u te verduidelijken. Mijn antwoord verandert echter niets aan het feit dat ik hier in een andere hoedanigheid aanwezig ben, en niet als vertegenwoordiger van Slovenië.</p>
    </intervention>
    <intervention id="3-380" speaker_id="28251" name="Jörg Leichtfried" is_mep="True" mode="spoken">
      <p sl="de">Wij hebben duidelijk verschillende interpretaties van de wet. Naar mijn mening is dit systeem discriminerend voor EU-burgers van buiten Slovenië. Ik zou de minister willen vragen of de Europese Commissie een inbreukprocedure zou kunnen starten tegen Slovenië. De eerste stappen zijn volgens mij al gezet. Mijn vraag aan u is de volgende: zou u, als fungerend voorzitter van de Raad, Slovenië adviseren om bijvoorbeeld een vignet voor tien dagen in te voeren, teneinde de rust terug te brengen en een mogelijke inbreukprocedure te voorkomen?</p>
    </intervention>
    <intervention id="3-381" speaker_id="2206" name="Reinhard Rack" is_mep="True" mode="spoken">
      <p sl="de">Minister, de vorige keer zei u over deze kwestie dat het ging om een aantal overgangsregels. Normaal gelden die voor een, twee of drie maanden. Wat hier gebeurt beslaat een periode van enkele jaren en is duidelijk discriminerend ten opzichte van niet-Slovenen, met andere woorden andere EU-burgers. Commissaris Tajani heeft gisteravond expliciet bevestigd dat er al een brief ligt van het DG Vervoer dat tot doel heeft de discriminatiekwestie op te lossen.</p>
      <p sl="de">Vindt u niet dat het tijd is om enkele snelle maatregelen te nemen, zodat toeristen tegen redelijke tarieven door Slovenië kunnen rijden deze zomer? Het is een land waar wij allemaal graag naartoe gaan..</p>
    </intervention>
    <intervention id="3-382" speaker_id="photo_generic" name="Janez Lenarčič" is_mep="True" mode="spoken">
      <p sl="sl">fungerend voorzitter van de Raad . − Op dit moment is niet vastgesteld dat het hier gaat om discriminatie. Indien dat wel wordt vastgesteld, dan doet zich een nieuwe situatie voor en daar wil ik niet over speculeren. Het lijkt er nu echter niet op dat de beschuldigingen van discriminatie terecht zijn, aangezien het vignetsysteem gelijk is voor Sloveense en andere burgers. Ik wil dit onderwerp echter graag afsluiten, en ik wil benadrukken dat ik hier ben als vertegenwoordiger van de Raad en dat de Raad hier niet over heeft vergaderd. Ziet u het alstublieft als teken van goede wil dat ik toch de discussie met u ben aangegaan en dat ik u in goed vertrouwen probeer opheldering te geven.</p>
    </intervention>
    <intervention id="3-383" speaker_id="21918" name="De Voorzitter" is_mep="True" mode="spoken">
      <p sl="nl">De vragen die wegens tijdgebrek niet zijn beantwoord, zullen schriftelijk worden beantwoord (zie bijlage).</p>
    </intervention>
  </section>
  <section id="creitem27" title="15. Samenstelling commissies en delegaties: zie notulen"/>
  <section id="creitem28" title="16. Vervoer van gevaarlijke goederen over land (debat)">
    <intervention id="3-388" speaker_id="4393" name="De Voorzitter" is_mep="True" mode="spoken">
      <p sl="nl">Aan de orde is de aanbeveling voor de tweede lezing (A6-0227/2008), namens de Commissie vervoer en toerisme, betreffende het gemeenschappelijk standpunt, door de Raad vastgesteld met het oog op de aanneming van de richtlijn van het Europees Parlement en de Raad betreffende het vervoer van gevaarlijke goederen in het binnenland (06920/3/2008 - C6-0160/2008 - 2006/0278(COD)) (rapporteur: Bogusław Liberadzki).</p>
    </intervention>
    <intervention id="3-389" speaker_id="23768" name="Bogusław Liberadzki" is_mep="True" mode="spoken" role="rapporteur">
      <p sl="pl">Voorzitter, ik wil graag van de gelegenheid gebruik maken om commissaris Tajani te verwelkomen in het Huis in zijn nieuwe rol. Ik heb op u gestemd, commissaris, en ik weet zeker dat ik daar goed aan heb gedaan.</p>
      <p sl="pl">De richtlijn over het vervoer van gevaarlijke goederen in het binnenland herziet vier Commissiebesluiten en brengt deze samen in één enkele wet. De richtlijn omvat ook het vervoer van gevaarlijke goederen op binnenlandse waterwegen, waarvoor tot op heden geen EU-wetgeving bestond. Met het voorstel worden tevens internationale regels voor het vervoer van gevaarlijke goederen in het Gemeenschapsrecht opgenomen en wordt de toepassing van deze regels uitgebreid tot nationaal vervoer. Het is te hopen dat dit leidt tot een hoog veiligheidsniveau en dat tevens de intermodaliteit in het vervoer van gevaarlijke goederen verbetert.</p>
      <p sl="pl">Ik wil in herinnering brengen dat het Parlement bij de eerste lezing 42 amendementen heeft goedgekeurd. In deze amendementen werd vastgelegd dat lidstaten die geen spoorwegsysteem hebben, zijn vrijgesteld van de verplichting deze richtlijn om te zetten en ten uitvoer te leggen. De amendementen voerden ook een overgangsperiode in van twee jaar, ter voorbereiding op een efficiënte tenuitvoerlegging van deze bepalingen. Bovendien werd het beginsel ingevoerd dat de lidstaten specifieke vereisten mogen vaststellen op het gebied van het nationale en internationale vervoer van gevaarlijke goederen op hun grondgebied, om rekening te houden met de specifieke aard van auto’s, vrachtwagens en binnenvaartschepen. De lidstaten kunnen tevens bepaalde routes of specifieke vervoersvormen voorschrijven en speciale regels vaststellen voor het vervoer van gevaarlijke goederen op hun grondgebied in passagierstreinen.</p>
      <p sl="pl">De Raad en de Commissie hebben deze amendementen goedgekeurd. De Raad heeft verder nog twee amendementen ingediend. In de eerste plaats stelt hij voor een lid toe te voegen aan artikel 1. Hiermee kunnen lidstaten het vervoer van gevaarlijke goederen op hun grondgebied om andere dan strikte veiligheidsredenen reguleren of verbieden. In de tweede plaats stelt de Raad voor een nieuw lid toe te voegen aan artikel 8, waarin wordt vastgesteld dat de Commissie de lidstaten financiële steun moet bieden voor het vertalen van de Europese overeenkomst betreffende het vervoer van gevaarlijke goederen over de weg, de voorschriften op het gebied van het internationaal vervoer van gevaarlijke goederen per spoor en de Europese overeenkomst betreffende het internationale vervoer van gevaarlijke goederen over de binnenwateren in hun respectievelijke talen.</p>
      <p sl="pl">In mijn hoedanigheid als rapporteur ondersteun ik beide voorstellen van de Raad en verzoek u deze goed te keuren. Tenslotte wil ik zeggen dat ik blij was met de daadkrachtige, efficiënte en prettige werkwijze van de Commissie en de Raad.</p>
    </intervention>
    <intervention id="3-390" speaker_id="photo_generic" name="Antonio Tajani" is_mep="True" mode="spoken">
      <p sl="it">lid van de Commissie . − Voorzitter, dames en heren, alvorens mij uit te spreken over de richtlijn waarvoor de heer Liberadzki de rapporteur is, wil ik dit Huis graag bedanken voor het vertrouwen dat het mij vandaag heeft geschonken als Europees commissaris verantwoordelijk voor vervoer. Ik spreek mijn dank uit aan de weinige nog aanwezige leden, maar ik heb zelf ook vaak avondvergaderingen laten schieten. Dank u voor uw vertrouwen; dank met name aan de leden van de Commissie vervoer voor hun aanwezigheid.</p>
      <p sl="it">Ik moet zeggen dat ik enigszins ontroerd ben. Ik spreek voor de eerste keer vanaf een andere plek in de Kamer – ik ben vier stoelen opgeschoven –, het is een grote eer voor mij hier te zijn en ik denk dat het belangrijk is dat het Parlement een lid – want zo zie ik mijzelf diep van binnen nog steeds – op de commissarisstoel heeft zitten.</p>
      <p sl="it">Excuseert u mijn uitwijding, Voorzitter, maar het leek mij niet meer dan terecht om het Parlement nogmaals te bedanken voor wat het mij de afgelopen jaren heeft gegeven en het vertrouwen dat het mij heeft geschonken, zoals vanochtend opnieuw bleek.</p>
      <p sl="fr">Voorzitter, dames en heren, helaas kan ik slechts een korte bijdrage leveren aan dit debat. Bij de eerste lezing van deze tekst heeft het Parlement een aantal amendementen goedgekeurd, ondersteund door de Raad in zijn gemeenschappelijk standpunt. De huidige tekst, die het mogelijk maakt het voorstel bij de tweede lezing goed te keuren, bevat slechts enkele technische aanvullingen. De Commissie vervoer en toerisme steunde deze unaniem en de Commissie is het volledig met hen eens. De punten die bij de tweede lezing worden ingebracht zullen de puntjes op de i zijn van het voorstel inzake het vervoer van gevaarlijke goederen. De tekst is daarom veel duidelijker geworden in de kleine details, waar ik zeer tevreden mee ben.</p>
      <p sl="fr">Ik wil ook graag van de gelegenheid gebruik maken om mijn bijzondere dank uit te spreken aan de heer Liberadzki, de rapporteur, voor de efficiënte manier waarop hij aan dit voorstel heeft gewerkt. Ik bedank hem ook voor het vertrouwen dat hij vandaag heeft gegeven en ik hoop dat ik vanaf vandaag tot aan het eind van deze parlementaire termijn met hem kan blijven werken, evenals met alle leden van dit Huis.</p>
    </intervention>
    <intervention id="3-392" speaker_id="4282" name="Renate Sommer" is_mep="True" mode="spoken">
      <p sl="de">namens de PPE-DE-Fractie . – Voorzitter, allereerst wil ik graag de rapporteur bedanken voor zijn werk en voor zijn tomeloze bereidheid om overleg te voeren over dit thema.</p>
      <p sl="de">De voorgestelde richtlijn over het vervoer van gevaarlijke goederen in het binnenland integreert internationale regels voor het vervoer van gevaarlijke goederen in het Gemeenschapsrecht en breidt deze uit tot het nationale vervoer. Het herziet de huidige vier richtlijnen en vier beschikkingen van de Commissie over het vervoer van gevaarlijke goederen en brengt ze samen in één vereenvoudigd stuk wetgeving. Het is een goed voorbeeld van een Europese wet die werkelijk omslachtige administratieve procedures vermindert en belichaamt het beginsel van betere regelgeving.</p>
      <p sl="de">Regulering van het vervoer van gevaarlijke goederen is belangrijk voor ons transportstelsel. Het totaal aantal gevaarlijke goederen dat in de Unie wordt vervoerd is ongeveer 110 miljard tonkilometer per jaar en een veilig vervoer van deze goederen is essentieel, zowel om redenen van transportveiligheid als om milieuredenen. De bepalingen waarborgen een hoog veiligheidsniveau in het internationale en nationale vervoer door de toepassing van geharmoniseerde regels, die positieve gevolgen zullen hebben voor de interne vervoersmarkt. Tegelijkertijd wordt zakendoen voor vervoersbedrijven gemakkelijker door uniforme regels, waardoor de intermodaliteit verbetert. Zo worden multimodale vervoersprocessen aangemoedigd.</p>
      <p sl="de">Wat we naar mijn mening bijzonder mogen toejuichen, is de uitbreiding van het toepassingsgebied tot de binnenscheepvaart. In de toekomst zullen voor alle binnenwateren in de EU uniforme veiligheidsnormen gelden. Hierdoor zullen de arbeidsomstandigheden aan boord en de transportveiligheid verbeteren. Bovendien zal dit voordelen opleveren op het gebied van milieubescherming, evenals kostenbesparingen. Hierdoor verbeteren de kansen en de afzetmogelijkheden van de binnenvaart, met als gevolg dat de druk op onze wegen afneemt, wat weer positief is voor de milieubescherming.</p>
      <p sl="de">Het gemeenschappelijk standpunt van de Raad, dat zonder wijzigingen door de Commissie vervoer en toerisme is aangenomen, bevat twee amendementen op het standpunt van het Parlement na eerste lezing. In de eerste plaats introduceert het gemeenschappelijk standpunt een bepaling die de lidstaten de mogelijkheid geeft om, uitsluitend om andere dan veiligheidsredenen, het vervoer van gevaarlijke goederen op hun grondgebied te reguleren of te verbieden. Deze bepaling is puur declaratoir van aard en alleen opgenomen omwille van verduidelijking. Wij hebben daar meerdere discussies over gehad.</p>
      <p sl="de">In de tweede plaats biedt het gemeenschappelijke standpunt financiële steun van de Commissie aan de lidstaten voor de vertaling van de ADR (Europese overeenkomst betreffende het internationale vervoer van gevaarlijke goederen over de weg), het RID (Reglement betreffende het internationale vervoer van gevaarlijke goederen per spoor), het ADN (Europees Verdrag inzake het internationale vervoer van gevaarlijke goederen over de binnenwateren) en de bijbehorende amendementen in hun respectievelijke officiële talen. Ik moet toegeven dat ik in eerste instantie nogal sceptisch tegenover dit amendement stond. De Europese Commissie heeft mij echter verzekerd dat deze aanpak noodzakelijk is om de kwaliteit van de vertalingen te waarborgen en dus een juiste tenuitvoerlegging van de bepalingen mogelijk te maken. Het is trouwens ook goedkoper.</p>
      <p sl="de">Kortom, vanuit ons gezichtspunt zijn alle amendementen aanvaardbaar. Dat betekent dat we deze belangrijke en over het algemeen controversiële kwestie kunnen afronden.</p>
    </intervention>
    <intervention id="3-393" speaker_id="28208" name="Nathalie Griesbeck" is_mep="True" mode="spoken">
      <p sl="fr">namens de ALDE-Fractie . Voorzitter, commissaris, dames en heren, nu is het mijn beurt om u te groeten vanavond. In zekere zin is dit uw vuurdoop en als Française waardeer ik het zeer u op de vergadering afgelopen maandagavond en ook vanavond in het Frans heeft gesproken, en nog vloeiend ook. Dat was een waar plezier. Ik wil ook graag mijn collega Liberadzki bedanken voor het overleg dat hij heeft geleid in de Commissie vervoer en toerisme bij de beoordeling van het voorstel voor een richtlijn over het vervoer van gevaarlijke goederen.</p>
      <p sl="fr">Zoals zojuist is uitgelegd heeft het Parlement zijn mening over dit voorstel voor een richtlijn al in september 2007 geuit en het verheugd mij dan ook dat er overeenstemming is bereikt met de Raad en de Commissie, want dat betekent dat de discussie van vanavond over de tekst in feite niet meer dan een formaliteit is. Toch wil ik graag van deze gelegenheid gebruik maken, omdat we als het ware als vrienden onder mekaar zijn, om te benadrukken dat deze tekst, naar mijn mening, aanzienlijke vooruitgang betekent inzake beter toezicht op het vervoer van gevaarlijke goederen binnen onze grenzen en tevens dat het probleem van het vervoer van goederen, vooral gevaarlijke, van groot belang is voor onze medeburgers en een belangrijke kwestie voor duurzame ontwikkeling.</p>
      <p sl="fr">Het aantal gevaarlijke goederen dat momenteel binnen de Europese Unie wordt vervoerd beslaat ongeveer 10 procent van alle goederen in doorvoer, wat een zeer hoog percentage is. Het gaat om 110 miljard ton per kilometer per jaar, waarvan 58 procent over de weg wordt vervoerd, wat heel veel is, 25 procent per spoor en 17 procent over de binnenwateren.</p>
      <p sl="fr">Deze richtlijn, die tot doel heeft de bestaande bepalingen te herzien, is in deze moeilijke tijden nog prijzenswaardiger, omdat het vier richtlijnen in één stuk wetgeving verenigt. Dit is een duidelijke stap richting meer openheid en het is zeer belangrijk dat de inwoners van Europa als geheel onze beslissingen kunnen begrijpen.</p>
      <p sl="fr">Tenslotte ben ik ook blij dat de binnenvaart in de richtlijn is opgenomen. Er moet veel meer aandacht worden besteed aan het vervoer van goederen over de binnenwateren, omdat het een milieuvriendelijke vorm van vervoer is, die tevens een oplossing kan zijn voor de continue vraag naar het in balans brengen van het Europese vervoerssysteem. Het combineren van de verschillende richtlijn in één stuk wetgeving zal tot meer duidelijkheid en transparantie leiden van de regels die op de huidige situatie van toepassing zijn, waarbij wij hopen en bidden voor meer intermodaal vervoer. Ik ben verheugd over deze progressieve stap, vooral voor degenen die in de vervoerssector werken, in een tijd waarin het werk van de Europese Unie niet altijd goed genoeg wordt uitgelegd en, helaas, door onze medeburgers soms verkeerd wordt begrepen.</p>
    </intervention>
    <intervention id="3-394" speaker_id="28253" name="Eva Lichtenberger" is_mep="True" mode="spoken">
      <p sl="de">namens de Verts/ALE-Fractie . – Voorzitter, commissaris, dames en heren, de zaal zit niet bepaald vol. Ik zou denken dat dit thema belangrijk genoeg is om meer mensen te trekken. De tweede lezing van de richtlijn inzake het binnenlandse vervoer van gevaarlijke goederen noopt mij wederom de aandacht te vestigen op een groot probleem, namelijk dat elke richtlijn staat of valt bij het toezicht erop.</p>
      <p sl="de">We zien bij alle vormen van vervoer een kleine toename van het aantal gevaarlijke goederen dat vervoerd wordt. Helaas zien we, volgens inspecteurs, ook een toename van de onzorgvuldigheid, met name wat de aangifte van goederen betreft. Een foutieve aangifte van een gevaarlijk goed dat vervoerd wordt, kan letterlijk dodelijke gevolgen hebben als er een ongeluk gebeurt. Als de brandweer bijvoorbeeld niet kan bepalen welk blusmiddel nodig is voor de vervoerde goederen, kan dat fatale gevolgen hebben. In Innsbruck, wat bijna mijn thuisstad is, is op het nippertje een grootschalige ramp voorkomen, omdat de meest ervaren chemicus in die regio toevallig ook parttime brandweerman was. Ik dring er bij u op aan ook rekening te houden met toezicht en inspectie. Dat is een van de belangrijkste aspecten. Sterker nog, het is het belangrijkste aspect. Dezelfde oproep richt ik ook aan de lidstaten.</p>
      <p sl="de">Ik zie wel een verbetering door de opname van de binnenvaart in de richtlijn. Een ongeval met chemische stoffen die over de rivier worden vervoerd kan extreem langdurige en fatale gevolgen hebben voor het milieu.</p>
      <p sl="de">Ik denk dat het belangrijk is bepalingen over het voorschrijven van bepaalde routes voor het vervoer van gevaarlijke goederen te behouden en deze te versterken. Indien sprake is van steile hellingen, eventueel in combinatie met druk verkeer op bepaalde momenten van het jaar, of aan het begin van de vakanties, is het van essentieel belang om te hoeden voor grote gevaren. Naar mijn mening zou het juist zijn om de vereiste om in begeleiding te voorzien bij bijzonder gevaarlijke goederen, zoals bijtende stoffen of explosieven, uit te breiden. We moeten meer vooruitgang boeken op dit vlak, omdat andere vervoersgebruikers mogelijk ook risico lopen en een ongeluk grote problemen met zich mee zou brengen. Helaas blijkt uit de inspecties die worden uitgevoerd echter ook dat de gebruikte voertuigen niet bepaald in goede staat zijn.</p>
      <p sl="de">Ik wil daarom afsluiten met een verzoek aan het Huis: inspecties en controles zijn nodig om de effectiviteit van deze richtlijn te waarborgen.</p>
    </intervention>
    <intervention id="3-395" speaker_id="28331" name="Jaromír Kohlíček" is_mep="True" mode="spoken">
      <p sl="cs">namens de GUE/NGL-Fractie . – Ik heet de nieuwe commissaris van harte welkom. Voorzitter, dames en heren, gevaarlijke goederen moeten binnen de Europese Unie worden vervoerd, net als gewone goederen, of wij dat nu leuk vinden of niet. Op dit moment maken gevaarlijke goederen ongeveer 8 procent van al het vrachtverkeer uit en het is goed dat dit verslag ernaar streeft de bestaande vier richtlijnen te versmelten, in overeenstemming met de van toepassing zijnde internationale overeenkomsten. Het harmoniseren van het goederenvervoer, met name wat multimodaal vervoer betreft, is absoluut een cruciale en logische stap, die positieve gevolgen zou moeten hebben voor de interne markt van de EU. Transportveiligheid kan het beste worden bereikt door regels samen te voegen. Deze regels moeten het markeren van goederen duidelijk vastleggen en de vervoerde goederen classificeren naar gelang de mate van gevaar.</p>
      <p sl="cs">Ik begrijp de behoefte aan deze technische richtlijn en ik ben het met mijn collega, mevrouw Lichtenberger, eens dat deze heel nauwkeurig bestudeerd moet worden om ervoor te zorgen dat de inhoud overeenstemt met de omschrijving. De Raad heeft alle door het Parlement bij zijn eerste lezing aangenomen amendementen overgenomen. Het gemeenschappelijke standpunt voegt slechts twee kleine amendementen toe. Deze omvatten het bieden van financiële steun aan de lidstaten voor de vertaling van de richtlijn in hun respectievelijke officiële talen en geeft de lidstaten de mogelijkheid te besluiten de vereisten van bijlage III in specifieke gevallen wel of niet toe te passen. De richtlijn draagt bij aan een duidelijke uitleg van de wetgeving en vereenvoudigt deze voor vervoer per spoor, over de weg of over de binnenwateren. Ik denk dat vervoer over de weg vaak de gevaarlijkste vervoersvorm is, gevaarlijker dan vervoer over het water. De GUE/NGL-Fractie zal de voorgestelde richtlijn daarom steunen.</p>
    </intervention>
    <intervention id="3-396" speaker_id="2099" name="Robert Evans" is_mep="True" mode="spoken">
      <p sl="en">Voorzitter, allereerst wil ik graag mijn vriend en collega Bogusław Liberadzki bedanken voor zijn werk aan dit belangrijke dossier. Ook wil ik onze nieuwe commissaris feliciteren met zijn debuut vanavond. Ik zal eerlijk zijn tegenover de heer Tajani: ik heb niet op hem gestemd eerder vandaag. Ik heb niet tegen hem gestemd, ik heb me niet onthouden van stemming, ik heb gewoon niet meegedaan aan de stemming. Ik wil graag dat de heer Tajani begrijpt dat dit niets persoonlijks was. Het was meer een protest tegen het systeem en tegen Italiaanse procedures.</p>
      <p sl="en">Toch respecteer ik zijn benoeming en ik weet zeker dat hij er in de komende maanden alles aan zal doen om mij en anderen van zijn grote verdiensten, kwaliteiten en zijn bekwaamheid in zijn rol in dit Huis te overtuigen.</p>
      <p sl="en">In de afgelopen dagen hebben de Ierse stemmers ons denk ik laten zien dat lang niet alle Europeanen doordrongen en op de hoogte zijn van de rol en de voordelen van de Europese Unie, Europese samenwerking en van waarom Europa-brede regelgeving überhaupt nodig is.</p>
      <p sl="en">Toch denk ik dat al deze mensen, inclusief degenen die “nee” hebben gestemd, van hun nationale overheden, en ook de Europese Unie, verwachten dat zij voor hen zorgen. Hoewel het binnenlandse vervoer van gevaarlijke goederen door hen wellicht niet als eerste genoemd zou worden, is dit specifieke onderwerp wel een serieuze kwestie, een serieuze verantwoordelijkheid en iets waar wij allemaal voor moeten zorgen.</p>
      <p sl="en">Pas nu, met deze richtlijn, beschikken wij over Europa-brede regelgeving voor het vervoer van gevaarlijke goederen van het ene land naar het andere op dit continent.</p>
      <p sl="en">De heer Liberadzki heeft er terecht op gewezen dat veel landen geen interne of nationale regelgeving hadden. Dit verslag legt de nationale regeringen dus een verantwoordelijkheid op. Maar wetgeving is slechts zo goed als de tenuitvoerlegging ervan. In zijn streven om mijn volle vertrouwen te krijgen hoop ik dus dat de heer Tajani er door zijn goede diensten alles aan zal doen om de lidstaten aan te sporen ervoor te zorgen dat deze wetgeving goed wordt gecontroleerd, gehandhaafd en indien nodig gewijzigd, en dat stevige maatregelen worden genomen tegen degenen die zich niet aan deze richtlijn houden.</p>
    </intervention>
    <intervention id="3-397" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">namens de PSE-Fractie . – Waarde Voorzitter, commissaris, ook ik wil u graag feliciteren en ik wens u veel succes met uw werk. Wij verwachten veel van u.</p>
      <p sl="ro">Ik wil onze collega Liberadzki bedanken voor zijn verslag, dat deel uitmaakt van het vereenvoudigen van de wetgeving en dat de tekst van de vier richtlijnen herziet en in één enkele richtlijn onderbrengt. De vorige Europese wetgeving was niet van toepassing op het vervoer van gevaarlijke goederen overzee, waarvoor regels golden die waren vastgesteld in verschillende multilaterale overeenkomsten, waar de lidstaten bij aangesloten waren.</p>
      <p sl="ro">Het is daarom belangrijk dat we communautaire wetten zullen hebben met voor alle lidstaten gemeenschappelijke regels inzake iedere vorm van vervoer van gevaarlijke goederen. Deze regels maken de overdracht van gevaarlijke goederen van de ene vervoersvorm op de andere mogelijk. Naast de bepalingen van deze richtlijn kunnen de lidstaten in hun nationale wetgeving specifieke vereisten opnemen voor voertuigen, wagons en binnenvaartschepen.</p>
      <p sl="ro">De door de Raad voorgestelde amendementen bevatten twee nieuwe elementen: het eerste biedt de lidstaten de mogelijkheid het vervoer van gevaarlijke goederen op hun grondgebied over de binnenwateren, om andere dan veiligheidsredenen, te reguleren of strikt te verbieden. Het tweede amendement legt de Commissie de verantwoordelijkheid op de lidstaten financiële steun te bieden voor de vertaling van Europese overeenkomsten inzake het vervoer van gevaarlijke goederen over de weg, per spoor of over de binnenwateren in hun officiële talen.</p>
      <p sl="ro">Desondanks ben ik van mening dat alle lidstaten tevens informatiecampagnes zouden moeten opzetten om geïnteresseerden te informeren over de bepalingen van de nieuwe richtlijn. Naleving van deze regels is essentieel. De verantwoordelijke autoriteiten moeten ervoor zorgen dat het vervoer van gevaarlijke goederen alleen plaatsvindt overeenkomstig de vastgestelde gemeenschappelijke regels en beperkingen.</p>
    </intervention>
    <intervention id="3-398" speaker_id="2206" name="Reinhard Rack" is_mep="True" mode="spoken">
      <p sl="de">Voorzitter, vicevoorzitter van de Commissie, ik wil u graag van harte feliciteren met uw nieuwe functie. Wij zullen ongetwijfeld vele gelegenheden hebben in de toekomst om de vervoerskwestie met u te bespreken en ik kijk daar zeer naar uit. Ik wil ook graag de rapporteur bedanken voor het zorgen voor een goede wetstekst. We moeten er nu voor zorgen dat deze wetstekst zo spoedig mogelijk in de lidstaten ten uitvoer wordt gelegd en, nog belangrijker, zoals al eerder vandaag is gezegd, dat de betreffende nationale wet- en regelgeving op de juiste manier op lokaal niveau wordt toegepast. Hiervoor is inzet en nauwkeurigheid van de betreffende autoriteiten nodig. Wat we moeten voorkomen is onzorgvuldigheid en dat degenen die verantwoordelijk zijn voor het toezicht “een oogje dichtknijpen”.</p>
      <p sl="de">Tevens is het belangrijk – zoals andere sprekers al hebben aangegeven – dat de aangifte van gevaarlijke goederen op zodanige manier plaatsvindt dat passende inspecties en escortes kunnen worden uitgevoerd. Dit zal de veiligheid op onze wegen en ook op onze binnenwateren vergroten.</p>
    </intervention>
    <intervention id="3-399" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Voorzitter, bijna een jaar geleden reed ik op een snelweg toen ik zag dat een tankwagen met vloeibaar gas omviel. Het was onmogelijk de snelweg te verlaten en al snel vormde zich een lange file. Iedereen hield zijn adem in uit angst voor een explosie. Dit soort situaties doen zich dagelijks voor op het wegennet van de Unie. Het is goed dat wij wetgeving aannemen op dit gebied en dat onze wegen- en spoornetwerken daar veiliger van worden. De richtlijn die voor ons ligt, is een aanvullende maatregel om de veiligheid van onze burgers te vergroten, het aantal ongevallen te verlagen en één enkel pakket juridische bepalingen vast te stellen.</p>
      <p sl="pl">Ik wil de heer Liberadzki bedanken voor zijn werk, waarvan wij allemaal zullen profiteren.</p>
    </intervention>
    <intervention id="3-400" speaker_id="photo_generic" name="Antonio Tajani" is_mep="True" mode="spoken">
      <p sl="it">lid van de Commissie . − Voorzitter, dames en heren, ik denk dat wij er goed aan hebben gedaan een wetstekst goed te keuren die zal bijdragen aan veiliger wegen voor de burgers van de Europese Unie.</p>
      <p sl="it">Het vervoer van gevaarlijke goederen kan risico’s met zich meebrengen, zoals wij allemaal weten. Daarom is het terecht dat de Europese Unie ernaar streeft de veiligheid van al haar burgers te waarborgen. Zoals ik op de vergadering van twee avonden geleden heb gezegd, is de bescherming van burgerrechten een van mijn prioriteiten. Elk initiatief van de Commissie is bedoeld om waarborgen te creëren voor de burgers en praktische oplossingen te bieden voor hun problemen.</p>
      <p sl="it">Tijdens het debat van vanavond heb ik duidelijk gevoeld dat het Parlement wil bijdragen aan de goedkeuring van wetgeving waarmee burgers veiliger over de weg kunnen reizen. De Commissie belooft in elk geval de tenuitvoerlegging door de lidstaten in de gaten te houden, net zoals zij bij alle andere wetgeving doet. De Commissie is de hoedster van de verdragen en persoonlijk zal ik proberen mijn taken op dit gebied zo goed mogelijk te vervullen. Daarom zal ik mijn uiterste best doen ervoor te zorgen dat de richtlijn die wij op dit moment goedkeuren, evenals andere richtlijnen, ten uitvoer worden gelegd en zal ik nagaan of alle EU-lidstaten de richtlijn, in het gemeenschappelijke belang van de Europese burgers, naleven.</p>
      <p sl="it">Dank u, Voorzitter, en nogmaals dank aan de rapporteur voor zijn uitstekende werk en voor het feit dat hij, zelfs bij de tweede lezing, in staat is geweest de wetstekst beter en duidelijker te maken.</p>
    </intervention>
    <intervention id="3-401" speaker_id="23768" name="Bogusław Liberadzki" is_mep="True" mode="spoken" role="rapporteur">
      <p sl="pl">Voorzitter, ik wil de schaduwrapporteurs, mevrouw Sommer en mevrouw Griesbeck, evenals de heer Evans en mevrouw Ţicău, bedanken voor hun verklaringen, samenwerking en steun.</p>
      <p sl="pl">Ik zal nu twee reacties geven op de opmerkingen van mevrouw Lichtenberger over het toezicht op de tenuitvoerlegging van de bepalingen. De lidstaten hebben een overgangsperiode van twee jaar gekregen om zich voor te bereiden op een efficiënte uitvoering van de nieuwe maatregelen. Ik wil benadrukken dat tot op heden slechts acht van de 27 lidstaten alledrie de internationale wetten, namelijk de ADR, het RID en de ADN, hebben aanvaard. Het is dan ook passend om te streven naar een volledige tenuitvoerlegging van deze regels, zowel wat internationaal vervoer betreft als de omzetting in de nationale wetgeving. Ik weet zeker dat wij in dat opzicht goed vooruit gaan.</p>
      <p sl="pl">Commissaris, ik wil u graag nogmaals bedanken voor uw begrip en ik verzoek u uw team namens mij te bedanken. Het was een plezier om met de Commissie en de Raad te werken.</p>
    </intervention>
    <intervention id="3-402" speaker_id="4393" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt plaats op donderdag 19 juni 2008.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="3-403" speaker_id="39719" name="Magor Imre Csibi" is_mep="True" mode="written">
      <p sl="en">Deze nieuwe richtlijn is een grote stap in de richting van het beschermen van onze veiligheid en ons milieu, aangezien deze Europese regels invoert voor het vervoer van gevaarlijke goederen, niet alleen over de weg en per spoor, maar ook over de binnenwateren.</p>
      <p sl="en">Ongevallen op de binnenwateren kunnen een grote impact en ernstige gevolgen hebben, zoals vergiftiging van het water, uitsterven van wilde dieren en planten en gezondheidsproblemen voor de mens. Reden temeer om te proberen de risico’s te beperken door ook voor deze vervoersvorm gemeenschappelijke regels op te stellen.</p>
      <p sl="en">Voorts steun ik ten volle de opname van een bepaling dat de lidstaten het vervoer van gevaarlijke goederen om andere dan veiligheidsredenen kunnen reguleren of verbieden. Voor cyanide, een extreem giftige stof, geldt bijvoorbeeld dat 14 procent van de in het milieu vrijkomende cyanide wordt veroorzaakt door transportongevallen. Dit cijfer benadrukt de kwetsbaarheid van cyanidevervoer en onderstreept het belang van striktere milieu- en veiligheidsnormen. Ik moedig de lidstaten dan ook aan zo streng mogelijke maatregelen te nemen om het vervoer van cyanide te reguleren en indien nodig grootschalig vervoer van cyanide op hun grondgebied te verbieden. Soms is het minimaliseren van het vervoer van gevaarlijke stoffen gewoon de veiligste manier om de risico’s te beperken.</p>
    </intervention>
  </section>
  <section id="creitem29" title="17. Veiligheidsbeheer van wegeninfrastructuur (debat)">
    <intervention id="3-405" speaker_id="4393" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0050/2008) van Helmuth Markov, namens de Commissie vervoer en toerisme, over het voorstel voor een richtlijn van het Europees Parlement en de Raad betreffende het veiligheidsbeheer van wegeninfrastructuur (COM(2006)0569 - C6-0331/2006 - 2006/0182(COD)).</p>
    </intervention>
    <intervention id="3-406" speaker_id="photo_generic" name="Antonio Tajani" is_mep="True" mode="spoken">
      <p sl="it">lid van de Commissie. − Voorzitter, dames en heren, we bespreken een ander onderwerp op het gebied van de veiligheid van onze burgers op de wegen van Europa.</p>
      <p sl="it">Ik ben van mening dat we deze kwestie moeten benadrukken. Vanmiddag had ik een vergadering met de ambtenaren van mijn directoraat-generaal teneinde de inspanningen van de Commissie op het gebied van verkeersveiligheid te verbeteren en te verdubbelen.</p>
      <p sl="it">De cijfers van de afgelopen paar maanden stellen helaas niet bepaald gerust en zouden onze doelstelling om het aantal verkeersslachtoffers te halveren in gevaar kunnen brengen. Daarom moeten we stevig doorgaan. Ik ben vandaag zeer verheugd dat we nog een richtlijn inzake verkeersveiligheid en dus de veiligheid van alle Europese burgers kunnen afronden.</p>
      <p sl="it">In haar Witboek van 2001 over het Europese vervoersbeleid, geleid door mevrouw Loyola de Palacio, stelde de Commissie het ambitieuze doel om het aantal levens op de wegen tegen 2010 te halveren. Het Parlement verwelkomde dit initiatief en heeft het altijd gesteund.</p>
      <p sl="it">Zoals ik al zei, zijn de resultaten van het afgelopen jaar, na een aantal extreem positieve cijfers in de jaren daarvoor, niet zo positief als we graag hadden gewild. Bovendien realiseren wij ons natuurlijk allemaal dat het overgrote deel van de ongevallen voornamelijk wordt veroorzaakt door menselijke fouten of onzorgvuldigheid.</p>
      <p sl="it">Hoe dan ook is de staat van het wegennetwerk, samen met groeiende verkeersvolumes, vaak een belangrijke oorzaak van ongelukken. De toestand van de wegeninfrastructuur heeft inderdaad een bepalende rol gespeeld bij één op de drie ongelukken. Daarom moet de infrastructuur, naast initiatieven om het gedrag van weggebruikers en het niveau van voertuigveiligheid te verbeteren, de derde pijler zijn van elk verkeersveiligheidsprogramma dat gebaseerd is op het beginsel van een geïntegreerde aanpak.</p>
      <p sl="it">Het voorstel voor een richtlijn betreffende het veiligheidsbeheer van wegeninfrastructuur biedt een goede combinatie van preventieve en corrigerende maatregelen. De procedures die met de richtlijn worden ingevoerd zijn erop gericht ervoor te zorgen dat veiligheid een vast onderdeel wordt van de plannings-, ontwerp- en aanlegfases, maar ook van het beheer van de wegeninfrastructuur. De richtlijn is natuurlijk niet bedoeld om civiel ingenieurs te leren hoe zij wegen moeten bouwen en is zeker niet bedoeld als stimulans om nieuwe wegen aan te leggen. De richtlijn is eerder een mechanisme om alle lidstaten procedures te bieden die al in gebruik zijn, soms op verschillende manieren. De toegevoegde waarde van maatregelen op Europees niveau ligt in de uitbreiding en verspreiding van goede praktijken naar lidstaten die deze nog niet toepassen.</p>
      <p sl="it">De heer Markov en zijn collega’s in de Commissie vervoer hebben hard aan het voorstel gewerkt, om de resultaten ervan te helpen verbeteren. De ontwerptekst heeft op zijn weg langs de instellingen enkele wijzigingen ondergaan. Veel administratieve verplichtingen en vereisten om informatie door te sturen zijn verwijderd, om de administratieve rompslomp te beperken. De bijlagen, waarin de criteria voor de door de richtlijn ingevoerde procedures worden genoemd, zijn niet-bindend gemaakt. Sommige definities zijn aangepast om ze in lijn te brengen met bestaande praktijken in bepaalde lidstaten. De belangrijkste elementen van het initiële voorstel zijn echter niet gewijzigd, dus de huidige tekst is aanvaardbaar voor de Commissie.</p>
      <p sl="it">Wanneer deze richtlijn is goedgekeurd is het de eerste wet van de Europese Unie die gericht is op het wegennet als geheel; het wordt een bijzonder belangrijk en krachtig instrument. Ik wil nogmaals in herinnering brengen dat deze richtlijn, als hij wordt toegepast op het trans-Europese netwerk, meer dan 600 levens zal besparen en ongeveer 7 000 ongevallen per jaar zal voorkomen.</p>
      <p sl="it">Uiteraard zal de richtlijn ook belangrijke maatschappelijke en economische consequenties hebben. Het zal het begin zijn van een langetermijnproces. Ons streven is de culturele houding ten opzichte van veiligheid bij het ontwerpen, de aanleg en het onderhoud van wegen te veranderen. In die zin is het een vooruitblikkende richtlijn die voor de komende 50 jaar van kracht zou kunnen blijven.</p>
      <p sl="it">Nogmaals hartelijk dank, mijnheer Markov, voor het werk dat u heeft verricht, en hartelijk dank voor uw aandacht, dames en heren.</p>
    </intervention>
    <intervention id="3-407" speaker_id="4393" name="De Voorzitter" is_mep="True" mode="spoken">
      <p sl="nl">Dank u, commissaris. Het Huis realiseert zich natuurlijk dat de Commissie het aantal dodelijke slachtoffers wil halveren, niet het aantal levens.</p>
    </intervention>
    <intervention id="3-408" speaker_id="4303" name="Helmuth Markov" is_mep="True" mode="spoken" role="rapporteur">
      <p sl="de">Voorzitter, commissaris, dames en heren, na meer dan anderhalf jaar onderhandelen hebben alle parlementaire fracties, de Raad en de Commissie eindelijk een compromis bereikt over een richtlijn betreffende het veiligheidsbeheer van wegeninfrastructuur in de EU.</p>
      <p sl="de">Het belangrijkste aspect van deze overeenkomst is dat alle deelnemers erkennen dat de veiligheid van het wegennet essentieel is voor het verbeteren van de veiligheid op de Europese wegen. Naast het fundamentele doel van een modale verschuiving van de weg naar het spoor zijn ook bestuurdersgedrag en voertuigveiligheid, evenals bewust rijden en het naleven van verkeersregels belangrijke factoren.</p>
      <p sl="de">Op deze gebieden bestaan verschillende vormen van Europese wetgeving, hoewel die niet goed op elkaar aansluiten. Er zijn momenteel bijvoorbeeld geen gemeenschappelijke regels voor infrastructuurplanning en onderhoud. Dat is lastig te begrijpen, want wegen houden immers nooit op bij de landsgrenzen. Alle bestuurders die deze wegen gebruiken willen er toch vanuit kunnen gaan dat zij gebruik maken van een goed wegennet?</p>
      <p sl="de">Ondanks deze argumenten heeft de Commissie vervoer en toerisme het oorspronkelijke voorstel van de Commissie in zijn geheel verworpen, met een heel kleine meerderheid van maar één stem, waarbij de aandacht werd gevestigd op de subsidiariteitsrechten van de lidstaten. Zowel in de Raad als in het Parlement verschillen de meningen over hoe gedetailleerd en bindend een richtlijn moet zijn. Daarom was het essentieel om tot compromissen te komen die niet zover gingen als het oorspronkelijke voorstel van de Commissie en mijn eigen eerste ontwerpverslag.</p>
      <p sl="de">Persoonlijk zou mijn voorkeur zijn uitgegaan naar de goedkeuring van uniforme, bindende, maar geen exclusieve criteria over hoe wegen in de EU – en niet alleen de trans-Europese netwerken – worden ontworpen, aangelegd, gecontroleerd op compatibiliteit met verkeersregels, regelmatig geïnspecteerd op verkeersveiligheid en indien nodig verbeterd. Naar mijn mening zou dat ook nuttig zijn in de zin van risicoanalyse, waarbij de nadruk moet worden gelegd op het verzamelen van ongevallengegevens.</p>
      <p sl="de">Helaas is het huidige voorstel niet meer dan een stap in de juiste richting, maar het is ten minste iets. De lidstaten zullen hopelijk positieve ervaringen opdoen met deze aanbevelingen en misschien op een later moment kiezen voor een meer geharmoniseerde aanpak. Met name uit de overwegingen blijkt dat dit een testfase zal zijn, die de mogelijkheid van nauwere samenwerking in de toekomst geenszins uitsluit.</p>
      <p sl="de">Wat de hoofdinhoud van het verslag betreft zal in eerste instantie aandacht worden besteed aan veiligheid bij alle fases van het ontwerp, de aanleg en het onderhoud van wegen.</p>
      <p sl="de">In de tweede plaats zullen wegdelen met de hoogste ongevallendichtheid aan bijzonder intensieve controles worden onderworpen en van de juiste verkeersborden worden voorzien voor bestuurders. Een ander streven is vergelijkbare bewegwijzering in te voeren bij bijvoorbeeld wegwerkzaamheden, zodat bestuurders deze gevaren zowel overdag als ’s nachts ruim van tevoren zien.</p>
      <p sl="de">In de derde plaats moet onafhankelijk personeel met passende en regelmatige opleidingen een belangrijke rol spelen bij wegontwerp en inspecties. Hoewel gedetailleerde harmonisering van opleidingen in de verschillende lidstaten niet verplicht is, moeten de lidstaten werken aan uitwisselbare opleidingscurricula voor verkeersveiligheidsauditors.</p>
      <p sl="de">In de vierde plaats moeten lidstaten die al goed werkende systemen hebben voor het veiligheidsbeheer van de wegeninfrastructuur hun bestaande methodes kunnen blijven gebruiken, mits aan de vereisten van de richtlijn wordt voldaan.</p>
      <p sl="de">In de vijfde plaats biedt de richtlijn vele nuttige voorbeelden van methodes en criteria die kunnen worden toegepast bij veiligheidsinspecties en risico-en ongevallenanalyses. De richtlijn benadrukt, wederom, de behoefte aan goede en veilige parkeerterreinen.</p>
      <p sl="de">In de zesde en laatste plaats wijst de richtlijn erop dat nieuwe technologieën moeten worden ontwikkeld en toegepast om te zorgen voor voortdurende verbeteringen van de verkeersveiligheid.</p>
      <p sl="de">De Commissie is in een positie om de uitwisseling van goede praktijken op het gebied van veiligheidsbeheer te bevorderen op wegen die niet tot het trans-Europese netwerk behoren, maar die wel met Europees geld zijn aangelegd. Het compromis garandeert dat het Parlement op passende wijze wordt betrokken bij de aanpassing en de verdere ontwikkeling van de bepalingen van de richtlijn. Ik weet zeker dat het bereikte compromis, waarover gestemd zal worden als blok 1, de steun zal krijgen van het Huis.</p>
      <p sl="de">Ik wil de schaduwrapporteurs en de vertegenwoordigers van de Commissie en de Raad hartelijk bedanken voor hun intensieve samenwerking, ook al werd het er voor mij niet altijd gemakkelijker door. Ik hoop dat de richtlijn voor de verbeteringen zal zorgen die wij zo hard nodig hebben.</p>
    </intervention>
    <intervention id="3-409" speaker_id="4282" name="Renate Sommer" is_mep="True" mode="spoken">
      <p sl="de">namens de PPE-DE-Fractie . – Voorzitter, commissaris, ook ik wil u graag feliciteren met uw nieuwe functie. Van harte geluk gewenst en ik wens u veel succes, maar ik hoop ook dat wij in de toekomst geen onzinnige ontwerpverslagen meer van de Commissie krijgen. Een jaar geleden verwierp de Commissie vervoer het voorstel van de Commissie over veiligheidsbeheer van het wegennet omdat het te bureaucratisch was en, volgens ons, geen toegevoegde waarde had.</p>
      <p sl="de">Ik ben nog steeds van mening dat de richtlijn niet nodig is en waarschijnlijk geen waarde toevoegt. De wegeninfrastructuur verschilt sterk in de verschillende lidstaten en ik denk dat we alleen die lidstaten moeten steunen die een achterstand moeten wegwerken. Daar hebben we echter geen richtlijn voor nodig die voor alle lidstaten geldt. In plaats van een richtlijn zouden we beter richtsnoeren kunnen aannemen op basis van goede praktijken in de lidstaten.</p>
      <p sl="de">Dat gezegd hebbende, zou ik de richtlijn het liefst compleet verwerpen, maar daar zullen we geen politieke meerderheid voor krijgen in het Huis en bovendien dringt de Raad aan op regels die gespeend zijn van enige inhoud, wat verklaart waarom wij nu een compromis hebben gesloten op basis van het verslag van de Commissie vervoer. Dit compromis bestaat in feite uit kleine wijzigingen, zoals taalverbeteringen of amendementen op de bijlagen, die meer details geven over procedures voor veiligheidsbeheer.</p>
      <p sl="de">Verkeersveiligheid is natuurlijk een heel belangrijke zaak voor ons, maar op EU-niveau is al een heleboel gedaan om de verkeersveiligheid te verbeteren, bijvoorbeeld op het gebied van rijden en rusttijden, extra spiegels op vrachtwagens, tunnelveiligheid, etc. Dit zijn zaken waarvoor het nuttig is regelgeving op EU-niveau te hebben. Er kan nog meer worden gedaan, maar alleen als het een toegevoegde waarde heeft voor de verkeersveiligheid. Op grond van het subsidiariteitsbeginsel is dit echter niet het geval voor de veiligheid van de wegeninfrastructuur, maar omdat het voorstel van de Commissie is uitgedund kan ik er toch mee akkoord gaan, ondanks mijn bezwaren.</p>
      <p sl="de">De richtlijn verplicht de lidstaten slechts om vier procedures in te voeren op het gebied van het veiligheidsbeheer van de wegeninfrastructuur en is alleen van toepassing op wegen die deel uitmaken van de trans-Europese netwerken. Aangezien de bijlagen niet bindend zijn, kunnen de lidstaten de vereiste procedures zelf vorm geven. Dat betekent dat de lidstaten voldoende armslag hebben om hun bestaande, succesvolle systemen te behouden. Er zijn geen nieuwe verplichtingen voor de lidstaten die al een goed beheerssysteem hebben.</p>
      <p sl="de">We hebben ook de uitgebreide rapportagevereisten van de Commissie verwijderd en we hebben voorkomen dat de richtlijn ook van toepassing wordt op snelwegen, wat de rapporteur graag wilde. Al het andere zou een inbreuk zijn geweest op het subsidiariteitsbeginsel.</p>
      <p sl="de">In feite beschikken we nu over een aantal richtsnoeren in de vorm van een richtlijn. Het is voor het eerst dat ik zoiets meemaak. Het is een resultaat dat mijn fractie kan ondersteunen, aangezien wij vanaf het begin al hebben gepleit voor richtsnoeren.</p>
      <p sl="de">Verder wil ik verzoeken voor amendement 70 de Engelse versie als basis te houden, aangezien de Duitse versie fouten bevat en ik denk dat ook de andere vertalingen nagekeken moeten worden.</p>
    </intervention>
    <intervention id="3-410" speaker_id="23768" name="Bogusław Liberadzki" is_mep="True" mode="spoken">
      <p sl="pl">namens de PSE-Fractie . – Voorzitter, allereerst wil ik graag zeggen hoezeer het mij verheugt dat de commissaris het standpunt van zijn voorganger heeft vastgehouden. De heer Markov heeft veel tijd in de richtlijn gestoken, maar net als wij allemaal, zoals mevrouw Sommer aangaf, wist hij dat deze richtlijn gevaar liep. Het was niet duidelijk of hij er wel of niet zou komen. Mijn fractie en ik hoorden bij degenen die deze richtlijn graag wilden, en dat is nog steeds zo. Een van de redenen waarom wij de richtlijn zo graag willen, is dat wij hem als efficiënt instrument willen gebruiken om voor maatregelen te zorgen, met name in de landen die zich bij de laatste twee uitbreidingen bij de Unie hebben aangesloten. Wij hebben de methode, technologie, het tempo en de termijn in ons hoofd voor het moderniseren van hun infrastructuur om de veiligheid te verbeteren. Daar zijn belangrijke redenen voor. Als het aantal verkeersongevallen in Polen vergelijkbaar is met het aantal in Duitsland, dan betekent dit dat de situatie in Polen slecht is. Hetzelfde geldt voor de andere nieuwe landen. Daarom zullen wij de voorgestelde compromissen en amendementen steunen. Ik roep op tot flinke steun. Dit is geen compromis om het gezicht mee te redden ten opzichte van de ingediende versie. Naar mijn mening is het een belangrijk compromis dat voor alle betrokkenen aanvaardbaar zou moeten zijn.</p>
      <p sl="pl">Ik wil de heer Markov nogmaals bedanken voor zijn samenwerking. In tegenstelling tot wat u zei, was u geen lastige collega, meneer. Ik ben blij dat wij in de positie waren om een belangrijk instrument te ontwerpen dat de verkeersveiligheid zal verbeteren.</p>
    </intervention>
    <intervention id="3-411" speaker_id="28296" name="Paweł Bartłomiej Piskorski" is_mep="True" mode="spoken">
      <p sl="pl">namens de ALDE-Fractie . – Voorzitter, ook ik wil de commissaris van harte welkom heten en ik vertrouw op een goede samenwerking.</p>
      <p sl="pl">We werken vandaag aan een richtlijn inzake de veiligheid van het wegverkeer. Dat is geheel in lijn met het thema van de huidige vergadering van het Parlement in Straatsburg. Gisteren hadden wij het over de veiligheid van voetgangers en fietsers. Eerder vandaag hadden wij het over het vervoer van gevaarlijke goederen en nu hebben wij het over de veiligheid van de wegen. Voor morgen staat het voorstel voor intelligente auto’s op de agenda.</p>
      <p sl="pl">Al deze onderwerpen zijn goed nieuws voor de burgers van de Europese Unie, omdat ze laten zien dat het Europees Parlement werkt aan specifieke zaken die hun veiligheid op de weg kunnen verbeteren. Dit goede nieuws roept natuurlijk ook een heleboel vragen op. In de eerste plaats moeten we ons realiseren dat het om een serie gebeurtenissen gaat en dat geen van deze richtlijnen of andere wetsbesluiten het probleem op zich zullen oplossen. We moeten begrijpen dat wij het systeem willen verbeteren, zodat het aantal ongevallen elk jaar daalt en de gevolgen van de ongevallen steeds minder ernstig worden. Toch is de tenuitvoerlegging van deze maatregelen heel belangrijk. Dit geldt met name voor de nieuwe landen, waarvan de wegeninfrastructuur ernstig verwaarloosd is. Deze richtlijn zal voor hen zeer relevant zijn. Het moet heel duidelijk zijn dat dit niet een geval is van Europese overregulering. Het is een richtlijn die nuttig kan zijn in die zin, omdat hij de norm vaststelt die overheden moeten implementeren.</p>
      <p sl="pl">Ik wil graag toevoegen wat de heer Markov, onze rapporteur, heeft gezegd. Dit is een degelijk en positief document. Zoals ik eerder al zei, maakt het deel uit van de voortdurende inspanningen van het Europees Parlement om de verkeersveiligheid voor onze burgers te verbeteren. Ik ben dankbaar voor het document en ik vertrouw erop dat het Huis zijn werk op dit vlak in de toekomst zal voortzetten.</p>
    </intervention>
    <intervention id="3-412" speaker_id="28253" name="Eva Lichtenberger" is_mep="True" mode="spoken">
      <p sl="de">namens de Verts/ALE-Fractie . – Voorzitter, commissaris, in uw opmerkingen over de richtlijn noemde u het feit dat statistieken een verslechtering laten zien voor wat betreft dodelijke ongevallen, met name over het afgelopen jaar, terwijl daarvoor sprake was van een daling van het aantal doden. Dit heeft waarschijnlijk weinig te maken met de infrastructuur zelf, omdat het onwaarschijnlijk is dat de conditie van de Europese wegen in één jaar zo snel is verslechterd dat er ineens meer mensen sterven bij verkeersongevallen.</p>
      <p sl="de">Uit mijn inleidende woorden zult u kunnen opmaken dat ik nogal sceptisch tegenover deze richtlijn sta. Ik was ook van mening dat richtsnoeren afdoende zouden zijn geweest. Het is me nog steeds niet helemaal duidelijk wat de toegevoegde waarde van deze richtlijn is. Ik zal het implementatieproces dan ook goed in de gaten houden, om te zien hoe die toegevoegde waarde wordt bereikt.</p>
      <p sl="de">Ik heb altijd problemen met het feit dat er, naar mijn idee, gebrek aan evenwicht is op het gebied van verkeersveiligheid. Enerzijds zijn wij, wat technische maatregelen betreft, heel snel met het voorschrijven van remedies, zelfs als het er om gaat zaken simpelweg duurder te maken en de veiligheidsvoordelen niet geheel duidelijk zijn. Ook zijn wij vrijgevig, wanneer het op infrastructuur aankomt, en nemen uitgebreide voorschrijvende maatregelen. Wanneer het om mensen gaat, die nog steeds een belangrijke rol spelen bij ongevallen, is er in dit Huis extreme weerzin om daar zelfs maar over te praten.</p>
      <p sl="de">Ik ben nog steeds van mening dat als een bestuurder zich niet aan de weersomstandigheden kan aanpassen, hij het lastig krijgt, omdat het weer iets is wat we nog niet op EU-niveau kunnen regelen en het weer altijd een enorme invloed heeft op ongevallen. Ik wacht af wat er gebeurt tijdens de tenuitvoerlegging en ik zal dit zeer nauw in de gaten houden.</p>
    </intervention>
    <intervention id="3-413" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">namens de UEN-Fractie . – Voorzitter, verkeersongevallen zijn de belangrijkste oorzaak van sterfte en invaliditeit in landen met een ontwikkeld vervoerssysteem. De richtlijn inzake het verbeteren van de veiligheid van de wegeninfrastructuur op het trans-Europese netwerk is een document dat het aantal ongevallen omlaag zal brengen. Het is een noodzakelijke maatregel en het behandelt de problemen van de verkeersveiligheid van ontwerp tot gebruik op een begrijpbare manier. De ingediende amendementen hebben een solide basis. Ik heb voorgesteld het amendement op artikel 5, lid 1, dat de termijn voor controles op gevaarlijke delen van het wegennetwerk verhoogt van één naar drie jaar, te verwijderen. Deze verhoging is onnodig als de richtlijn eenmaal ten uitvoer is gelegd. Het is een uitgebreide richtlijn en als gevolg van de bepalingen voor beter toezicht, zal de veiligheid van bestaande, aangelegde, verbeterde en geplande wegen zorgen voor een halvering van het aantal dodelijke ongevallen in 2010.</p>
      <p sl="pl">De lidstaten kunnen zich beroepen op de bepalingen van de richtlijn bij het regelen van toezicht op nationale en regionale wegen, teneinde het aantal ongevallen op de wegen van de Europese Unie te verminderen. Jaarlijks vinden zo’n 40 000 mensen de dood bij verkeersongevallen en verkeersongevallen zijn de belangrijkste doodsoorzaak voor mensen onder de 45. Het is tevens belangrijk maatregelen te nemen om ervoor te zorgen dat voertuigen in betere conditie en van betere kwaliteit zijn. Ook zijn maatregelen nodig om de infrastructuur en opleidingen te verbeteren en informatie te verspreiden over veilig rijden.</p>
      <p sl="pl">Ik wil de heer Markov, de rapporteur, feliciteren met zijn goede verslag en met zijn bijdrage aan het opstellen van de richtlijn. Wij steunen deze richtlijn.</p>
    </intervention>
    <intervention id="3-414" speaker_id="28331" name="Jaromír Kohlíček" is_mep="True" mode="spoken">
      <p sl="cs">namens de GUE/NGL-Fractie . – Een van de belangrijke doelen die de Europese Unie zich heeft gesteld op het gebied van het wegverkeer in 2001 was het halveren van dodelijke ongevallen in Europa in 2010, dat wil zeggen een daling van jaarlijks 50 000 naar 25 000. De resultaten zijn vooralsnog niet erg bevredigend. Het aantal doden in 2005 bedroeg 41 500. We hebben dus nieuwe maatregelen nodig. Verkeersveiligheid wordt niet alleen bepaald door voertuigveiligheid en de kwaliteit van rijopleidingen, maar ook door de toestand van de infrastructuur, met andere woorden de veiligheid van de wegenbouw en bewegwijzering. De meeste bestaande maatregelen zijn gericht op de veiligheid van voertuigen. Sommige proberen rijopleidingen te beïnvloeden en degenen die gevaarlijk kunnen zijn voor andere weggebruikers van de weg te halen, bijvoorbeeld via het puntensysteem.</p>
      <p sl="cs">Er is tot op heden weinig gedaan op het vlak van een methode om de wegeninfrastructuur op EU-niveau te verbeteren. De zogenoemde “best practices” moeten daarom zo spoedig mogelijk worden uitgebreid. Aangezien de wegen in het TEN-T-netwerk als de belangrijkste worden beschouwd, kijkt het verslag hier ook naar. Ik denk dat op de lange termijn gerichte investeringen nodig zijn in het onderhoud van de infrastructuur en de bewegwijzering, evenals de toepassing van informatietechnologie, en niet alleen op de hoofdwegen en in de nieuwe landen. Afgezien van de passieve en actieve veiligheidsonderdelen in nieuwe auto’s en het eCall-systeem, is dit een aspect dat in de toekomst de grootste impact kan hebben op de verkeersveiligheid. De GUE/NGL-Fractie beveelt met klem aan vóór dit verslag te stemmen.</p>
    </intervention>
    <intervention id="3-415" speaker_id="28506" name="Michael Henry Nattrass" is_mep="True" mode="spoken">
      <p sl="en">namens de IND/DEM-Fractie . – Voorzitter, de Commissie werd al eerder door het Verenigd Koninkrijk verslagen toen zij geharmoniseerde maatregelen probeerde op te leggen – zij werd betrapt als graffitivandalen die Britse verkeersborden bekladden. Maar zij luisteren niet, en de heer Markov geeft de verantwoordelijkheid voor verkeersveiligheidsnormen nu aan een niet-verkozen commissaris.</p>
      <p sl="en">Amendement 5 is goed: “Sommige lidstaten beschikken al over goed functionerende beheerssystemen voor de verkeersveiligheid. Deze landen moet worden toegestaan hun bestaande methodes te blijven gebruiken”. Zullen sommige landen meer geharmoniseerd zijn dan andere? Welke dan? Noemt u alstublieft enkele namen.</p>
      <p sl="en">Britse wegen hebben hoge veiligheidsnormen – zoals te veel veiligheidscamera’s. Kunnen we die niet harmoniseren? Verwijdert u alstublieft zo veel als u wilt. Amendement 53 vereist harmonisering van de zichtbaarheid en leesbaarheid van verkeersborden en amendement 49 vereist geharmoniseerde verkeersborden en bewegwijzering. Is dit leesbaarheid die bedoeld is om verwarring te zaaien onder Britse automobilisten in 35 EU-talen? Wat gaat dit over? Stelt de rapporteur enorme verkeersborden voor met grote letters, zodat automobilisten vanaf een afstand hun taal kunnen kiezen? Of misschien parkeerinhammen, zodat bestuurders kunnen uitstappen en de hele tekst kunnen lezen? Waar gaat dit heen? Britse afstanden worden in mijlen aangegeven, en remwegen in yards. De EU gaat over harmonisering, niet over mensen, dus de niet-verkozen commissaris gaat afstanden en tradities van het Britse Imperial Standerd System nu via de achterdeur wegnemen, zonder het volk te raadplegen.</p>
      <p sl="en">De titel van dit verslag zou moeten zijn “EU kan de borden niet lezen”. Nou, kijk maar om u heen. Houd afstand, luister naar het volk, niet naar politici. Als u aan het Britse meetsysteem wilt komen, laten we er dan een Brits en Iers referendum over houden. Of wilt u gewoon meer criminaliteit in het verkeer? Het Verenigd Koninkrijk zou beter af zijn zonder deze richtlijn.</p>
    </intervention>
    <intervention id="3-416" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Voorzitter, alvorens aan het debat deel te nemen, wil ik de commissaris graag feliciteren met zijn benoeming.</p>
      <p sl="pl">Er is enige vooruitgang geboekt op het gebied van verkeersveiligheid door passende maatregelen te nemen met betrekking tot voertuigen en bestuurders. Er moet echter nog veel worden gedaan en de cijfers zijn alarmerend. Ieder jaar sterven ongeveer 43 000 mensen op de wegen van de Europese Unie. Wereldwijd is het aantal dodelijke verkeersongelukken nog schrikbarender, namelijk 1,2 miljoen personen. Bijna een derde van de sterfgevallen onder jongeren wordt veroorzaakt door ongelukken.</p>
      <p sl="pl">Het initiatief gericht op het verbeteren van de veiligheid van de wegeninfrastructuur is zeer belangrijk, omdat de fysieke toestand van de wegen een enorm belangrijke factor is voor het aantal ongelukken dat er dagelijks plaatsvindt. Een groot deel van het huidige wegennet is tientallen jaren geleden aangelegd. Vanwege de fysieke toestand en de staat van onderhoud en ook vanwege de huidige verkeersniveaus voldoet het niet langer aan de huidige veiligheidsnormen.</p>
      <p sl="pl">Ik ben het met de rapporteur eens dat deze richtlijn niet alleen van toepassing zou moeten zijn op de wegen van het trans-Europese netwerk, maar dat het toepassingsgebied veel breder zou moeten zijn. Volgens de statistieken gebeurt slechts 7 procent van de dodelijke ongevallen op snelwegen. Tweederde van de mensen die hun leven verliezen in verkeersongevallen zijn slachtoffers van ongelukken op provinciale wegen. Bij de plannings- en ontwerpfase, waaronder de planning van de wegeninfrastructuur, maar ook wanneer de wegen in gebruik worden genomen, moet rekening worden gehouden met veiligheidskwesties.</p>
    </intervention>
    <intervention id="3-417" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Geachte Voorzitter, commissaris, beste collega’s, jaarlijks sterven in de Europese Unie ongeveer 43 000 mensen en raken ongeveer 1,7 miljoen mensen gewond bij verkeersongevallen. Naast het ontwerpen en fabriceren van veiliger voertuigen moeten de lidstaten ook investeren in de veiligheid van de wegeninfrastructuur.</p>
      <p sl="ro">Een veiligheidseffectbeoordeling van wegen moet op strategisch niveau duidelijk maken wat de consequenties zijn van verschillende alternatieven voor de planning van een infrastructuurproject voor wat de verkeersveiligheid betreft en dit zou bepalend moeten zijn bij het kiezen van een route.</p>
      <p sl="ro">De Commissie vervoer en toerisme steunde het amendement waarmee de lidstaten de bepalingen van deze richtlijn, als een pakket goede praktijken, ook kunnen toepassen op de nationale wegeninfrastructuur, die niet bij het TEN-T-netwerk hoort en geheel of gedeeltelijk met behulp van Gemeenschapsmiddelen is aangelegd.</p>
      <p sl="ro">Om fietsen aan te moedigen, met name in de steden, moeten de lidstaten in elke variant van de wegeninfrastructuur speciale fietspaden opnemen, waarbij zoveel mogelijk moet worden voorkomen dat zij de hoofdwegen kruisen.</p>
      <p sl="ro">Ik acht het extreem noodzakelijk dat de lidstaten zorgen voor deugdelijke verkeersborden, om verkeersdeelnemers te waarschuwen voor delen van de wegeninfrastructuur die worden gerepareerd of de veiligheid van verkeersdeelnemers in gevaar zouden kunnen brengen.</p>
      <p sl="ro">Tevens ben ik van mening dat als de bepalingen van deze richtlijn nieuwe verplichtingen met zich meebrengen voor de verwezenlijking van een wegeninfrastructuurproject, de Commissie en de lidstaten moeten zorgen voor een passende verhoging van de daarvoor toegewezen fondsen.</p>
      <p sl="ro">Ik sluit af door te benadrukken dat er veiliger parkeergarages moeten worden gebouwd en ik hoop dat de commissaris het amendement dat ik hiervoor heb ingediend op de begroting van 2009 zal ondersteunen. Mijn felicitaties aan de rapporteur.</p>
    </intervention>
    <intervention id="3-418" speaker_id="28208" name="Nathalie Griesbeck" is_mep="True" mode="spoken">
      <p sl="fr">Voorzitter, dames en heren, ik wil onze rapporteur hartelijk danken voor het overleg dat hij twee jaar lang heeft geleid in de Commissie vervoer en toerisme, ter voorbereiding op deze tekst die tot doel heeft de veiligheid van het Europese wegennet te verbeteren.</p>
      <p sl="fr">Dit belangrijke en steeds terugkerende onderwerp is van groot belang voor dit Huis, dat vaak wordt gevraagd zijn mening te geven over een hele serie technische zeken op het gebied van veiligheidsnormen voor voertuigen en wederom kunnen we er vanavond op wijzen dat wij ten bate van het Europese volk op zeer concrete wijze hebben gereageerd. Dit soort veiligheidskwesties zijn voor hen van belang en kunnen van invloed zijn op hun dagelijkse leven en indien dit wetsvoorstel tot doel heeft het risico op ongevallen te verlagen en het aantal doden en gewonden op onze wegen terug te dringen door ervoor te zorgen dat veiligheid wordt opgenomen in alle fases van planning, ontwerp en gebruik van de wegeninfrastructuren in het trans-Europese netwerk, dan verdient het onze aandacht.</p>
      <p sl="fr">Persoonlijk zal ik dit initiatief ondersteunen omdat dit voorstel voor een richtlijn, zonder overdreven strikte procedures op te leggen die geen rekening houden met de economische en structurele realiteit van de verschillende lidstaten, duidelijkheid zal verschaffen, omdat voorafgaand aan elk nieuw wegenbouwproject een effectbeoordeling zal worden uitgevoerd, evenals een veiligheidsaudit van wegen, waarmee bestaande faciliteiten kunnen worden ontwikkeld, en een procedure voor risicobeheer om specifieke maatregelen voor gerichte risico’s te nemen. Ik ben weliswaar niet zo optimistisch als commissaris Tajani, maar ik hoop dat de beoordeling van de Commissie van al deze maatregelen realistisch zal zijn.</p>
      <p sl="fr">Ik denk echt dat het een goede zaak zou zijn als wij met deze maatregelen de geschatte jaarlijkse 7000 verkeersongevallen en 600 dodelijke ongelukken op de Europese wegen kunnen voorkomen.</p>
    </intervention>
    <intervention id="3-419" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Voorzitter, het verheugt mij dat wij werken aan een richtlijn over het veiligheidsbeheer van de wegeninfrastructuur. In de huidige situatie hebben bepaalde lidstaten, zoals Duitsland, Denemarken, Frankrijk, Zweden, Nederland, Oostenrijk Spanje en het Verenigd Koninkrijk een veilig wegennet, hoewel dit niet betekent dat het net niet verder ontwikkeld hoeft te worden. In andere landen, zoals Tsjechië, Italië en Portugal, is het wegennet middelmatig en in weer andere landen, zoals Polen, Roemenië en Bulgarije, is het net simpelweg slecht.</p>
      <p sl="pl">Het doel is maximale veiligheid te bieden aan de burgers van de Unie in alle lidstaten. Het is dan ook verrassend dat wij, overeenkomstig het subsidiariteitsbeginsel en zonder daar werkelijk inbreuk op te plegen, proberen geen bindende bepalingen ten uitvoer te leggen. Veel zaken worden aan de lidstaten overgelaten, zoals het uitbreiden van het toepassingsgebied tot nationale wegen die geen deel uitmaken van het trans-Europese netwerk.</p>
      <p sl="pl">Onder deze omstandigheden rijst de vraag hoe wij van plan zijn de staat van andere wegen, in bijvoorbeeld Polen, te verbeteren. Hoe kunnen wij er op aandringen dat er geen greppels van enkele meters diep worden gegraven en dat op zowel snelwegen als nationale wegen vluchtstroken worden aangelegd? Hoe kunnen wij er op aandringen verf te gebruiken op de wegen die ook in regenachtige omstandigheden zichtbaar is en onnodige verkeersborden en bewegwijzering te verwijderen? Het wordt onmogelijk dit allemaal te bereiken, tenzij de tenuitvoerlegging van de bepalingen van het voorstel voor een richtlijn die nu voor ons ligt verplicht wordt. Ik stel daarom voor dat vertegenwoordigers van de Commissie vervoer en toerisme Polen bezoeken. Dan kunnen zij de juiste keuze maken en alle leden overtuigen die keuze te steunen.</p>
      <p sl="pl">Ik stond positiever tegenover het vorige verslag van de heer Markov, maar ik ga ervan uit dat hij niet toe zal geven aan druk en bij zijn standpunten blijft. Ik ben ervoor bijlagen I, II, en III bindend te maken. Tenslotte wil ik de rapporteur feliciteren.</p>
    </intervention>
    <intervention id="3-420" speaker_id="2206" name="Reinhard Rack" is_mep="True" mode="spoken">
      <p sl="de">Voorzitter, verkeersveiligheid is een belangrijk thema in Europa. Er moet nog veel worden gedaan om ervoor te zorgen dat wij een hoog veiligheidsniveau bewerkstelligen voor onze weggebruikers en voor het milieu langs onze transportroutes, zoals wij allen graag zouden willen. Daarom hebben wij wet- en regelgeving nodig. Papier is echter geduldig, zoals wij weten, en te veel papier kan schadelijk zijn.</p>
      <p sl="de">Afgezien van het creëren van veel nieuwe papieren rompslomp had het eerste ontwerpverslag precies die tekortkoming: het bevatte veel woorden, maar weinig inhoud. Daarom hebben wij het bij de eerste lezing teruggestuurd naar de Commissie. Deze keer zien de zaken er anders uit en – ik zeg dit voorzichtig optimistisch – ook beter. Mevrouw Sommer heeft al gesproken over de basisinhoud van de huidige tekst. Wat wij zouden willen is een tekst die meer als richtsnoer dient en niet bindend is. Wij willen een uitwisseling van best practices, maar die moeten niet voorschrijvend zijn.</p>
      <p sl="de">Bovenal willen wij niet dat de bijlagen bindend zijn voor de lidstaten. Wij beperken onszelf heel bewust tot de trans-Europese netwerken. Vele van onze collega’s hebben aangegeven dat er ook op andere wegennetten veel gebeurt en veel kan gebeuren. Als antwoord daarop zou ik willen zeggen dat de lidstaten niets in de weg wordt gelegd om hier iets aan te doen. Integendeel. Wij zouden het allemaal geweldig vinden als de lidstaten hun werk doen en niet elke keer afwachten totdat Europa actie onderneemt.</p>
      <p sl="de">Vanuit dat standpunt denk ik dat we, als we de papieren rompslomp hebben verminderd, een constructieve bijdrage kunnen leveren aan dit onderwerp, en dat kunnen blijven doen. Sterker nog, aangezien met de Raad consensus is bereikt over een informele trialoog, kunnen we deze kwestie bij de eerste lezing afronden. Rest nog de tenuitvoerlegging, en dat is een taak voor de lidstaten.</p>
    </intervention>
    <intervention id="3-421" speaker_id="28292" name="Inés Ayala Sender" is_mep="True" mode="spoken">
      <p sl="es">Voorzitter, allereerst wil ik mijnheer Tajani welkom heten in zijn nieuwe rol als commissaris voor vervoer. Ik hoop dat wij op vruchtbare wijze met hem kunnen samenwerken en, vooral, verbeteringen kunnen aanbrengen op het vlak van verkeersveiligheid, zoals hij zelf ook hoopt.</p>
      <p sl="es">In de tweede plaats wil ik de heer Markov van harte feliciteren en hem bedanken voor zijn vasthoudendheid en geduld bij het streven naar en bereiken van deze overeenkomst. Er bestaat geen twijfel dat de overeenkomst nog steeds niet optimaal is, maar ze is in elk geval bevredigend, gezien het feit dat het risico bestond dat de overeenkomst permanent geblokkeerd zou worden. In dat opzicht denk ik dat we tevreden moeten zijn, mijnheer Markov, gematigd tevreden, maar toch.</p>
      <p sl="es">Zoals u terecht zei, is het een kleine stap, maar het is een eerste stap, en wanneer het om verkeersveiligheid gaat zijn we gewend aan geduld en kleine overwinningen die stap voor stap, namens alle slachtoffers van verkeersongevallen en hun families, worden behaald.</p>
      <p sl="es">Vanaf het begin zijn wij van mening geweest dat deze tekst noodzakelijk was, een tekst die probeert een eind te maken aan de vicieuze cirkel of de bestrijding van verkeersongevallen: na de regels over maximale snelheden en toegestane alcoholpromillages was het tijd om te praten over de noodzaak de houding en de bescherming van bestuurders in hun auto’s te veranderen. Het is nu tijd om de smetten op het Europese wegennet te benadrukken.</p>
      <p sl="es">Het verheugt mij dan ook dat wij in deze procedure het aspect van voldoende veilige parkeerterreinen hebben opgenomen, waar wij in andere teksten al om hebben gevraagd en wat volgens mij heel belangrijk is in deze tekst.</p>
      <p sl="es">Ik ben ook blij dat het ons is gelukt ervoor te zorgen dat de tekst specifiek verwijst naar middenbermen en vangrails, die letsel en dodelijke ongevallen onder kwetsbare bestuurders, zoals motorrijders, voorkomen, aangezien het toenemende aantal motorrijders voor meer ongelukken zorgt.</p>
      <p sl="es">Tenslotte ben ik ook verheugd over het feit dat specifieke nadruk wordt gelegd op alle kwetsbare weggebruikers en op overwegen, aangezien hier bij de audits rekening mee moet worden gehouden.</p>
      <p sl="es">Tenslotte wil ik zeggen dat er een toekomstgerichte dimensie zit aan de invoering van intelligente en interactieve verkeersborden die ontwikkeld worden en die ongetwijfeld in de toekomst aanzienlijke gevolgen zullen hebben voor de verkeersveiligheid. Ik ben ook blij met het feit dat er nadruk is gelegd op de opleiding van auditors. Naar mijn mening wordt dit een belangrijk beroep in de toekomst.</p>
    </intervention>
    <intervention id="3-422" speaker_id="23881" name="Marios Matsakis" is_mep="True" mode="spoken">
      <p sl="en">Voorzitter, ik wil de heer Markov feliciteren, niet alleen vanwege de kwaliteit van zijn verslag, maar ook vanwege zijn standvastigheid in de afronding ervan, ondanks de obstakels die hem werden opgeworpen, met name door enkele leden van de Commissie vervoer, wellicht onbedoeld.</p>
      <p sl="en">Het is inderdaad betreurenswaardig dat sommige collega’s, bij de behandeling van een verslag dat slechts tot doel heeft het leven van duizenden EU-burgers te sparen, op verdachte en Brits-imperiale wijze nationalistisch gemotiveerde juridische excuses gebruiken om te proberen dit voorstel van de Commissie een halt toe te roepen om duidelijke redenen van subsidiairiteit. Wellicht zouden sommige van ons zich wat beter moeten realiseren dat Europa momenteel meer eenheid en samenhang nodig heeft en minder subsidiariteit. Desondanks brengt de vertraging niet alleen nadelen met zich mee, omdat het de rapporteur de kans heeft gegeven zijn verslag te verbeteren door er, onder andere, vele amendementen in op te nemen die op het eerste ontwerpverslag zijn ingediend.</p>
      <p sl="en">Dat is een hele goede zaak. Wat de inhoud van het verslag betreft is mijn belangrijkste punt dat ik het met de rapporteur eens ben dat bijlagen I, II en III bindend moeten zijn. Als ze niet bindend worden, dan is het voorstel zeker minder waardevol.</p>
      <p sl="en">Afsluitend wil ik van de gelegenheid gebruik maken om het Huis en de commissaris te herinneren aan twee belangrijke zaken op het gebied van verkeersveiligheid. In de eerste plaats kan een wegoppervlak met een hoge frictiecoëfficient de remweg van een voertuig met wel 50 procent verkorten. Dit kan een enorm verschil maken bij het terugdringen van het aantal auto-ongelukken op onze wegen.</p>
      <p sl="en">Mijn tweede punt is niet direct gerelateerd aan het verslag, maar is toch belangrijk genoeg om, waar mogelijk, steeds opnieuw genoemd te worden, namelijk het volgende. Bij een derde van alle dodelijke auto-ongelukken is drank in het spel. Veel ongelukken worden toegeschreven aan alcoholpromillages in het bloed van de bestuurder die onder de huidige wettelijke grenzen liggen. Maar noch burgers, noch wijzelf moeten ons laten foppen. Er is geen veilig alcoholpercentage voor bestuurders. Elke inname van alcohol belemmert de rijvaardigheid. Als wij het aantal dodelijke verkeersslachtoffers willen verlagen, dan moeten we overwegen het toegestane promillage alcohol voor bestuurders terug te brengen naar nul.</p>
    </intervention>
    <intervention id="3-423" speaker_id="1852" name="Dieter-Lebrecht Koch" is_mep="True" mode="spoken">
      <p sl="de">Commissaris Tajani, ik wil u feliciteren en ik wens u veel succes bij uw besluitvorming. Voorzitter, dames en heren, wat onderscheidt een racewagenbestuurder van een bestuurder van een gewone auto, vrachtwagen, bus of van een fietser? Bestuurders van racewagens lopen voor het rijden over het parcours, om een indruk te krijgen van de kwaliteit ervan. Uiteraard is dat niet iets wat wij kunnen doen met onze uitgebreide trans-Europese netwerken. Wij moeten, ongeacht waar wij in de Europese Unie zijn, kunnen vertrouwen op een bepaalde minimale kwaliteit in onze wegeninfrastructuur.</p>
      <p sl="de">Het beheer van de wegeninfrastructuur is dan ook een belangrijk onderwerp voor Europa. Het verbeteren van de verkeersveiligheid – zoals dit Huis al herhaaldelijk heeft aangegeven – heeft een horizontale dimensie. Het moet gebaseerd zijn op een geïntegreerde basis, in overeenstemming met de tenuitvoerlegging van bestaande en nieuwe wetgeving en de verspreiding van goede praktijken. Bestuurders, voertuigen en de infrastructuur hebben alledrie invloed op de verkeersveiligheid. Wij beginnen niet vanuit het niets. Sommige landen hebben al methodes en strategieën voor het veiligheidsbeheer van de wegeninfrastructuur en zij moeten deze ook kunnen behouden. In dit verband zijn onderhoud en de uitbreiding van de wegeninfrastructuren, net als onderzoek, onderwijs en werkgelegenheid, onderwerpen met een blik op de toekomst.</p>
      <p sl="de">Ik wil me echter op één specifiek detail richten. Naar mijn mening is het bijzonder belangrijk om op Europese basis de parkeergelegenheden voor vrachtwagens te verbeteren; dat is een van de kernonderdelen van het veiligheidsbeheer. Hoewel veel andere arbeiders kunnen ontbijten met hun gezin en om vijf uur ’s middags naar huis kunnen, zijn vrachtwagenbestuurders wekenlang dag en nacht op pad, met slechte medische zorg, en berusten erin dat zij weg zijn van huis, om nog maar te zwijgen van het feit dat zij het moeten doen met de zeer verschillende zorgfaciliteiten aan de trans-Europese netwerken. In tegenstelling tot de meeste mensen moeten vrachtwagenbestuurders hoge prijzen betalen voor die faciliteiten. Ze betalen zich ook blauw als zij geen goede parkeerplaatsen kunnen vinden waar zij kunnen stoppen om te voldoen aan de rusttijden die in Europese wetgeving zijn vastgelegd. Dat is ook een reden waarom we deze richtlijn nodig hebben.</p>
    </intervention>
    <intervention id="3-424" speaker_id="4461" name="Luís Queiró" is_mep="True" mode="spoken">
      <p sl="pt">Dit debat gaat over verkeersveiligheid. Dit voorstel voor een richtlijn is echter zelf ook al meerdere keren bijna gesneuveld. Om te beginnen heeft de Commissie vervoer en toerisme het voorstel van de Commissie verworpen, omdat zij van mening was dat het overbodig was en strijdig met het subsidiariteitsbeginsel.</p>
      <p sl="pt">Nadat de Raad akkoord ging met de algemene strekking van het voorstel van de Commissie, dat tot doel had de bijlagen van de richtlijn niet langer bindend te maken en de toepassing ervan te beperken tot de trans-Europese netwerken, werd het eindelijk mogelijk – dankzij de inzet van de rapporteur, die ik moet feliciteren – een verslag goed te keuren in de Commissie vervoer.</p>
      <p sl="pt">Het verslag maakt de tekst niet alleen minder bureaucratisch, maar houdt ook rekening met de verschillende niveaus van veiligheidsbeheer van de wegen in de verschillende landen. Het verslag steunt daarom de uitwisseling van goede praktijken, in een continu streven om maatregelen op EU-niveau en in de lidstaten beter te coördineren.</p>
      <p sl="pt">Het stemt ons dan ook tevreden dat we opnieuw over deze kwestie debatteren, dit keer op basis van een tekst die vernieuwde toegevoegde waarde biedt, die de mogelijkheid om maatregelen in de Unie te coördineren en ons betere oplossingen biedt, gezien het feit dat de werkelijkheid nogal divers is. Het geeft onze burgers een duidelijk signaal dat wij, ondanks enkele opstoppingen onderweg, niet tot stilstand zijn gekomen.</p>
      <p sl="pt">In dit verband wordt een definitie voorgesteld voor de richtingen en de beste praktijken in alle fases van het wegbeheer, van verkeersveiligheidsbeoordelingen tot audits, veiligheidsbeheer van het netwerk en inspecties.</p>
      <p sl="pt">Onderstreept moet worden dat de richtlijn, in de aangepaste vorm, geen verplichting bevat technische regels of procedures in te voeren. De richtlijn is juist bedoeld om de lidstaten aan te moedigen om, door middel van richtsnoeren, de beschreven methodes zo goed mogelijk te benutten en ze te verzoeken deze toe te passen op nationale wegen die niet tot de trans-Europese wegennetwerken behoren.</p>
      <p sl="pt">Ik sluit af, Voorzitter. In 2001 heeft de Europese Unie zich het ambitieuze doel gesteld om in 2010 het aantal doden op de Europese wegen te halveren. Wij verwachten dat deze richtlijn, samen met een reeks andere initiatieven die al door dit Huis zijn besproken en goedgekeurd, bijdraagt aan het sparen van vele levens van Europese weggebruikers.</p>
    </intervention>
    <intervention id="3-425" speaker_id="photo_generic" name="Antonio Tajani" is_mep="True" mode="spoken">
      <p sl="it">lid van de Commissie. − Voorzitter, dames en heren, ik wil graag reageren op de opmerkingen die vele leden tijdens dit debat hebben gemaakt. Het feit dat er, ondanks het late tijdstip, zoveel leden aanwezig zijn, toont aan hoe ongelooflijk belangrijk dit onderwerp is en dat iedereen het als prioriteit beschouwt.</p>
      <p sl="it">Allereerst wil ik de heer Markov bedanken voor zijn werk. Het zal niet makkelijk zijn geweest, maar een goede politicus moet kunnen bemiddelen. Ik heb de indruk dat de heer Markov dat heeft gedaan en het resultaat hiervan kan zeker door de Commissie worden gesteund.</p>
      <p sl="it">Met betrekking tot de voorstellen van de Commissie waar mevrouw Sommer naar verwees, geloof ik dat ik op de hoorzitting een paar avonden geleden, tijdens mijn beleidsverklaring, het belang van de betrokkenheid van de Commissie, maar ook van het Parlement, bij het gevoelige onderwerp van verkeersveiligheid heb benadrukt. Ik wil hier een prioriteit van maken, ook al valt dit niet geheel binnen de bevoegdheid van de Commissie, omdat ik van mening ben dat ons geweten als vaders ons dwingt een grootschalig initiatief te ontplooien om het aantal dodelijke slachtoffers op onze wegen te verminderen.</p>
      <p sl="it">Daarom wil ik van de door de Commissie geplande bijeenkomst met jongeren op 10 juli in Brussel geen formele gebeurtenis maken, maar een bijzondere gelegenheid, indien mogelijk met veel media-aandacht, door leden van het publiek uit te nodigen de risico’s te beschrijven die zij dagelijks lopen op de wegen, en met name de risico’s die onze jongeren lopen.</p>
      <p sl="it">Ik wil ook graag reageren op wat de heer Matsakis heeft gezegd: ik deel zijn mening over alcohol. Alcohol en drugs zijn twee elementen die het leven van te veel jongeren op wegen in heel Europa in gevaar brengen. Daarom nodig ik u uit deel te nemen aan de bijeenkomst voor jongeren op 10 juli. Wij moeten hen in duidelijke bewoordingen informeren over de risico’s die zij lopen, met name bij het verlaten van discotheken en nachtclubs ’s nachts en in het weekend.</p>
      <p sl="it">Daarna wordt op 13 oktober in de steden aandacht besteed aan de Europese dag van de verkeersveiligheid. De Commissie treft voorbereidingen in Parijs, maar ook in andere Europese steden. Laten we er, met de deelname van de leden van dit Huis, voor zorgen dat dit geen tijdelijke verschijnselen zijn, maar dagen die positieve boodschappen uitdragen aan jongeren. Als wij maar één mensenleven kunnen redden, dan zal die goede daad ons de rest van ons leven bijblijven. Daarom moeten wij een verbintenis aangaan en dat is waarom ik zo hamer op deze kwestie en het, nogmaals, als een prioriteit beschouw in de vervoerssector en een cruciaal onderdeel van mijn takenpakket.</p>
      <p sl="fr">Voor de vertaling is het wellicht makkelijker als ik Frans spreek. Ik wil mevrouw Griesbeck bedanken dat zij aangaf blij te zijn dat ik in het Frans sprak, maar aangezien ik voor het eerst naar Parijs ging toen ik zes maanden oud was, sprak ik al Frans voordat ik Italiaans leerde. Toch ga ik nu door in het Italiaans.</p>
      <p sl="it">Mevrouw Lichtenberger zei dat menselijke fouten ongetwijfeld een rol spelen. Ik zei in mijn toespraak dat menselijke fouten zeker de belangrijkste factor zijn, maar denk ook eens aan hoeveel ongelukken slecht aangelegde wegen veroorzaken. We hoeven maar naar aquaplaning te kijken. Het komt zo vaak voor dat iemand die met een normale snelheid rijdt de dood vindt op een slecht aangelegde weg, alleen maar omdat sommige structurele delen van de weg gebrekkig zijn. Ik ben het eens met de heer Matsakis en juich zijn technisch advies op het gebied van remwegen en het gebruik van speciale materialen voor toplagen van wegen toe. We moeten signalen afgeven, positieve berichten. Ik denk niet dat wij van bemoeienis van de Europese Unie moeten spreken als wij met positieve berichten komen.</p>
      <p sl="it">Ik betreur dat de heer Nattrass de Kamer toesprak en vervolgens is vertrokken, want als je vragen stelt, is het goed om ook naar de antwoorden te luisteren. Dit geldt ook voor een commissaris die al vele verkiezingen heeft meegemaakt en al diverse keren voor het Europees Parlement is verkozen. En ik kan u verzekeren, dames en heren, dat het veel moeilijker is om vanuit het Italiaanse systeem voor het Europees Parlement gekozen te worden dan vanuit het Britse systeem. Maar goed, ik wil er geen polemische kwestie van maken, dit was maar een klein steekje. Laten we hopen dat de heer Nattrass in zijn kantoor meeluistert. Desondanks heeft hij misschien niet voldoende opgelet bij het lezen van de wetstekst die we vanavond bespreken. De wetstekst die wij vanavond bespreken stelt geen eisen aan het Verenigd Koninkrijk, noch aan Duitsland, omdat de in de richtlijn vervatte procedures juist zijn geïnspireerd op de Britse en Duitse systemen. Ik denk dan ook dat de heer Nattrass zijn standpunt kan aanpassen als hij de tekst opnieuw aandachtig leest.</p>
      <p sl="it">Met het verzoek van mevrouw Ticău, de heer Kuc en mevrouw Ayala Sender om veilige parkeergarages ben ik het volledig eens – ik wees hier al even op in mijn voordracht, toen ik om het vertrouwen van de Commissie vervoer verzocht – en het Valenciennes-initiatief is een eerste stap. Ik ben van plan verder te gaan, niet in de laatste plaats omdat de resultaten duidelijk positief zijn. Vele leden, waaronder enkele van de nieuwe lidstaten, hebben mij gevraagd vooral maatregelen te nemen aan de Russische grens, omdat daar vrachtwagens worden vernield. Ik vind dan ook dat daar ook maatregelen moeten worden genomen, en het pilootproject van de Commissie moet worden voortgezet. Wat mijzelf betreft, ben ik van plan in deze richting verder te gaan.</p>
      <p sl="it">Tenslotte moet ik zeggen dat “goed” soms de vijand is van “het beste” en wanneer het ons lukt een wetstekst te produceren die misschien tot bezwaren leidt, maar waarover ook consensus bestaat, dan mogen wij best tevreden zijn. Nogmaals mijn dank aan de heer Markov. De richtlijn is absoluut een eerlijk compromis. Sommigen hadden misschien liever een verordening gehad, maar de lidstaten die de procedures die wij bespreken al hebben ingevoerd, zullen niet verplicht worden deze te wijzigen, terwijl lidstaten zonder ervaring op dit vlak – en ik herhaal dit punt – kunnen profiteren van het feit dat de richtlijn zal aanzetten tot het uitwisselen van goede praktijken, iets wat tot op heden onvoldoende is gebeurd. Bovendien zullen de resultaten van de onderzoeksprojecten beschikbaar zijn voor de lidstaten, zodat zij de richtlijn ten volle kunnen implementeren.</p>
      <p sl="it">Meneer Markov, ik sluit af door u nogmaals te bedanken voor uw geduld en de bemiddelingscapaciteiten die u heeft laten zien. U bent duidelijk een goed politicus. Dank u, en dank u, Voorzitter.</p>
    </intervention>
    <intervention id="3-428" speaker_id="4303" name="Helmuth Markov" is_mep="True" mode="spoken" role="rapporteur">
      <p sl="de">Voorzitter, ik wil alle collega’s nogmaals bedanken voor het debat. Twee zaken zijn in elk geval duidelijk geworden. In de eerste plaats is verkeersveiligheid iets waar wij ons allemaal zorgen over maken. In de tweede plaats is de vraag in hoeverre wij dit op Europees niveau willen regelen en daar verschillende meningen nogal over.</p>
      <p sl="de">Uiteraard was ik blij te horen dat andere colleges ook opriepen tot bindende bijlagen. Helaas is het mij in de Commissie vervoer en toerisme niet gelukt deze richtlijn uit te breiden tot de wegeninfrastructuur buiten het trans-Europese wegennetwerk. Een van de overwegingen stelt nu dat het mogelijk is en ik hoop natuurlijk dat de Commissie op een latere datum een nieuw voorstel in zal dienen, omdat ik denk dat dit nodig is.</p>
      <p sl="de">Dit is dus de eerste kleine stap. Als we deze zouden vergelijken met een persoon, dan is het geen grote stap, maar een stap die wij allemaal kunnen zetten. Misschien is het zelfs een klein stapje die een zes of zeven maanden oude baby met zijn kleine voetjes zou kunnen maken. Laten we hopen dat de richtlijn snel resultaten oplevert en het aantal dodelijke verkeersongevallen terugdringt, want dat is onze belangrijkste zorg en tevens ons doel. Nogmaals bedankt, iedereen, en gefeliciteerd met uw benoeming, commissaris.</p>
    </intervention>
    <intervention id="3-429" speaker_id="4393" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt plaats op donderdag 19 juni 2008.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="3-430" speaker_id="33982" name="Marian-Jean Marinescu" is_mep="True" mode="written">
      <p sl="ro">Deze richtlijn is absoluut noodzakelijk, vooral voor de grote wegeninfrastructuurprojecten. We mogen echter niet vergeten dat de belangrijke aspecten op het gebied van veiligheid volgens het subsidiariteitsbeginsel onder de verantwoordelijkheid van de lidstaten vallen, als een gedeelde verantwoordelijkheid.</p>
      <p sl="ro">Zoals het is ontworpen, en gedeeltelijk al is uitgevoerd, is het trans-Europese wegennet een van de veiligste ter wereld. Op de wegen van het trans-Europese netwerk en op de snelwegen doen zich geen grote problemen voor, maar er zijn wel problemen met gewone wegen, met name buiten de steden.</p>
      <p sl="ro">Daarom zijn diepgaande analyses, goed ontworpen en uitgevoerde bouwprojecten en een efficiënte audit noodzakelijk, met name voor het regionale en lokale wegennet. Om die reden ben ik van mening dat de lidstaten alle gezonde beginselen over moeten nemen en ze op verantwoorde manier moeten toepassen, niet alleen daar waar het verplicht is, maar ook waar dat nodig is.</p>
      <p sl="ro">De, vooral vanuit bureaucratisch-administratief oogpunt, als niet bindend opgestelde regels van deze richtlijn moeten als een pakket goede praktijken worden behandeld, voor de voortdurende verbetering van procedures voor het beheer van alle wegeninfrastructuren in de hele Europese Unie.</p>
    </intervention>
  </section>
  <section id="creitem30" title="18. Toekomst van de sector schapen- en geitenvlees in Europa (debat)">
    <intervention id="3-432" speaker_id="4393" name="De Voorzitter" is_mep="True" mode="spoken">
      <p sl="nl">Aan de orde is het verslag (A6-0196/2008) van Liam Aylward, namens de Commissie landbouw en plattelandsontwikkeling, over de toekomst van de schapen- en geitensector in Europa (2007/2192(INI)).</p>
    </intervention>
    <intervention id="3-433" speaker_id="28114" name="Liam Aylward" is_mep="True" mode="spoken" role="rapporteur">
      <p sl="ga">Voorzitter, de schapen- en geitensectoren zijn zeer belangrijk voor de economie en het milieu in Europa. Het houden van schapen en geiten is nog belangrijker in afgelegen gebieden en in berggebieden, waar men vaak vanuit economisch en landbouwoogpunt afhankelijk is van schapen en geiten. De schapen- en geitenhouderij heeft geen negatieve gevolgen voor het milieu en beschermt het plattelandslandschap.</p>
      <p sl="ga">Toch staat de toekomst van deze industrie momenteel onder druk in de Europese Unie. De productie van schapenvlees is sinds 2000 met 12,5 procent gedaald. Boeren houden er mee op, omdat het hard werken is en het inkomen te laag. De consumptie van schapenvlees neemt af, omdat sommigen het te duur vinden en lastig te bereiden. Dit geldt vooral voor jonge mensen. Tevens is er meer concurrentie op de markt van andere landen.</p>
      <p sl="ga">De productie van schapenvlees zal tegen 2015 met 10 procent dalen, als er nu niets wordt gedaan. Deze sector moet een “gezondheidstest” ondergaan in het kader van het GLB en er moeten snel maatregelen worden genomen.</p>
      <p sl="en">Voorzitter, sinds ik in juni 2007 tot rapporteur ben benoemd voor dit verslag heb ik een groot aantal gesprekken gevoerd met belanghebbenden, waaronder boerenorganisaties, vertegenwoordigers van de lammerenverwerkende sector en consumentenorganisaties. Ernst and Young heeft een zeer uitgebreid onderzoek gedaan naar de schapen- en geitensector, waarvoor ik hen wil bedanken. Ik heb met de commissaris voor landbouw gesproken, mevrouw Fischer Boel, en met verschillende Europese landbouwministers, die mij allemaal veel steun hebben geboden bij het opstellen van dit verslag. Ik probeer altijd realistische voorstellen te doen.</p>
      <p sl="en">Ik zal in het kort aangeven wat de aanbevelingen zijn van het verslag.</p>
      <p sl="en">In de eerste plaats de invoering van een nieuwe, milieuvriendelijke regeling voor het houden van schapen, waarbij schapenboeren per ooi worden betaald, als erkenning voor het feit dat de schapenhouderij een positieve bijdrage levert aan het milieu, mede te financieren met nationale en EU-middelen.</p>
      <p sl="en">In de tweede plaats een aanvullende betaling voor traditionele bergrassen, om schapen in kwetsbare gebieden te behouden.</p>
      <p sl="en">In de derde plaats een EU-verordening voor het labelen van producten van schapenvlees met een EU-breed logo, zodat consumenten onderscheid kunnen maken tussen EU-producten en producten uit derde landen. Dit moet vervolgens worden gegarandeerd door een aantal criteria, waaronder garantiesystemen voor landbouwbedrijven en een vermelding van land van oorsprong, zodat consumenten precies weten waar het product vandaan komt.</p>
      <p sl="en">In de vierde plaats een herziening van de invoering van het verplichte elektronische identificatiesysteem voor schapen, gepland voor 31 december 2009. Vanwege de problemen met de tenuitvoerlegging, de hoge kosten en de nog niet bewezen voordelen stellen wij voor elke lidstaat de vrijheid te geven op vrijwillige basis te besluiten of zij elektronische identificatie willen of niet.</p>
      <p sl="en">In de vijfde plaats een toename van de huidige jaarlijkse begroting voor voedingscampagnes van de Europese Commissie, die voor 2008 is geraamd op 45 miljoen euro, het vastleggen van fondsen voor Europees lamsvlees en veranderingen en vereenvoudigingen van de praktische regels omtrent het gebruik van deze begroting, zodat lamsvleesproducten toegang krijgen tot deze begroting.</p>
      <p sl="en">In de zesde plaats moet de Europese Commissie voorstellen indienen over prijstransparantie in deze sector, om consumenten en producenten van informatie te voorzien.</p>
      <p sl="en">In de zevende plaats, een herziening van de huidige beheerssystemen voor importquota door de Europese Commissie, om ervoor te zorgen dat lamsvlees uit de EU niet wordt blootgesteld aan oneerlijke concurrentie en dat de Europese Unie de optie heeft om schapenvlees als “kwetsbaar product” aan te merken.</p>
      <p sl="en">In de achtste plaats steun van de Europese Commissie voor onderzoek en ontwikkeling in de kleine industrie van herkauwers, met de nadruk op zowel technische innovatie voor boerenbedrijven als productinnovatie.</p>
      <p sl="en">In de negende plaats moet de Europese Commissie, als onderdeel van het vereenvoudigingsproces bij de herziening van de “check-up” van het gemeenschappelijk landbouwbeleid, die in de komende acht maanden plaatsvindt, veehouders 14 dagen van tevoren informeren over cross-compliance-inspecties op hun boerderij.</p>
      <p sl="en">In de laatste plaats het oprichten van een taakgroep projectverwezenlijking van de EU bestaande uit leden van de Europese Commissie, het voorzitterschap en de Raad. Deze Europese taakgroep projectverwezenlijking zal toezicht houden op de benodigde praktische hervormingen, zodat de Europese schapensector levensvatbaar, concurrerend en winstgevend wordt.</p>
      <p sl="en">Ik wil mijn collega’s vragen dit verslag te steunen, aangezien ik van mening ben dat het, als het ten uitvoer wordt gelegd, veel zal bijdragen aan het behoud van de schapen- en geitensectoren in de Europese Unie.</p>
    </intervention>
    <intervention id="3-435" speaker_id="photo_generic" name="Antonio Tajani" is_mep="True" mode="spoken">
      <p sl="it">lid van de Commissie. − Voorzitter, dames en heren, ik vervang commissaris Fischer Boel, die deze sector natuurlijk beter kent dan ik.</p>
      <p sl="it">Toch kom ik, zoals vicevoorzitter Mauro weet, uit een regio in Italië waarvan de geschiedenis, de raison d’être bestond uit het houden van schapen en geiten. Mijn naam is zelfs afgeleid van de schoenen die voorheen werden gedragen door de herders. Het stemt mij dan ook uitermate tevreden dat ik het standpunt van de commissaris over dit onderwerp mag uitdragen.</p>
      <p sl="it">Ik wil allereerst de heer Aylward bedanken voor het initiatief om dit verslag te presenteren. Zoals mevrouw Fischer Boel kort geleden zei, toen zij de voorstellen over de gezondheidstest van het GLB indiende, zijn boeren de hoeders van het platteland: zij beschermen ons gezamenlijk erfgoed en in veel plattelandsgebieden zijn zij nog steeds het kloppend hart van de economie.</p>
      <p sl="it">Ik zou hier aan willen toevoegen dat dit, naar mijn mening, met name geldt voor schaapherders. Toch denk ik dat wij het er allemaal over eens zullen zijn dat de schapen- en geitensector bijzondere aandacht behoeft. Het is belangrijk onderscheid te maken tussen twee zeer verschillende soorten omstandigheden in deze sector: enerzijds is er extensieve veeteelt, die beter is voor het milieu, maar voor de betrokkenen vaak minder winstgevend, en anderzijds zijn er intensieve veehouderijsystemen, die winstgevender zijn, maar minder milieuduurzaam.</p>
      <p sl="it">In dit verband is het belangrijk in herinnering te brengen dat de recente hervormingen van het GLB tot doel hadden de landbouw in de Europese Unie efficiënter en winstgevender te maken, maar tegelijkertijd te zorgen voor duurzaamheid. De “check-up” van het GLB zal de geldigheid van deze tweevoudige doelstelling bevestigen. We kunnen natuurlijk geen kunstmatige beperkingen in stand houden die boeren belemmeren te voldoen aan een stijgende vraag, maar tegelijkertijd moeten we een beleid van milieubescherming nastreven.</p>
      <p sl="it">De Commissie heeft daarom, als onderdeel van de “check-up” van het GLB, voorgesteld meer en beter gerichte steun te bieden aan milieugevoelige productie. Op basis hiervan stellen wij voor de gekoppelde steun voor schapen en geiten te behouden. Ook stellen we voor het huidige artikel 69 flexibeler toe te passen, zodat met name de schapensector ervan kan profiteren.</p>
      <p sl="it">Tenslotte stellen wij voor het plattelandsontwikkelingsbeleid te versterken, teneinde het milieu en het landschap van het platteland te waarborgen, banen te creëren en groei en innovatie op plattelandsgebieden te stimuleren, met bijzondere aandacht voor afgelegen en ontvolkte gebieden of gebieden die zeer afhankelijk zijn van landbouw.</p>
      <p sl="it">Afsluitend, dames en heren, ben ik ervan overtuigd dat de nieuwe voorstellen de schapen- en geitensector talloze mogelijkheden bieden. Zodra het overleg is afgerond en in het Parlement en de Raad conclusies zijn getrokken, is het aan de betrokkenen in de sector deze kansen zo goed mogelijk te benutten.</p>
    </intervention>
    <intervention id="3-436" speaker_id="1318" name="James Nicholson" is_mep="True" mode="spoken">
      <p sl="en">namens de PPE-DE-Fractie. – Voorzitter, mag ik de nieuwe commissaris allereerst verwelkomen in zijn nieuwe functie? Ik zie er naar uit met hem samen te werken in de komende jaren en wens hem veel succes als commissaris met een zware verantwoordelijkheid. Ik weet dat hij vanavond niet betrokken is bij het debat vanuit zijn eigen takenpakket en dat hij spreekt namens Mariann Fischer Boel, maar ik betwijfel geenszins – en ik neem aan wat hij zegt – dat zijn achtergrondkennis op dit gebied vrij groot is.</p>
      <p sl="en">Zoals vele politici kwam hij uit dit Huis. Ik ben zo blij een commissaris te zien die ook echt een lid van het Parlement was, die weet wat de leden van het Parlement denken en voelen. Dus, commissaris, ik hoop dat u bepaalde opmerkingen die ik maak niet persoonlijk opvat en ze doorgeeft aan Mariann Fischer Boel en haar vertelt wat ik werkelijk denk.</p>
      <p sl="en">Het verslag dat voor dit Huis ligt over de schapen- en geitenindustrie is actueel en gaat uitgebreid in op de specifieke problemen waar de sector momenteel mee kampt.</p>
      <p sl="en">De schapen- en geitensector heeft vele niet-winstgevende jaren gehad. De sector is gedemoraliseerd door lage prijzen, goedkope importen en een lage wolprijs. Schapenhouderijen bevinden zich over het algemeen in bergachtige en minderbedeelde gebieden waar geen landbouwalternatieven zijn. Jongeren die naar de toekomst kijken, zien dat zij niet kunnen leven van het huidige inkomen in die sector. Ze keren de schapen- en geitenhouderij daarom de rug toe.</p>
      <p sl="en">De tussentijdse evaluatie heeft geen verbeteringen met zich meegebracht voor de financiële levensvatbaarheid van deze sector. Overeenkomstig de huidige “check-up” behoeft de sector bijzondere aandacht en we moeten bekijken hoe we de algemene levensvatbaarheid het beste kunnen verbeteren.</p>
      <p sl="en">Ik moet zeggen dat het voorstel van de Commissie om elektronische identificatie op de voorgestelde wijze in te voeren de sector zal vernietigen. Als er ooit een voorstel is ingediend dat niet doordacht is, dan is dit het wel. De sector kan dit simpelweg niet betalen. Meestal kost een dergelijke identificatie zelfs meer dan het dier waard is.</p>
      <p sl="en">De Commissie zou angst kunnen wegnemen door ons amendement om het voorstel uit te stellen tot 2012 te accepteren. Daarmee zouden we tijd hebben om te zien of de technologie op het gebied van elektronische identificatie verbetert en de kosten dalen. Alleen dan kunnen we de door de Commissie vereiste traceerbaarheid verbeteren.</p>
      <p sl="en">Ik zal nu ingaan op het voorstel voor een taakgroep, wat altijd lijkt te worden voorgesteld als oplossing voor problemen, of het nu nationale of Europese problemen zijn. De landbouwsector wordt overspoeld met verslagen van taakgroepen die met veel bombarie worden gepresenteerd, maar vervolgens in vergetelheid raken, zonder hun doel te bereiken.</p>
      <p sl="en">Het zijn altijd goed bedoelde rapporten, maar als ze vervolgens niet worden uitgewerkt en er geen financiële steun is, dan zijn ze gedoemd te mislukken.</p>
      <p sl="en">Ik ben bang dat het in dit geval niet anders zal zijn. Het is van groot belang de energie achter dit verslag op te pikken. De Commissie landbouw en plattelandsontwikkeling zou elke zes maanden een verslag moeten ontvangen over de stand van zaken in de sector en over wat er wordt gedaan om de sector te ontwikkelen en te verbeteren.</p>
    </intervention>
    <intervention id="3-437" speaker_id="28143" name="Bernadette Bourzai" is_mep="True" mode="spoken">
      <p sl="fr">namens de PSE-Fractie. – Voorzitter, commissaris, dames en heren, allereerst wil ik de rapporteur, de heer Aylward, bedanken voor het uitstekende werk dat hij heeft verricht bij het raadplegen van de deskundigen in de schapen- en geitensector en voor het zeer uitgebreide verslag dat hij heeft ingediend.</p>
      <p sl="fr">De schapen-, lams- en geitensector heeft het de afgelopen tien jaar niet makkelijk gehad, als gevolg van een aantal crises, waaronder epidemische ziektes, maar met name als gevolg van de ontkoppeling van hulp, wat tot een duidelijke daling heeft geleid in de schapen- en lammerenpopulatie, aangezien veehouders ermee stoppen. De sector heeft het momenteel erg moeilijk en het is hoog tijd dat wij daar iets aan gaan doen, aangezien deze sector hoogkwalitatieve melk en vlees kan produceren en een belangrijke rol speelt bij het waarborgen van het natuurlijke onderhoud en verbetering van het lokale terrein, waartoe ook het beperken van het risico op brand en natuurrampen behoort.</p>
      <p sl="fr">Ik steun de voorstellen die door onze rapporteur en door de Commissie landbouw en plattelandsontwikkeling zijn ingediend met betrekking tot financiële steun voor de productie en promotie van landbouwproducten. Nu we worden geconfronteerd met buitenlandse importen die bijna een kwart van de Europese productie vormen, denk ik dat het belangrijk is een Europees kwaliteitsmerk te ontwikkelen dat als aanvulling kan dienen op lokale en nationale herkomstlabels.</p>
      <p sl="fr">Ik denk ook dat de invoering van een elektronisch identificatiesysteem op de door de Europese instellingen vastgestelde datum alleen mogelijk is als de Europese Unie eerst voor de benodigde financiering zorgt, aangezien de sector daar zelf, in de huidige moeilijke situatie, niet toe in staat is. In tegenstelling tot de voorgaande spreker, ben ik van mening dat het oprichten van een taakgroep een goede stap zou zijn, maar daar zouden volgens mij vertegenwoordigers van professionele instanties in moeten zitten, zodat ontwikkelingen in de sector goed in de gaten kunnen worden gehouden.</p>
      <p sl="fr">Tenslotte wil ik u eraan herinneren dat wij snel moeten handelen, in elk geval voor volgend jaar, als wij deze sector willen redden, aangezien ik vrees dat de toepassing van artikel 69, dat nu artikel 68 is geworden, als “check-up” voor sectoren die zich in een crisis bevinden, simpelweg te laat zal zijn.</p>
    </intervention>
    <intervention id="3-438" speaker_id="28508" name="Alyn Smith" is_mep="True" mode="spoken">
      <p sl="en">namens de Verts/ALE-Fractie. – Voorzitter, ook ik wil de rapporteur vanavond graag van harte feliciteren. Ik steun dit verslag al vanaf de eerste keer dat ik het las van harte en namens mijn fractie spreek ik er vanavond opnieuw mijn steun voor uit.</p>
      <p sl="en">De heer Aylward heeft duidelijk op heel breed niveau met de sector gesproken – de mensen die weten waar zij het over hebben – en dat blijkt uit dit verslag, waar sommige andere rapporteurs wel een paar voorbeelden van “best practices” van zouden kunnen overnemen.</p>
      <p sl="en">Ik wil u op twee zaken wijzen. Het voorstel om een taakgroep projectverwezenlijking op te richten is absoluut essentieel. We komen vaak met massa’s verlanglijstjes in dit Parlement, maar die wensen worden vaak niet gerealiseerd. Schotse en Europese schapenhouders hebben een betere deal nodig en wij hebben regelmatige updates nodig over hoe de sector ervoor staat en wat wij moeten doen om hem vooruit te helpen.</p>
      <p sl="en">De tweede kwestie die ik wil noemen, en dat zal mijn collega’s niet verbazen, is identificatie van schapen en elektronische identificatie. Ik zou het op prijs stellen als de commissaris, die ik verwelkom in zijn nieuwe functie, met een frisse blik naar de situatie zou kunnen kijken, ook al valt het niet onder zijn takenpakket, en zou accepteren dat dit goedbedoelde maar zeer gebrekkige voorstel precies is wat de Europese schapen- en geitensector op dit moment níet nodig heeft.</p>
      <p sl="en">Het is gebrekkig om drie redenen: de voorstellen zijn onpraktisch, in de zin dat wat werkt op een Brusselse flip-over niet werkt midden in de winter op een heuvel in Schotland; ze zijn niet bewezen: zelfs de producenten van deze technologie geven toe dat ze veel werk vergen; en ze zijn slecht getimed, omdat de economische gevolgen grote aantallen veehouders uit de markt zouden kunnen drukken.</p>
      <p sl="en">Het verslag van de heer Aylward is dus uitstekend. Ik steun het van harte, maar we hebben nog veel werk te verrichten.</p>
    </intervention>
    <intervention id="3-439" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Voorzitter, commissaris, nu ik het woord heb namens de Fractie Unie voor een Europa van Nationale Staten, wil ik graag de aandacht vestigen op vier zaken.</p>
      <p sl="pl">In de eerste plaats de hervorming van 2003 van het gemeenschappelijk landbouwbeleid, die de ontkoppeling van directe betalingen van de productie inhield, met als gevolg een aanhoudende daling van het aantal op EU-grondgebied geteelde schapen en geiten.</p>
      <p sl="pl">In de tweede plaats hebben ook andere factoren bijgedragen aan de neergang van deze sector, zoals hoger dan gemiddelde productiekosten, met name op het gebied van brandstof, elektriciteit en voeder. Bovendien is een overmatige hoeveelheid vlees ingevoerd uit derde landen waar veehouders niet zijn gebonden aan zulke strikte regels op het gebied van veeteelt.</p>
      <p sl="pl">In de derde plaats speelt dit soort veeteelt een belangrijke rol bij de bescherming van het natuurlijke milieu, waaronder het behoud van minder vruchtbare grond door natuurlijke methodes en het behoud van de biodiversiteit. Het draagt ook bij aan de bescherming van het landschap. Bovendien worden schapen en geiten gehouden in gebieden die in alle opzichten ongeschikt zijn voor andere landbouwactiviteiten.</p>
      <p sl="pl">In de vierde plaats zijn dringend maatregelen nodig om de schapen- en geitensector op EU-niveau te beschermen. Hiervoor is met name een systeem van inkomenssteun nodig voor producenten, teneinde ze aan te moedigen dit soort productie verder te ontwikkelen.</p>
    </intervention>
    <intervention id="3-440" speaker_id="4466" name="Ilda Figueiredo" is_mep="True" mode="spoken">
      <p sl="pt">namens de GUE/NGL-Fractie . – Het is algemeen bekend dat de schapen- en geitenhouderij extreem belangrijk zijn, met name in achtergestelde en bergachtige gebieden, aangezien het mensen op het land houdt, minder vruchtbare gebieden onderhoudt en landschappen en kwetsbare ecosystemen in stand houdt. Het helpt ook om, in mijn land bijvoorbeeld, bosbranden te voorkomen.</p>
      <p sl="pt">Dit gezegd hebbende, voldoet de productie in de Europese Unie niet aan de vraag en daalt het aantal dieren continu. Het is daarom essentieel dat maatregelen worden getroffen om de inkomens van producenten te verbeteren en de productie van vlees, melk, kaas en andere producten te verhogen, om jonge veehouders tot de sector aan te trekken en kleine en middelgrote familiebedrijven te steunen.</p>
      <p sl="pt">Dringende actie is nodig door middel van verschillende, voornamelijk financiële steunmaatregelen, met het oog op de hoge productiekosten, de epidemische ziektes waar deze dieren vaak door worden getroffen en de schaarste aan technische steun op verschillende vlakken, met name medische en veterinaire steun.</p>
      <p sl="pt">We moeten iets doen aan de enorme kloof tussen de lage prijzen die aan producenten worden betaald door intermediairs en grote supermarkten en de hoge prijzen die de eindgebruiker betaalt. Dit betekent dat de Commissie en de lidstaten absolute prioriteit moeten geven aan het probleem van prijstransparantie in deze sector.</p>
      <p sl="pt">Wij moeten echter vooral de oprichting van verenigingen aanmoedigen, zorgen dat er eerlijke prijzen worden betaald voor vlees, melk en kaas die op kleine schaal zijn geproduceerd en lokale markten oprichten, om producenten en consumenten dichter bij elkaar te brengen.</p>
      <p sl="pt">Om de daling in de productie van schapen- en geitenvlees in de Europese Unie een halt toe te roepen, die is ingezet in 2003, toen het gemeenschappelijk landbouwbeleid werd hervormd en de bedrijfstoeslagregeling werd ingevoerd, waarmee subsidies niet langer aan de productie werden verbonden, moet de nieuwe herziening deze situatie veranderen door de benodigde maatregelen te nemen. De maatregelen moeten onder meer buitengewone steun omvatten voor de invoering van het elektronische identificatiesysteem. Dit systeem moet, zoals al eerder gezegd, in elk geval in deze fase vrijwillig zijn, om de veeboeren niet te zwaar te belasten.</p>
      <p sl="pt">Ik wil ook het belang benadrukken van het garanderen van extra betalingen voor producenten van zeldzame inheemse, traditionele of regionale schapen- en geitenrassen. Dit soort productie moet worden opgevoerd in berg- en andere gebieden, teneinde de biologische diversiteit in de landbouw te behouden en deze dieren in kwetsbare gebieden te houden.</p>
      <p sl="pt">Tenslotte wil ik nogmaals onderstrepen dat, via verschillende maatregelen, de productie van traditionele kazen die van de melk van deze dieren wordt gemaakt, moet worden ondersteund. Wij moeten ambachtelijke processen die nog bestaan en deel uitmaken van ons cultureel erfgoed levend houden en we moeten ervoor zorgen dat schapenfokkers en andere producenten van vlees en melk van schapen en geiten de mogelijkheid hebben hun kaasproductie voort te zetten en deze rechtstreeks aan consumenten te verkopen op lokale markten.</p>
      <p sl="pt">Ik wil de rapporteur bedanken voor zijn verslag.</p>
    </intervention>
    <intervention id="3-441" speaker_id="966" name="Jean-Claude Martinez" is_mep="True" mode="spoken">
      <p sl="fr">Voorzitter, commissaris, wij hebben het over een serieus onderwerp, namelijk de gestage verdwijning van schapen en schaapherders in Europa. Er zijn een miljard schapen op de wereld, maar Europa heeft er maar 97 miljoen, met andere woorden minder dan 10 procent, en wat ooien betreft is de situatie nog erger, omdat er maar 67 miljoen van zijn in Europa. Het Verenigd Koninkrijk creëert inderdaad misschien een illusie met 15 miljoen schapen, net als Spanje, met 16 miljoen, terwijl het Ierland van voorzitter Parish voor zo’n 333 procent zelfvoorzienend is. Frankrijk heeft de kuddes echter zien slinken van bijna 13 miljoen ongeveer 25 jaar geleden tot ongeveer 8 miljoen vandaag, wat nog verder zal dalen naar slechts 5 miljoen in 2015. In Frankrijk wordt de helft van alle geconsumeerde lamsbouten uit het buitenland gehaald. Nog erger is dat de lacterende ooien aan het verdwijnen zijn.</p>
      <p sl="fr">Natuurlijk zijn de oorzaken welbekend: een enorme toename van de kosten van diervoeding, minder consumptie, het moeilijke leven van een schapenhoeder, schapenkoorts, dalende prijzen, de ontkoppeling van steun en met name de belastingvrije import van schapenvlees uit Nieuw-Zeeland. Jaarlijks komt ongeveer 227 000 ton schapenvlees uit Nieuw-Zeeland de EU binnen, dat is twee keer zoveel als de productie van Frankrijk. Het is niet een kwestie van de reus die Klein Duimpje verorbert; het gaat om Nieuw-Zeelandse schapen die Europese schapen opeten. Anderhalve eeuw geleden had Nieuw-Zeeland 1 miljoen schapen; vandaag de dag zijn dat er 40 miljoen. Over dezelfde periode is het Franse aantal gedaald van 30 miljoen naar 8 miljoen.</p>
      <p sl="fr">Wat kunnen we doen? We hebben een groot Europees plan voor de schapen- en lamsvleesindustrie nodig, de bereidheid om een subsidie van 15 euro te betalen voor elke lacterende ooi en een schapensubsidie die 125 procent van de veesubsidie bedraagt, leningen voor de modernisering van veeteeltgebouwen, gunstig gelegen slachterijen, een Europees risicoverzekeringsfonds voor veehouders, een steunregeling en, waarom niet, Erasmusbeurzen zodat jonge schaaphoeders hun vak in Spanje of Italië kunnen leren. Dank u, Voorzitter. Zolang we schapen hebben, hebben we ook beschaving.</p>
    </intervention>
    <intervention id="3-442" speaker_id="4528" name="Neil Parish" is_mep="True" mode="spoken">
      <p sl="en">Voorzitter, dank u. Goed, meneer Martinez, ik weet dat Nieuw-Zeelandse schapen van vele dingen beschuldigd kunnen worden, maar ik wist niet dat zij andere schapen opaten, met name Europese schapen!</p>
      <p sl="en">Nee, maar nu serieus. Ik dank de rapporteur voor een heel goed verslag. Ik wil graag de woorden van de heer Nicholson herhalen en zeggen dat het geweldig is u in ons midden te hebben, commissaris, en ik ben blij dat u uit het Italië komt, een land van schaapherders, dus ik weet zeker dat u uw licht kunt laten schijnen op dit project.</p>
      <p sl="en">Het houden en fokken van schapen is heel goed, niet alleen voor de landbouw en veeteelt, maar ook voor het milieu. En we hebben het vandaag uitgebreid over een geweldig milieu voor de landbouw. Maar het zijn de bergachtige gebieden, de heuvelachtige gebieden in mijn eigen gebied dat ik vertegenwoordig – Exmoor en Dartmoor en Bodmin Moor – waar het groene landschap wordt behouden door de schapenhouderij.</p>
      <p sl="en">Schapen- en lamsvlees is zeer gezond rood vlees. Het is ook vlees dat wordt gevoed door gras. En in een tijd waarin wordt gezegd dat je acht kilo graan nodig hebt om één kilo proteïne te produceren, mogen we niet vergeten dat weidevlees enorm waardevol is.</p>
      <p sl="en">We moeten dit gaan promoten, omdat het gezond vlees is, dat nog in de markt gezet moet worden. Daarom zeg ik tegen de rapporteur in zijn verslag: marketing is extreem belangrijk.</p>
      <p sl="en">Ik wil eigenlijk dat schapenhoeders een soort van graslandvergoeding ontvangen om de schapen op de heuvel te houden. Ik wil geen gekoppelde betaling, omdat ik van mening ben dat er dan alleen maar meer schapen worden gehouden dan het landschap nodig heeft. We hebben daar het juiste aantal schapen nodig voor het behoud van het landschap, maar het moeten ook schapen van goede kwaliteit zijn, die goed gepromoot kunnen worden.</p>
      <p sl="en">Elektronische identificatie: daar zijn we nog niet klaar voor. En wanneer je in de stromende regen ergens halverwege op een berg staat en probeert die spiksplinternieuwe monitoren te lezen, dan zal dat niet lukken. Er is nog geen systeem dat de botsing van de nummers op verschillende schapen kan stoppen. En vergeet niet dat we het hebben over miljoenen schapen in de Europese Unie. We zijn er gewoon nog niet klaar voor. Ik zou dan ook zeggen: laten we dit uitstellen tot 2012 of daarna.</p>
    </intervention>
    <intervention id="3-443" speaker_id="4349" name="Rosa Miguélez Ramos" is_mep="True" mode="spoken">
      <p sl="es">Voorzitter, de Europese schapen- en lamsvleessector gaat al enkele jaren gebukt onder een ernstige crisis, waardoor hij nu op het punt van instorten staat, zoals al eerder is gezegd.</p>
      <p sl="es">De traditioneel lage winstgevendheid van deze sector is nog minder geworden door de gestegen prijs van diervoeding, evenals de enorme daling in de consumptie van deze producten.</p>
      <p sl="es">Het verslag van de heer Aylward geeft een juist beeld van de sector en benadrukt zijn belangrijke rol bij het ondersteunen van bevolkingsgroepen in de meest kwetsbare gebieden en bij het behoud van het natuurlijke milieu.</p>
      <p sl="es">Het lijkt overduidelijk dat noch de markt noch de huidige GLB-steun deze sector boven water kunnen houden, met name gezien het feit dat de huidige gereguleerde productiekosten zorgen voor verlies van concurrentiepositie ten opzichte van geïmporteerde producten die niet aan dezelfde eisen hoeven te voldoen.</p>
      <p sl="es">Als wij geen actie ondernemen, bestaat het risico dat deze sector verdwijnt en daarmee een van de belangrijkste, en in veel Europese plattelandsgebieden de enige, economische activiteiten, wat tot ernstige problemen zal leiden op het gebied van het beheer van het grondgebruik.</p>
      <p sl="es">Mijn fractie steunt het verslag van de rapporteur en de door ons ingediende amendementen dienen slechts ter verbetering van het verslag. Wij zijn niet alleen bezorgd over de traditionele rassen, die zeker gevaar lopen, maar ook over het beroep veeteelthouder, dat ook gevaar loopt.</p>
      <p sl="es">Hoewel de heer Smith lijkt te denken dat alleen Schotland schapen heeft, heeft Spanje ze ook. Sterker nog, wij zijn na het Verenigd Koninkrijk de een na grootste producent van schapenvlees, zoals al gezegd, en wij zijn van mening dat het elektronische identificatiesysteem de enige manier is om traceerbaarheid van kuddes te garanderen en de enige manier om ervoor te zorgen dat Europees labelen volledig betrouwbaar is.</p>
      <p sl="es">Mijn fractie verzoekt de Gemeenschap om financieringsmechanismen om invoering ervan op de geplande datum mogelijk te maken. Wij willen ook dat de strategie voor deze sector van de Commissie een heropleving bevat van de activiteiten van schapenhoeders, professionele melkers en scheerders, die aan het verdwijnen zijn.</p>
    </intervention>
    <intervention id="3-444" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Voorzitter, commissaris, de situatie van de schapen- en geitensector laat zien dat het gemeenschappelijk landbouwbeleid in crisis is. De sector bewijst verder dat het landbouwbeleid niet voldoet aan de verwachtingen en dat de voedselzekerheid zal verdwijnen als het in zijn huidige vorm wordt behouden.</p>
      <p sl="pl">We hebben een crisis meegemaakt op de granenmarkt, toen bleek dat 2 900 000 hectare braakliggend land weer in productie moest worden genomen. Vervolgens was er een crisis op de melkmarkt, die werd veroorzaakt door een restrictief beleid en het opleggen van boetes aan boeren. De melkquota moesten snel met 2 procent werden verhoogd, waardoor verbintenissen in de toekomst niet afdoende kunnen worden nagekomen.</p>
      <p sl="pl">Het lijkt er nu op dat we een crisis hebben in de schapen- en geitensector. Ook de situatie op het gebied van paarden en vele gewassen is ernstig. Kortom, het landbouwbeleid moet worden aangepast, maar niet onder druk van de industrie. We mogen niet toestaan dat fokkers en consumenten extra lasten krijgen opgelegd en daarvoor moeten betalen. Ik denk bijvoorbeeld aan het elektronisch identificeren van schapen.</p>
    </intervention>
    <intervention id="3-445" speaker_id="28115" name="Mairead McGuinness" is_mep="True" mode="spoken">
      <p sl="en">Voorzitter, ook ik wil de commissaris graag bedanken en welkom heten. Mocht u het nog niet hebben gehoord, meneer de commissaris, dit Huis heeft een duidelijke boodschap dat elektronisch identificeren een heel slecht idee is dat moet worden losgelaten. Indien dit verslag – waarvoor ik Liam Aylward bedank – iets oplevert, dan hoop ik dat het een beetje realisme oplevert inzake het elektronisch identificeren van schapen. U heeft gehoord waarom – het is niet praktisch, het is te duur en schapenhoeders zullen het simpelweg niet gebruiken.</p>
      <p sl="en">Ierse schapenboeren zijn momenteel in een boze bui – zoals u weet hebben wij over het Verdrag van Lissabon gestemd – en het zou goed zijn als de Commissie zou zeggen “laten we naar ze luisteren en dit idee laten varen”. Laat het los.</p>
      <p sl="en">Ik wil graag een paar dingen zeggen over het verslag, waarin een heel goed beeld wordt gegeven van de problemen in de schapensector. De werkelijke oplossing voor schapenboeren is betere marktprijzen. Als dat niet kan, dan een groter aandeel van de prijs die wij, consumenten, voor lamsvlees betalen. We moeten jongeren aanmoedigen lamsvlees te gaan eten, omdat het, zoals u gehoord zult hebben, gezond is. Maatregelen in de zin van marketinginitiatieven om hieraan bij te dragen zijn dus heel belangrijk.</p>
      <p sl="en">Ik zit in mijn maag met artikel 69. We zijn simpelweg aan het kruissubsidiëren tussen boeren en ik weet niet zeker of de boeren van wie het geld zal worden afgenomen daar zo blij mee zullen zijn.</p>
      <p sl="en">Ik steun het idee van een milieugebonden betalingen, maar ben er wel een beetje bezorgd over. Wij hebben ze eerder gehad en dit leidde tot problemen in berggebieden. Toen zijn we – hoe verrassend – gaan ontkoppelen, in de hoop het probleem op te lossen, en nu willen we opnieuw gaan koppelen. Maar de schapensector heeft extra betalingen nodig om landbouwbedrijven in stand te houden, met name in kwetsbare gebieden.</p>
      <p sl="en">Dan iets over de taakgroepen: ik ben geen fan van taakgroepen, maar ik wil dit idee wel steunen als de rapporteur, zoals hij aangaf, bereid is eraan vast te houden en ervoor zorgt dat er resultaten worden behaald. Mag ik de Commissie vragen te verduidelijken hoeveel mensen in de Commissie werken aan schapenvlees? Ik neem aan niet veel. Ik denk dat het één persoon is, maar ik wil het graag zeker weten.</p>
      <p sl="en">Kort gezegd hebben we in Ierland geen goede ervaring met een strategieverslag over schapen. Anderhalf jaar geleden werd Ierse schapenboeren met veel bombarie 28 miljoen euro beloofd, maar tot op heden is daar maar 9000 euro van binnengekomen. Ik hoop dat dit verslag meer oplevert.</p>
    </intervention>
    <intervention id="3-446" speaker_id="39023" name="Giovanna Corda" is_mep="True" mode="spoken">
      <p sl="fr">Voorzitter, commissaris, allereerst wil ik de rapporteur, de heer Aylward, feliciteren met zijn verslag, dat gericht is op het laten herleven van de schapen- en geitensector in Europa. Deze sectoren lopen daadwerkelijk gevaar, omdat hun beschermingsniveaus al een aantal jaren gestaag aan het dalen zijn.</p>
      <p sl="fr">Producenten moeten nu overschakelen op andere soorten producten, omdat de prijzen dramatisch zijn gedaald en ze er onvoldoende inkomen uithalen. Sterker nog, Europese consumenten, met name de jongere generatie, hebben de interesse in dit soort producten verloren. We moeten deze sectoren weer tot leven brengen, omdat niet alleen vlees, maar ook melk en kaas natuurlijke producten zijn van ons land; we zouden ze dus moeten promoten. Het is om een aantal redenen van essentieel belang dat we deze sectoren behouden.</p>
      <p sl="fr">De eerste reden is dat de melksector, net als de vleessector, een traditie en een ambacht vertegenwoordigen die we onze consumenten moeten blijven aanbieden. In de tweede plaats bieden deze twee sectoren werk aan degenen die betrokken zijn bij de productie, verwerking en verkoop van deze producten. Evenmin mogen we vergeten dat schapen- en geitenboerderijen vaak liggen in geïsoleerde, bergachtige of eilandgebieden. Ik weet dit omdat ik ben geboren in Sardinië, een regio die ik zeer goed ken, waar de mogelijkheden voor diversificatie zeer beperkt zijn. Bovendien spelen schapen en geiten een belangrijke rol bij de bescherming van het milieu. Daarom moeten wij ervoor zorgen dat deze veehouderijen worden behouden en dat de markt voor schapen- en geitenproducten nieuw leven wordt ingeblazen.</p>
    </intervention>
    <intervention id="3-447" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Voorzitter, commissaris, ik denk dat het verslag dat voor ons ligt vele bepalingen bevat die, als ze ten uitvoer worden gelegd, goed kunnen zijn voor de toekomst van de schapen- en geitensector in Europa. De maatregel voor de invoering van aanvullende steun voor schapenboeren in bergachtige gebieden en gebieden waar de schapenhouderij de enige vorm van veeteelt is zou, naar mijn mening, bijzonder waardevol zijn.</p>
      <p sl="pl">Deze sector is niet erg lucratief en wordt al enige tijd geconfronteerd met veel problemen. Een daling in de productie en consumptie is gepaard gegaan met een stijging van de import en de productiekosten. Bovendien hebben de huidige uitbraak van blauwtong en de daarop volgende beperkingen op het vervoer en de marketing van dieren nog meer sociaal-economische problemen opgeleverd.</p>
      <p sl="pl">Benadrukt moet worden dat de problemen van de sector onder meer veroorzaakt zijn door het ontkoppelen van betaling en productie. Steunmaatregelen moeten worden voorgesteld om de schapen- en geitenproductie in de Unie weer op te bouwen. Ik kan me geen situatie voorstellen waarbij schapen volledig uit het berglandschap zijn verdwenen: ze horen simpelweg bij dat landschap.</p>
      <p sl="pl">Met het oog op de financiële situatie van de sector is de invoering van elektronische identificatie voor schapen en geiten moeilijk te rechtvaardigen. Nogmaals, de kosten van het plaatsen van nieuwe chips zouden door de Europese boeren gedragen moeten worden. Ik denk dat we ons beter kunnen richten op het vinden van manieren om de consumptie van lams- en geitenvlees te verhogen. Beide zijn vanuit voedingsoogpunt heel gezond.</p>
    </intervention>
    <intervention id="3-448" speaker_id="23881" name="Marios Matsakis" is_mep="True" mode="spoken">
      <p sl="en">Voorzitter, voor de schapenboeren in mijn land, Cyprus, was het belangrijkste probleem het afgelopen jaar de verwarrende en, naar later bleek, foute resultaten inzake de diagnose van mond- en klauwzeer, die werden geleverd door een vooraanstaand laboratorium voor dierziektes in het Verenigd Koninkrijk. Dit laboratorium wordt door de Commissie gebruikt als referentielaboratorium. Door de resultaten die dit laboratorium heeft geleverd zijn duizenden dieren gedood, wat voor vele schapenboeren op het eiland een ramp betekende.</p>
      <p sl="en">Dit laboratorium is nota bene dezelfde plek waar een paar maanden eerder een virus ontsnapte, met als een gevolg een uitbraak in het Verenigd Koninkrijk met verwoestende gevolgen voor de boeren daar.</p>
      <p sl="en">Ik wil de Commissie verzoeken een tweede, kritischer blik te werpen op de normen van de referentielaboratoria voor dierziektes die zij gebruikt, om ervoor te zorgen dat hun wetenschappelijke geloofwaardigheid van het hoogste niveau is.</p>
    </intervention>
    <intervention id="3-449" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Voorzitter, commissaris, het betreurt mij dat het verslag van de heer Aylward eigenlijk meer gaat over het redden van de schapen- en geitensector in Europa dan over het waarborgen van de toekomst van die sector.</p>
      <p sl="pl">Het viel ons nauwelijks op toen schapen en geiten, net als paarden, praktisch verdwenen uit ons landschap. We horen het geluid van bellen of blaffende honden niet meer. Producten die zijn gemaakt van lokale grondstoffen verdwijnen ook. Ik heb het over producten als melk, vlees, wol en leer.</p>
      <p sl="pl">Ik denk dat we nog een kans hebben om de schapen- en geitenhouderijen te redden, in elk geval in bepaalde gebieden. Als wij niet in elk geval de door de rapporteur voorgestelde maatregelen nemen, zullen we deze dieren in de toekomst alleen nog in dierentuinen kunnen zien. Als de productie niet winstgevend is, kunnen we natuurlijk grote voorraden kopen uit Nieuw-Zeeland, Australië en andere landen. We moeten er echter naar streven onze eigen fauna te redden, waar ook schapen en geiten toe behoren. Het is belangrijk dat in het achterhoofd te houden.</p>
    </intervention>
    <intervention id="3-450" speaker_id="photo_generic" name="Antonio Tajani" is_mep="True" mode="spoken">
      <p sl="it">lid van de Commissie. − Voorzitter, dames en heren, het lijkt er vanavond op dat wij allemaal uit regio’s komen waar weideveeteelt plaatsvindt en er is een bijzondere interesse voor de schapen- en geitensector. Daarom moet ik – en dat zal ik zeker doen – mijn collega’s, de dames Fischer Boel en Androulla Vassiliou informeren over alles wat in dit Huis is gezegd en alle verzoeken die de leden hebben gedaan.</p>
      <p sl="it">Mevrouw McGuinness, ik begrijp het standpunt van het Parlement over het gevoelige identificatiethema volledig. Zoals ik zei zal ik de verantwoordelijke commissaris informeren over de mening die diverse leden vanavond hebben geuit. Ik begrijp de zorgen van het Parlement en ik hoop dat wij samen met commissaris Fischer Boel een positieve oplossing kunnen vinden.</p>
      <p sl="it">Ik geloof en vertrouw erop dat de “check-up” van het GLB, zodra het debat in het Parlement en de Raad is afgerond, een adequate reactie vormt op veel van de zorgen die door de rapporteur en door vele leden tijdens dit debat aan de orde zijn gesteld over de toekomst van de schapen- en geitensector.</p>
      <p sl="it">Voor sommige problemen kunnen mogelijk al in de nabije toekomst oplossingen worden gevonden. Wij werken aan een overeenkomst over de landbouwaspecten van de Doha-ontwikkelingsronde, die voor het zomerreces afgerond zou moeten zijn. Dit zou meer duidelijkheid moeten geven over wat de rapporteur heeft geschreven over kwetsbare producten.</p>
      <p sl="it">Wat promotie betreft staan wij open voor alle constructieve suggesties, maar wij zijn, zoals ik al heb gezegd, gebonden aan het principe van doelgerichte steun voor Gemeenschapsproducten met een duidelijk aantoonbare kwaliteit.</p>
      <p sl="it">Er is nog een andere kwestie naar voren gekomen met betrekking tot de toekomst van deze sector, die ikzelf, maar de andere commissarissen ook, van cruciaal belang vindt voor de economie van de Europese Unie, maar bovenal voor bepaalde berggebieden en regio’s met een bijzonder ingewikkeld hydrogeologisch systeem.</p>
      <p sl="it">Daarom wil ik graag reageren op de suggestie om een groep van vertegenwoordigers van de Commissie en de lidstaten op te richten om de ontwikkelingen in deze sector in de gaten te houden. Wat de oprichting van zo’n groep betreft, spreekt voor zich dat opmerkingen en voorstellen van lidstaten en belanghebbenden altijd welkom zijn bij de Commissie. Ik vind dat de Commissie zelfs nog opener zou moeten staan voor verzoeken vanuit de hele Europese Unie. Er zijn binnen de Commissie echter al verschillende organen die verantwoordelijk zijn voor deze sector.</p>
      <p sl="it">Het beheerscomité schapen en geiten stelt adviezen op over de wetgeving voor die sector. De groep vooruitzichten voor de schapen- en geitensector bestaat uit marktdeskundigen en komt tweemaal per jaar bijeen om markttendensen en vooruitzichten te bespreken. De conclusies van die vergaderingen worden naar de raadgevende groep schapen- en geitenvlees gestuurd, die eveneens tweemaal per jaar bijeenkomt en de hele sector vertegenwoordigt, van boer tot bord. Deze laatste groep bespreekt ook een breed scala aan onderwerpen die de leden ervan als agendapunt kunnen indienen.</p>
      <p sl="it">Ik denk dat de oprichting van een andere werkgroep een extra administratieve last met zich mee zou brengen en in zekere zin een verdubbeling zou zijn van de functies van het huidige beheerssysteem: het zou zelfs in strijd zijn met de bedoeling het GLB te vereenvoudigen.</p>
      <p sl="it">Desondanks ben ik bereid – en ik denk dat ik ook namens commissaris Fischer Boel mag spreken – om alle mogelijkheden binnen het huidige kader te onderzoeken.</p>
    </intervention>
    <intervention id="3-451" speaker_id="28114" name="Liam Aylward" is_mep="True" mode="spoken" role="rapporteur">
      <p sl="en">Voorzitter, het was nalatig van mij om de nieuwe commissaris niet te verwelkomen, hem te bedanken en hem veel succes te wensen. Ik moet natuurlijk ook alle sprekers van vanavond, met name de schaduwrapporteurs, bedanken voor hun bijdragen.</p>
      <p sl="en">Ik wil ook graag het Sloveense voorzitterschap bedanken voor hun steun in het afgelopen half jaar, waarin zij ermee akkoord gingen de ontwikkeling van de schapensector op de agenda van de Landbouwraad in maart te zetten. Dit gaf de landbouwministers in de hele Gemeenschap de gelegenheid de crisis te bespreken.</p>
      <p sl="en">Mijn dank ook aan de voorzitter van de Commissie landbouw en plattelandsontwikkeling, Neil Parish, die zeer behulpzaam en steunend is geweest.</p>
      <p sl="en">Ik wil kort verwijzen naar de amendementen en de kwesties die vanavond aan de orde zijn gesteld. Ik heb het standpunt van de Commissie gehoord ten aanzien van de taakgroep projectverwezenlijking. Nu weet ik dat ik gelijk heb, omdat zij er tegen zijn. Ik vind het moeilijk om akkoord te gaan met amendement 2. Er zijn mij enkele voorstellen gedaan. Als wij de juiste bewoordingen kunnen vinden heb ik daar geen problemen mee, zolang het belang van wat wij proberen te bereiken niet wordt afgezwakt.</p>
      <p sl="en">Nogmaals, mijn standpunt ten aanzien van elektronische identificatie is altijd duidelijk geweest. Ik ben ertegen – niet in de laatste plaats vanwege de hoge kosten die ermee gepaard gaan – maar ook de voordelen zijn niet bewezen en er zijn problemen met de tenuitvoerlegging. Ik heb echter altijd gezegd dat elke lidstaat de mogelijkheid moet hebben dit systeem op vrijwillige basis in te voeren. Daarom kan ik amendement 4 niet steunen, maar amendement 1 van de PPE-DE-Fractie, die de tenuitvoerlegging van het systeem ten minste tot 2012 wil uitstellen, wel.</p>
      <p sl="en">Alle andere voorgestelde amendementen aanvaard ik. Ik zal ze nu niet met u doorlopen, maar ik ga akkoord met amendementen 6, 7, 8, 9, 3 en 5.</p>
      <p sl="en">Ik denk dat ik erop moet wijzen dat al sinds 2003 wordt gezegd dat elke sector in het gemeenschappelijk landbouwbeleid die met problemen kampt of nadelig wordt behandeld, prioriteit krijgt in het kader van de “check-up” van het GLB. Bij de komende check-up zou ik de commissaris voor landbouw verzoeken ervoor te zorgen dat de belangen van de schapen- en geitensector ten volle worden behartigd.</p>
      <p sl="en">Tenslotte wil ik van deze gelegenheid gebruik maken om de Franse voorzitter veel succes te wensen in de komende zes maanden. Ze zullen erg belangrijk zijn voor dit verslag. Ik heb gesproken met de Franse minister van Landbouw, de heer Barnier, die er al naar streeft om over deze sectoren overleg te voeren op de Raad van landbouwministers van november. Ik ben ervan overtuigd dat hij, met zijn uitgebreide kennis van de problemen in de schapen- en geitensector, zijn uiterste best zal doen om ervoor te zorgen dat de nodige voorstellen in dit verslag over de toekomst van de schapen- en geitensector worden uitgevoerd in het kader van de check-up van het GLB.</p>
    </intervention>
    <intervention id="3-452" speaker_id="4393" name="De Voorzitter" is_mep="True" mode="spoken">
      <p sl="nl">Het debat is gesloten.</p>
      <p sl="nl">De stemming vindt plaats op donderdag 19 juni 2008.</p>
      <p sl="nl">Schriftelijke verklaringen (artikel 142 van het Reglement)</p>
    </intervention>
    <intervention id="3-453" speaker_id="33946" name="Andrzej Tomasz Zapałowski" is_mep="True" mode="written">
      <p sl="pl">De schapenhouderij is een van de diersectoren die recentelijk minder aandacht heeft gekregen in vergelijking met de varkenshouderij of de veehouderij.</p>
      <p sl="pl">De schapenhouderij is echter met name belangrijk voor landen met moeilijke geografische omstandigheden. De schapenhouderij is ook belangrijk voor regio’s waar het fokken en de consumptie van lammeren, vanwege de historische traditie, zeer belangrijk is voor de bevolking.</p>
      <p sl="pl">We moeten ervoor zorgen dat deze sector niet instort. Dit is vooral belangrijk nu we te maken hebben met omhoogschietende voedselprijzen. We kunnen het ons eenvoudigweg niet veroorloven deze productie te beperken.</p>
      <p sl="pl">Ik steun het voorstel van de rapporteur om aanvullende betalingen in te voeren voor traditionele bergrassen ten volle, om schapen in kwetsbare gebieden te beschermen. Ook steun ik het voorstel om schapenvlees van een EU-logo te voorzien om het te kunnen onderscheiden van producten uit derde landen. Wij hebben tot taak de burgers van Europa te helpen onderscheid te maken tussen goede voeding en voeding die mogelijk niet voldoet aan Europese normen.</p>
    </intervention>
  </section>
  <section id="creitem31" title="19. Agenda van de volgende vergadering: zie notulen"/>
  <section id="creitem32" title="20. Sluiting van de vergadering"/>
</text>
