<?xml version='1.0' encoding='utf-8'?>
<text id="20030630.NL" lang="nl" date="2003-06-30" place="Straatsburg" edition="Uitgave PB">
  <section id="creitem1" title="Hervatting van de zitting">
    <intervention id="1-004" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Ik verklaar de vergadering van het Europees Parlement, die op donderdag 19 juni 2003 werd onderbroken, te zijn hervat.</p>
    </intervention>
  </section>
  <section id="creitem2" title="In memoriam">
    <intervention id="1-006" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Geachte collega’s, het is mijn trieste plicht u op de hoogte te stellen van het overlijden, op zaterdag 21 juni 2003, van de heer Piet Dankert, Voorzitter van het Europees Parlement van 1982 tot 1984. Piet Dankert was het schoolvoorbeeld van een parlementslid – resoluut, recht door zee, oprecht – dat zich in dienst stelde van de belangen van zijn kiezers, zijn partij en het Europees Parlement.</p>
      <p sl="nl">Aan zijn inspanningen om meer macht te bedingen voor het Europees Parlement danken wij onze positie, waarvan we nog dagelijks de vruchten plukken en waarvan we de invloed nog steeds in ons werk kunnen merken.</p>
      <p sl="nl">Als Voorzitter stond Piet Dankert aan het roer van het Europees Parlement gedurende een van de moeilijkste fasen in de geschiedenis van de Unie. Zijn ondernemende geest en zijn non-conformistische aanpak, zijn voortdurende zorg voor de man in de straat en zijn eigen gevoel voor humor en persoonlijkheid waren destijds kenmerkend voor zijn Voorzitterschap.</p>
      <p sl="nl">Als historicus verloor Pieter Dankert nooit de langetermijnvisie uit het oog die hem het inzicht en de wijsheid verschaften waar Europa destijds behoefte aan had en waar het vandaag de dag nog steeds behoefte aan heeft.</p>
      <p sl="nl">Namens het Europees Parlement heb ik mijn diepste respect betuigd en heb ik mijn condoleances overgebracht aan zijn nabestaanden. Ik nodig u uit een minuut stilte in acht te nemen voor onze collega, Piet Dankert.</p>
      <a text="(Het Parlement neemt staande een minuut stilte in acht)"/>
    </intervention>
    <intervention id="1-007" speaker_id="4480" name="Margrietus van den BERG" is_mep="True" mode="spoken" nationality="Netherlands" birth_date="22-03-1946" birth_place="Ammerstol" p_group="Socialist Group in the European Parliament" m_state="NL">
      <p sl="nl">Voorzitter, collega's, Piet Dankert, Fries uit Stiens, enthousiast gemaakt voor de sociaal-democratie door zijn Friese grootvader, begonnen als onderwijzer, heeft in vele rollen een belangrijke bijdrage geleverd aan Europa. Enkele beelden:</p>
      <p sl="nl">Openheid. De verkiezing van Piet Dankert tot voorzitter van het Europees Parlement was de eerste keer dat zo'n belangrijke beslissing niet onderling tussen fracties geregeld werd. De verkiezing werd open en bijna professioneel gevoerd met een campagne via de pers. Deze actie was de tijd zo'n twintig jaar vooruit. Piet Dankert, monsieur le Président.</p>
      <p sl="nl">Doorbijten. Als goed Europeaan geloofde Piet in een juist en correct gebruik van Europees geld. Elk verhaal over mogelijk misbruik interesseerde hem. Maar bij elk verhaal wilde hij ook weten of het klopte. Soms werden de feiten wat aangedikt om ervoor te zorgen dat andere instanties met meer bevoegdheden ook werkelijk actie zouden ondernemen.</p>
      <p sl="nl">Democratie. In 1979 wist Piet Dankert het Europees Parlement tanden te geven door op inventieve wijze het begrotingsrecht als politiek instrument aan te wenden. Hij dreigde dat het EP tegen zou stemmen en dat gebeurde ook. Sindsdien moest het Europees Parlement door Commissie en Raad serieus worden genomen.</p>
      <p sl="nl">Visie. Piet Dankert wilde een socialer en democratischer Europa met een duidelijke, solidaire rol in de wereld. Piet Dankert was daarbij een nuchter en realistisch pleitbezorger van het Europees ideaal. In 1992 in Maastricht leverde hij tijdens het Nederlands voorzitterschap als staatssecretaris van Europa de voorstellen voor een democratischer Europa. De regeringen waren er nog niet aan toe. Met tevredenheid heeft Piet Dankert vastgesteld dat de resultaten van de Conventie toch aardig de kant uitgingen van zijn eigen voorstellen van destijds.</p>
      <p sl="nl">Genieten. Piet Dankert maakte in 1979 een heel bewuste en duidelijke keuze voor het Europees Parlement boven de Tweede Kamer. Het opereren op internationaal niveau vond hij leuker en spannender. Ook wist hij de aangename kanten van zijn werk te waarderen. Piet kon een maaltijd met iets méér dan een broodje kaas en een beker karnemelk van tijd tot tijd zeer waarderen.</p>
      <p sl="nl">Relaties. Hij was wars van poeha, kon zeer koppig zijn maar op ander momenten weer bijna verlegen. Hij was een aardige en eerlijke man, kon zich ook goed inleven in de politieke denkwereld van mensen uit andere landen. Velen hebben de afgelopen dagen en gisteren bij de herdenking in de Grote Kerk in Edam in Nederland dat beeld van Monsieur l'Europe bevestigd.</p>
      <p sl="nl">Wij hopen dat al die indrukken, kwaliteiten en beelden van Piet Dankert tot troost zijn voor zijn vrouw Paulette en zijn kinderen.</p>
    </intervention>
  </section>
  <section id="creitem3" title="Mededeling van de Voorzitter">
    <intervention id="1-009" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Het Parlement zal zich herinneren dat er vorige week dinsdag zes Britse soldaten zijn doodgeschoten in het zuiden van Irak. Deze jongemannen hadden geen militaire functie, maar waren als leden van de militaire politie betrokken bij de opleiding van Iraakse politieagenten in de regio. Hun dood herinnert ons op tragische wijze aan de offers die door Europese militairen en de burgerbevolking worden gebracht in regio’s als Irak en Afghanistan, die nog steeds worden geteisterd door conflicten en extreme ellende.</p>
      <p sl="nl">Ik zou het Parlement willen vragen te gaan staan en een minuut stilte in acht te nemen ter nagedachtenis aan hen.</p>
      <a text="(Het Parlement neemt staande een minuut stilte in acht)"/>
    </intervention>
  </section>
  <section id="creitem4" title="Regeling van de werkzaamheden">
    <intervention id="1-011" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">De definitieve ontwerpagenda, zoals opgesteld door de Conferentie van voorzitters tijdens haar vergadering op donderdag 26 juni op grond van artikel 110 en artikel 110 bis van het Reglement, is rondgedeeld. De volgende wijzigingen zijn voorgesteld :</p>
      <p sl="nl">dinsdag</p>
      <p sl="nl">De Commissie wenst dat de mondelinge vraag van de Fractie De Groenen/Vrije Europese Alliantie over de toevoeging van water en eiwitten aan kippenvlees, die thans vóór het verslag van de heer Mulder staat ingeschreven, eerder wordt behandeld en in de gecombineerde behandeling voedselveiligheid wordt opgenomen. Zijn daar bezwaren tegen?</p>
    </intervention>
    <intervention id="1-012" speaker_id="1183" name="Dagmar ROTH-BEHRENDT" is_mep="True" mode="spoken" nationality="Germany" birth_date="21-02-1953" birth_place="Frankfurt/Main" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Mijnheer de Voorzitter, daar heb ik inderdaad bezwaar tegen. Het is een goede gewoonte in dit Parlement wetgeving als een serieuze en belangrijke aangelegenheid te beschouwen. Zoals de Conferentie van voorzitters in haar wijsheid besloten heeft, hebben we morgen eerst een gecombineerde behandeling van de aanbevelingen voor de tweede lezing betreffende genetisch gemodificeerd voedsel en traceerbaarheid; daarna krijgen we een gecombineerde behandeling van de levensmiddelenwetgeving, voor een deel in tweede lezing. Aansluitend vinden dan debatten plaats, eveneens in tweede lezing. Zonder geringschattend te willen doen over de mondelinge vraag van de Fractie De Groenen ben ik van mening dat de agenda zoals voorgesteld door de Conferentie van voorzitters juist is. Ik begrijp dat de Commissie kennelijk problemen van organisatorische aard heeft, maar ik weet zeker en heb er het volste vertrouwen in dat de Commissie voor deze organisatorische problemen een oplossing kan vinden en dat ze ook later op de dag in staat zal zijn om deze vraag te beantwoorden.</p>
    </intervention>
    <intervention id="1-014" speaker_id="1413" name="Glyn FORD" is_mep="True" mode="spoken" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Mijnheer de Voorzitter, zoals u weet staat in het betreffende artikel van het Reglement dat er een debat en een stemming zullen worden ingeschreven op de agenda. Ik neem dus aan dat hierover, overeenkomstig het artikel, ook een debat zal plaatsvinden.</p>
    </intervention>
    <intervention id="1-015" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Ik had begrepen dat het om een verzoek tot stemming over de ontwerpresolutie ging, niet om een debat. Als u echter wilt dat er ook een debat plaatsvindt, dan zou dit aan het einde van de agenda van dinsdag ingeschreven kunnen worden, aangezien de agenda voor woensdag al bijzonder vol zit.</p>
      <a text="(De Voorzitter stelt vast dat er geen bezwaren zijn tegen het voorstel)"/>
    </intervention>
  </section>
  <section id="creitem5" title="Opmerkingen over kwesties van politiek belang">
    <intervention id="1-017" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mijnheer de Voorzitter, ik wil graag de kwestie van het Europees Jeugd Parlement aan de orde stellen en dan vooral de toewijzing van 180.000 euro aan het Jeugd Parlement die dit Parlement heeft goedgekeurd voor het jaar 2003.</p>
      <p sl="en">Het probleem is dat het Jeugd Parlement het risico loopt dat het zijn evenement, dat gepland staat voor 11 tot en met 20 juli, moet afblazen omdat de Commissie weigert te bevestigen dat het Jeugd Parlement over dit geld kan beschikken voor het organiseren van dit evenement.</p>
      <p sl="en">Ik roep u op, mijnheer de Voorzitter, dringend contact op te nemen met de Commissie om ervoor te zorgen dat dit geld beschikbaar wordt gesteld, of om er op zijn minst voor te zorgen dat er een brief wordt gestuurd waarin wordt bevestigd dat zij over dit geld kunnen beschikken, zodat deze jongeren – die per slot van rekening de toekomstige politici zijn die deze en de andere instellingen van de Europese Unie in stand zullen houden – door kunnen gaan met hun werk. Zij hebben dringend behoefte aan deze bevestiging omdat zij toegang moeten krijgen tot een tijdelijke financiering teneinde het probleem dat de Commissie heeft gecreëerd te omzeilen.</p>
    </intervention>
    <intervention id="1-018" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">We zullen vanmiddag contact opnemen met de Commissie in verband met deze zaak.</p>
    </intervention>
    <intervention id="1-019" speaker_id="1065" name="Pasqualina NAPOLETANO" is_mep="True" mode="spoken" nationality="Italy" birth_date="28-09-1949" birth_place="Molfetta " p_group="Socialist Group in the European Parliament - Vice" m_state="IT">
      <p sl="it">Mijnheer de Voorzitter, nog geen maand nadat president Bouteflika van Algerije te gast is geweest in dit Parlement, hetgeen de banden tussen de Europese Unie en Algerije had moeten versterken, heeft een ernstige gebeurtenis plaatsgevonden. De Algerijnse ambassadeur bij de Verenigde Naties heeft het verzoek ingediend dat de vertegenwoordiger van het ontwikkelingsprogramma van de Verenigde Naties, het UNDP, uit Algerije zou worden teruggeroepen. Op zijn beurt heeft de Wereldbank besloten de programma’s in het land op te schorten tot de presidentsverkiezingen van 2004. Ik zou u willen verzoeken, mijnheer de Voorzitter, namens dit Parlement een brief met onze reactie te sturen naar de president en de regering van de Algerijnse republiek, alsmede een brief waarin uitdrukking gegeven wordt aan onze solidariteit met de Secretaris-Generaal van de Verenigde Naties en met de betrokken vertegenwoordiger. Ik roep tevens de Commissie op een debat met de Verenigde Naties te organiseren over de situatie in dat land ten aanzien van de hervorming van het rechtsstelsel en in het bijzonder in verband met de aardbeving. Ik hoop, mijnheer de Voorzitter, dat u mijn verzoek zult inwilligen.</p>
    </intervention>
    <intervention id="1-020" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Mijnheer de Voorzitter, u was erg snel met de regeling van de werkzaamheden. Ik had graag gezien dat het verslag over het initiatief van Oostenrijk betreffende de vaststelling van een lijst van zogenaamde veilige staten wat betreft de behandeling van een asielverzoek overeenkomstig artikel 110 bis van het Reglement zonder debat in stemming zou worden gebracht. Ik was rapporteur voor dit verslag in de Commissie vrijheden en rechten van de burger, justitie en binnenlandse zaken, waar het werd aangenomen met 27 stemmen voor en 2 stemmen tegen.</p>
      <p sl="sv">Het ware jammer, mijnheer de Voorzitter, dat een besluit in deze aangelegenheid zou moeten wachten tot september. Ik had liever een debat gezien, maar het zou goed zijn als wij in de loop van deze week een besluit zouden kunnen nemen. Ik zou graag zien dat wij op grond van artikel 110 bis deze week over dit verslag stemmen.</p>
    </intervention>
    <intervention id="1-021" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Mijnheer Schmidt, ik kan op dit moment geen debat over deze kwestie inschrijven op de agenda. Dit moet normaal gesproken van tevoren aan de diensten kenbaar worden gemaakt. Dan had ik een voorstel daartoe, net als bij de andere kwesties waarvan ik van tevoren op de hoogte ben gesteld, aan het Parlement kunnen voorleggen, zodat het aangenomen of verworpen kon worden.</p>
      <p sl="nl">Het spijt me, maar u heeft helaas gewoon de boot gemist wat betreft het veststellen van de agenda. We hebben hier in de Conferentie van voorzitters vorige week niet over gesproken en de kwestie is niet op tijd overeenkomstig de juiste procedure onder onze aandacht gebracht om vandaag nog te worden behandeld. We hebben de agenda inmiddels vastgesteld en de kwestie is toen niet aan de orde gesteld.</p>
      <p sl="nl">Volgens mij heb ik alle relevante bepalingen in het Reglement in acht genomen. In het artikel dat u aanhaalt staat duidelijk dat we dergelijke wijzigingen aan het begin van de vergaderperiode aannemen. U bracht uw punt helaas echter pas naar voren toen we dit deel van de procedure al hadden afgerond.</p>
    </intervention>
    <intervention id="1-022" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="en">Mijnheer de Voorzitter, u heeft helemaal gelijk, maar ik was niet snel genoeg. Men had mij verteld dat die boot er vorige week was en dat de kwestie aan de orde was gesteld. We kunnen er ook in september over debatteren maar dat is jammer, aangezien de kwestie deze week aan de Raad had moeten worden voorgelegd. Ik zal volgende keer wat minder traag zijn!</p>
      <a text="(Gelach)"/>
    </intervention>
    <intervention id="1-023" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">Mijnheer de Voorzitter, ik wil een kwestie aan de orde stellen die bij mij onder de aandacht is gebracht vanwege mijn werk met vluchtelingen. Het gaat om een van oorsprong Iraanse man, die woonachtig is in het Verenigd Koninkrijk en die tijdens een bezoek aan Syrië door de Syrische autoriteiten werd ontvoerd en overgedragen is aan de Iraanse autoriteiten. Hij heet Jamil Bassam en woont al 25 jaar in het Verenigd Koninkrijk. Hij beschikte tijdens zijn bezoek aan Syrië over alle benodigde documenten en toch werd hij, samen met een collega, Ibrahim Khodabandeh, door de Syrische autoriteiten ontvoerd en uitgeleverd aan Iraanse functionarissen.</p>
      <p sl="en">Gezien de bezorgdheid die in dit Parlement verschillende malen geuit is over de situatie in Iran en de manier waarop daar met politieke tegenstanders wordt omgegaan, is dit ontegenzeggelijk een ernstige zaak. Ik vraag u daarom deze kwestie bij de Iraanse autoriteiten aan de orde te stellen en alles in het werk te stellen om hem en zijn collega weer veilig op vrije voeten te krijgen.</p>
    </intervention>
    <intervention id="1-024" speaker_id="1426" name="Mary Elizabeth BANOTTI" is_mep="True" mode="spoken" nationality="Ireland" birth_date="29-05-1939" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">Mijnheer de Voorzitter, mijn punt van orde is niet zo ernstig als enkele van de voorgaande punten. Ik ben erop gewezen dat er tussen de zesde en de zevende verdieping van het Louise Weiss-gebouw een Britse vlag uit het raam hangt. Dit zou in een vlaag van patriottisme gebeurd kunnen zijn of misschien hangt die vlag daar wel te drogen. We kunnen van buiten niet precies zien wie hier verantwoordelijk voor is, hoewel ik wel zo mijn vermoedens heb.</p>
      <p sl="en">Ik zou willen vragen of degene die deze Britse vlag uit het raam heeft gehangen deze binnen wil halen, tenzij we allemaal onze vlaggen buiten gaan hangen. Zoals u weet, mijnheer de Voorzitter, is dit tegen de regels.</p>
    </intervention>
    <intervention id="1-025" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Het enige dat ik tegen u kan zeggen, mevrouw Banotti, in uw hoedanigheid als voorzitter van het College van quaestoren, is PACE !</p>
    </intervention>
    <intervention id="1-026" speaker_id="4380" name="Camilo NOGUEIRA ROMÁN" is_mep="True" mode="spoken" nationality="Spain" birth_date="22-11-1936" birth_place="Vigo" p_group="Group of the Greens/European Free Alliance" m_state="ES">
      <p sl="pt">Mijnheer de Voorzitter, gisteren zijn nog maar eens tien immigranten verdronken in een poging om Italië te bereiken. Zij wilden werken in Europa. Tijdens de voorbije weken hebben honderden immigranten voor de kust van Zuid-Italië, Andalusië en de Canarische Eilanden op tragische wijze het leven verloren. Ik breng dit probleem opnieuw ter sprake teneinde het Europees Parlement en de Unie ertoe te bewegen de nodige politieke maatregelen te nemen om dergelijke onaanvaardbare tragedies te voorkomen en ervoor te zorgen dat zij zich nooit meer herhalen. Laten we deze onschuldige slachtoffers in elk geval gedenken.</p>
    </intervention>
    <intervention id="1-027" speaker_id="4376" name="Carlos BAUTISTA OJEDA" is_mep="True" mode="spoken" nationality="Spain" birth_date="08-01-1959" birth_place="Linares" p_group="Group of the Greens/European Free Alliance" m_state="ES">
      <p sl="es">Mijnheer de Voorzitter, met uw welnemen zou ik u namens alle Andalusische vissers en ook persoonlijk willen danken voor de stappen die u bij de Portugese autoriteiten hebt ondernomen om de visser Agustín García die, zoals u weet, al meer dan twee maanden gevangenzit, weer op vrije voeten te krijgen.</p>
      <p sl="es">Mijnheer de Voorzitter, vandaag loopt de visserijovereenkomst tussen Spanje en Portugal voor de rivier de Guadiana af. Het zou werkelijk een goede zaak zijn als de onderhandelingen over de hernieuwing van deze visserijovereenkomst geopend zouden worden met een vriendelijk gebaar en een blijk van goede wil van Portugal, namelijk de vrijlating van de gevangengenomen visser, en de belofte van alle vissers om de ondertekende akkoorden te eerbiedigen.</p>
      <p sl="es">Ik betuig u nogmaals mijn dank en verzoek u deze zaak niet uit het oog te verliezen en dit voorstel over te brengen aan de bevoegde autoriteiten.</p>
    </intervention>
    <intervention id="1-028" speaker_id="4520" name="Theresa VILLIERS" is_mep="True" mode="spoken" nationality="United Kingdom" birth_date="05-03-1968" birth_place="London" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, evenals een vorige spreker wil ik de zaak van de heer Abrahim Khodabandeh en de heer Jamil Bassam aankaarten, aangezien beiden in Barnet wonen, dat deel uitmaakt van mijn kiesdistrict. De heer Khodabandeh – die al jaren in het Verenigd Koninkrijk woonachtig is en over een vluchtelingenstatus beschikt – maakte onlangs een reis naar Syrië ter ondersteuning van humanitaire inspanningen naar aanleiding van de gevolgen van de oorlog in Irak. Hij is met geweld van Syrië overgebracht naar Iran, waar hij en zijn collega, de heer Bassam, gevangen worden gehouden. De familie en vrienden van de heer Khodabandeh maken zich ernstig zorgen over zijn lot.</p>
      <p sl="en">Ik vraag het Parlement om bij de Iraanse autoriteiten aan te dringen op de onmiddellijke vrijlating van de heer Khodabandeh, aangezien zijn deportatie indruist tegen alle normaal geldende principes van het internationaal recht. Wij maken ons ernstig zorgen over de omstandigheden waaronder zijn deportatie heeft plaatsgevonden. Ik verzoek het Parlement dringend zich aan te sluiten bij de campagne om deze twee mensen vrij te krijgen.</p>
    </intervention>
    <intervention id="1-029" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Zoals u al zei, is dit punt ook door onze collega mevrouw Lambert aan de orde gesteld. Ik zal de bevoegde autoriteiten aanschrijven en u beiden in de loop van de week kopieën van deze briefwisseling doen toekomen.</p>
    </intervention>
    <intervention id="1-030" speaker_id="2230" name="Nuala AHERN" is_mep="True" mode="spoken" nationality="Ireland" birth_date="05-02-1949" birth_place="Belfast " p_group="Group of the Greens/European Free Alliance" m_state="IE">
      <p sl="en">Mijnheer de Voorzitter, ik wilde graag de aanhoudende berichten in de media ter sprake brengen over de beschuldiging van de Amerikaanse president Bush dat de EU en de leiders van de EU Hamas zouden financieren. Deze berichten bleven deze hele week verschijnen. Ik vraag u president Bush duidelijk te verstaan te geven dat deze beschuldiging geen greintje waarheid bevat. Afgelopen weekend heb ik samen met andere leden van dit Parlement deze beschuldiging uit alle macht tegengesproken tijdens een vergadering in Rome van de delegatie voor de betrekkingen met de Verenigde Staten. Wij hebben daarbij gewezen op de strikte begrotingscontrole die geldt voor de financiering van de Palestijnse Autoriteit en die ervoor moet zorgen dat dergelijke gelden niet verkeerd terechtkomen. Ik verzoek u dringend deze kwestie bij de eerst mogelijke gelegenheid bij president Bush onder de aandacht te brengen.</p>
    </intervention>
    <intervention id="1-031" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">Mijnheer de Voorzitter, een Laotiaanse rechtbank heeft vanmiddag een vonnis geveld in de zaak tegen drie westerlingen. De Belg Thierry Falise, de Fransman Vincent Reynaud en hun Amerikaanse tolk, die van origine Hmong is, zijn veroordeeld tot vijftien jaar cel. Dat is een zwaar vonnis. In december 2001 hebben wij al een resolutie aangenomen tegen de willekeurige arrestaties en tegen de algehele politieke situatie in Laos, waarmee Europa een samenwerkingsovereenkomst heeft. Naar aanleiding van de veroordeling van vandaag, die in strijd is met de persvrijheid, worden nu van alle kanten diplomatieke stappen ondernomen. Ik wil erop aandringen dat ook u in aansluiting daarop een bemiddelingspoging doet uit naam van het Europees Parlement om deze mensen zo snel mogelijk weer vrij te krijgen.</p>
    </intervention>
    <intervention id="1-032" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Ik wil u ervan op de hoogte stellen dat deze kwestie ook tijdens de laatste vergaderperiode aan de orde is gesteld. We hebben de autoriteiten inmiddels aangeschreven. Bovendien staat Laos ook op de agenda voor de debatten van donderdag over gevallen van schending van de mensenrechten, de democratie en de rechtsstaat. Het Parlement zal dan de mogelijkheid krijgen zijn mening kenbaar te maken door te stemmen over een ontwerpresolutie. Vervolgens zullen we naar aanleiding van dit debat stappen ondernemen.</p>
    </intervention>
  </section>
  <section id="creitem6" title="Verzoek om opheffing van de immuniteit van de heer Cohn-Bendit">
    <intervention id="1-034" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Aan de orde is het verslag (A5-0246/2003) van de heer Lehne, namens de Commissie juridische zaken en interne markt, over het verzoek om opheffing van de immuniteit van Daniel Cohn-Bendit (2000/2109(IMM)).</p>
    </intervention>
    <intervention id="1-035" speaker_id="2224" name="Klaus-Heiner LEHNE" is_mep="True" mode="spoken" role="rapporteur" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, ik hoop dat ik niet de volle vijf minuten nodig zal hebben. Het gaat bij deze immuniteitsprocedure om een verzoek om opheffing van de immuniteit van collega Cohn-Bendit. Het verzoek is ingediend door de officier van justitie in Frankfurt op basis van een aangifte van een lid van het parlement van de deelstaat Hessen. In deze aangifte wordt collega Cohn-Bendit beschuldigd van belemmering van strafvervolging, doordat hij – zoals in krantenverslagen vermeld wordt – samen met anderen, in een periode die inmiddels enkele tientallen jaren achter ons ligt, de terrorist Klein zou hebben geholpen om naar Frankrijk te ontkomen. De heer Klein zou betrokken zijn geweest bij de aanslag op de OPEC in Wenen.</p>
      <p sl="de">Normaal gesproken zou het Parlement een dergelijk verzoek inwilligen. Er waren echter een aantal bijzonderheden die voor de Commissie juridische zaken en interne markt aanleiding waren om met dit dossier op een wat andere wijze om te gaan. Een van de redenen was dat het oorspronkelijke verzoek dat bij ons werd ingediend – laat ik het maar heel eerlijk zeggen – betrekkelijk dun was, dus inhoudelijk niet al te veel voorstelde. Naar aanleiding daarvan verzocht onze toenmalige commissievoorzitter, mevrouw Ana Palacio, de Duitse autoriteiten per brief om meer gedetailleerde informatie. Dat was in de zomer van 2000, enkele weken nadat het verzoek bij ons was ingediend. Die nadere informatie is door de Duitse autoriteiten ook verstrekt, zij het pas na twee jaar – zo lang heeft deze procedure geduurd. Daarmee was de zaak voor onze commissie rijp voor besluitvorming.</p>
      <p sl="de">Zelf had ik als rapporteur aanvankelijk voorgesteld om in het onderhavige geval te voorzien in een opheffing onder voorwaarden, zoals ons Reglement ook toestaat. Er zat echter, zoals ik al zei, een heel aantal bijzondere aspecten aan deze zaak waardoor de grote meerderheid van de commissie het juist achtte, in dit concrete geval de immuniteit niet op te heffen.</p>
      <p sl="de">Een van de redenen is dat de bedoelde activiteiten van collega Cohn-Bendit destijds in ieder geval voor een deel op instigatie dan wel met indirecte of directe medewerking van de Duitse inlichtingendienst plaatsvonden. Het is toch wel wat merkwaardig dat de inlichtingendienst bij dergelijke zaken betrokken is en dat tegelijkertijd het Openbaar Ministerie van hetzelfde land die zaken strafrechtelijk wil onderzoeken. Een ander punt betreft de door collega Cohn-Bendit gedane mededeling dat kennelijk alleen tegen hem een gerechtelijk onderzoek moet worden ingesteld en niet tegen alle anderen die in het krantenartikel ook als mogelijke helpers werden aangewezen. De derde reden is dat het proces tegen de terrorist Klein inmiddels al lang is afgesloten. In de motivering van het vonnis prees de rechter uitdrukkelijk de handelwijze van collega Cohn-Bendit. Hij noemde deze een schoolvoorbeeld van de constructieve hulp die verleend kan worden aan zulke mensen die zich van hun terroristische omgeving willen losmaken.</p>
      <p sl="de">Tegen deze achtergrond is de commissie tot de conclusie gekomen dat het gezien de bijzondere omstandigheden in dit geval gerechtvaardigd lijkt om de immuniteit niet op te heffen. Ik zou heel duidelijk willen vaststellen dat daarmee de officier van justitie in Frankfurt geen fumus persecutionis verweten wordt, dus dat politieke vervolging de achterliggende bedoeling zou zijn. Dat is iets waartegen ik mij ook in de discussie binnen de commissie steeds verzet heb, om de eenvoudige reden dat een Duitse officier van justitie volgens het in Duitsland geldende immuniteitsrecht niet anders kan handelen. Hij mag niet eens beginnen met het aanleggen van een dossier of een onderzoek starten zolang er geen concrete beslissing is over de opheffing van de immuniteit. Wanneer we echter alle omstandigheden in dit individuele geval in aanmerking nemen, lijkt het ons redelijk om – juist ook met het oog op de naderende Europese verkiezingen – in het onderhavige geval de immuniteit niet op te heffen. Ik verzoek de plenaire vergadering dit voorstel van de commissie te volgen.</p>
    </intervention>
    <intervention id="1-036" speaker_id="4317" name="François ZIMERAY" is_mep="True" mode="spoken" nationality="France" birth_date="04-07-1961" birth_place="Paris" p_group="Group of the Party of European Socialists" m_state="FR">
      <p sl="fr">Mijnheer de Voorzitter, ik schaar mij achter het oordeel van de rapporteur. Graag wil ik deze gelegenheid te baat nemen om in een paar woorden uiteen te zetten waarom bij ons de indruk bestaat dat we te maken hebben met fumus persecutionis , dat wil zeggen: iets dat in een strafprocedure het vermoeden doet rijzen dat er meer op achter zit dan alleen het streven om het recht op een onpartijdige, normale wijze zijn loop te doen hebben.</p>
      <p sl="fr">Allereerst blijkt uit het verslag dat, terwijl meerdere personen hadden kunnen worden aangeklaagd wegens dezelfde feiten, de heer Cohn-Bendit de enige is bij wie dat ook daadwerkelijk gebeurd is, en dat alleen al is voor mij een indicatie.</p>
      <p sl="fr">In de tweede plaats wil ik aanvoeren dat nu pas tot rechtsvervolging is overgegaan, op een willekeurig moment lang nadat de betreffende feiten hebben plaatsgevonden. Het mag duidelijk zijn dat dit dossier zo lastig is doordat de feiten waarvoor de heer Cohn-Bendit vervolgd wordt, dateren van ver voordat hij zijn mandaat aanvaard heeft. Dat hij juist nu beschuldigd wordt, nu hij lid is van het Europees Parlement, roept vragen op.</p>
      <p sl="fr">Bovendien – en dit vind ik een belangrijk punt – komt deze aanklacht niet van zomaar iemand. Hij komt van een tegenstander van de heer Cohn-Bendit in dit Parlement, die deze beschuldigingen tot onderdeel van zijn politieke strijd gemaakt heeft. Om tot die conclusie te komen hoeft men alleen maar de triomfantelijke artikelen in de pers en de communiqués te beschouwen die deze aanklager heeft gepubliceerd vlak na de tenlastelegging of, laten we zeggen, vlak nadat het Openbaar Ministerie zijn beschuldigingen aan het adres van de heer Cohn-Bendit had overgenomen.</p>
      <p sl="fr">Mijns inziens wekt dit alles de indruk dat als de heer Cohn-Bendit niet in het Parlement had gezeten, hij niet zou zijn vervolgd. Daarom hebben we, zoals de rapporteur al heeft benadrukt, inderdaad van doen met een geval van fumus persecutionis ; reden genoeg om de immuniteit van de heer Cohn-Bendit te handhaven.</p>
    </intervention>
    <intervention id="1-037" speaker_id="4548" name="Professor Sir Neil MacCORMICK" is_mep="True" mode="spoken" nationality="United Kingdom" birth_date="27-05-1941" birth_place="Glasgow - Scotland" p_group="Group of the Greens/European Free Alliance" m_state="GB">
      <p sl="en">Mijnheer de Voorzitter, er zijn enkele punten die ik wil onderstrepen terwijl ik mijn steun uitspreek voor wat de heer Lehne aan het begin van dit debat heeft gezegd. Ten eerste, en dat staat voorop, hebben we hier te maken met een zaak die met grote maatschappelijke zorg gepaard gaat, maar wel een zaak die zich al geruime tijd in het publieke domein bevindt. Het gaat in dezen om gebeurtenissen die de heer Cohn-Bendit niet alleen niet ontkend heeft, maar die hij zelfs in het openbaar heeft toegegeven. Het gaat hier om gebeurtenissen in verband waarmee de rechtbank die het proces van de heer Klein enkele jaren geleden behandelde de heer Cohn-Bendit specifiek heeft geprezen. Het hof legde toen de nadruk op de moed en de maatschappelijke verantwoordelijkheid van de mensen die behulpzaam waren geweest bij het overhalen van de verdachte om niet langer ondergedoken te blijven en zich aan te geven bij de autoriteiten. Dit is dus geen zaak waarin iemand zich stiekem achter zijn immuniteit probeert te verschuilen voor beschuldigingen of voor het recht, maar waarin iemand al openlijk voor zijn acties is uitgekomen.</p>
      <p sl="en">De heer Lehne sloeg de spijker op zijn kop toen hij zei dat er geen sprake van is dat de openbare aanklagers in Frankfurt zelf op basis van verborgen motieven handelen. Zij hebben immers de publieke taak actie te ondernemen naar aanleiding van een klacht die aan hen wordt voorgelegd, op gronden die ogenschijnlijk te rechtvaardigen zijn.</p>
      <p sl="en">Toch betekent dit niet automatisch dat diegenen die de klacht aan de openbare aanklagers hebben voorgelegd, en die zo de publieke taak van de aanklagers in gang hebben gezet, geheel en al zonder verborgen motieven hebben gehandeld. We moeten hier vandaag twee aspecten van het algemeen belang tegen elkaar afwegen. Het eerste is dat leden van het Europees Parlement, of wie dan ook, niet onredelijk beschermd mogen worden tegen strafrechtelijke vervolging indien de omstandigheden deze rechtvaardigen en het tweede, en belangrijkste, is dat electorale debatten en discussies plaats moeten kunnen vinden zonder dat diegenen die daar een vooraanstaande rol in spelen onredelijk worden gehinderd of onder vuur komen te liggen. Het algemeen belang lijkt mij in deze zaak zeer duidelijk naar één kant door te slaan: de openbare aanklagers doen hun werk en wij moeten het onze doen. In deze zaak ligt onze taak duidelijk in het verlengde van het advies van de Commissie juridische zaken en interne markt om de immuniteit van de heer Cohn-Bendit niet op te heffen.</p>
    </intervention>
    <intervention id="1-038" speaker_id="2043" name="Gianfranco DELL'ALBA" is_mep="True" mode="spoken" nationality="Italy" birth_date="24-05-1955" birth_place="Livorno" p_group="Technical Group of Independent Members - mixed group" m_state="IT">
      <p sl="it">Mijnheer de Voorzitter, ik neem het woord over dit verslag omdat het Parlement bij de behandeling van het vraagstuk ‘immuniteit’ eindelijk ingaat op de specifieke aard van het verzoek dat de nationale autoriteiten hebben ingediend. In het geval van de heer Cohn-Bendit hebben wij gemeend de immuniteit om zeer specifieke redenen niet te moeten opheffen, al was het uiteindelijk wellicht in het belang van collega Cohn-Bendit geweest als dit proces was doorgegaan. Voor ons Parlement daarentegen wordt het standpunt van onze commissie, dat mijn radicale collega’s en ik onderschrijven, gerechtvaardigd door het feit dat deze zaak pas vele jaren na dato is aangekaart. Dat de Duitse autoriteiten pas na zoveel tijd tot de conclusie zijn gekomen dat de heer Cohn-Bendit mogelijk schuld draagt, kan objectief gezien worden geïnterpreteerd als fumus persecutionis , ofwel tendentieuze vervolging. Ik zeg dit ook, mijnheer de Voorzitter, met het oog op andere gevallen. Immers, hoewel wij in sommige landen de marge voor immuniteit verkleind hebben en rigoureus beperkt hebben tot het politieke werkterrein van een afgevaardigde, is het ook zo dat de marge van de politieke activiteiten zich niet slechts kan beperken tot wat in dit Huis gezegd wordt, in ieder geval niet waar het gaat om die politieke en juridische systemen die voorzien in een brede immuniteit voor parlementariërs.</p>
      <p sl="it">Totdat wij het enige Statuut van de leden van het Europees Parlement hebben, totdat de lijn van collega Rothley is omgezet in wetgeving van de Europese Unie, hoop ik, vanuit dat perspectief, dat de Intergouvernementele Conferentie juist door het lezen van onze teksten ertoe bewogen wordt het voorstel over te nemen dat het Statuut van de parlementariërs een duidelijke plaats moet krijgen in de nieuwe Europese grondwet, met de nadrukkelijke aanbeveling dat het Statuut van de leden van het Europees Parlement voorziet in specifieke immuniteit en specifieke voorrechten.</p>
      <p sl="it">Het lijdt geen twijfel dat het bewijs in een zaak dat wijst op de politieke aard van een daad tekort kan schieten, of het nu gaat om dit geval of om toekomstige zaken. U zult binnenkort bijvoorbeeld, zoals u weet, worden opgeroepen zich te buigen over de zaak van collega Dupuis die hasjiesj heeft uitgedeeld om de Italiaanse wetgeving op het gebied van verdovende middelen aan de kaak te stellen, hetgeen aanleiding vormde tot het openen van een zaak.</p>
      <p sl="it">Tot besluit, mijnheer de Voorzitter, ben ik het eens met de aanpak van de heer MacCormick en ik huldig de opvatting dat het Parlement op deze wijze een precedent schept voor volgende zaken.</p>
    </intervention>
    <intervention id="1-039" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem7" title="Verzoek om opheffing van de immuniteit van de heer Camre">
    <intervention id="1-041" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Aan de orde is het verslag (A5-0243/2003) van de heer MacCormick, namens de Commissie juridische zaken en interne markt, over het verzoek om opheffing van de immuniteit van Mogens N.J. Camre (2002/2249(IMM).</p>
    </intervention>
    <intervention id="1-042" speaker_id="4548" name="Professor Sir Neil MacCORMICK" is_mep="True" mode="spoken" role="rapporteur" nationality="United Kingdom" birth_date="27-05-1941" birth_place="Glasgow - Scotland" p_group="Group of the Greens/European Free Alliance" m_state="GB">
      <p sl="en">Mijnheer de Voorzitter, dit is zo’n zaak betreffende de immuniteit van een lid van dit Parlement waarin zeer scherp de kwestie aan de orde komt of afgevaardigden wel of geen immuniteit genieten wanneer zij zich bezighouden met politieke activiteiten buiten het Parlement. Er staat duidelijk in de wet dat er naar aanleiding van in het Parlement verwoorde standpunten of uitgebrachte stemmen nooit juridische stappen kunnen worden ondernomen of tot vervolging kan worden overgegaan. Dat is immers een essentieel onderdeel van de vrijheid van meningsuiting in een democratische volksvertegenwoordiging.</p>
      <p sl="en">Tijdens het uitoefenen van hun ambt houden leden van dit Parlement echter vaak ook politieke toespraken en zijn zij betrokken bij politieke activiteiten buiten het Parlement, met name in hun eigen kiesdistricten en hun eigen lidstaat – bijvoorbeeld op partijcongressen. De zaak die aan ons voorligt met betrekking tot de heer Camre vloeit voort uit een toespraak die hij heeft gehouden op een congres van zijn partij in Denemarken in 2001, korte tijd na de vreselijke gebeurtenissen van 11 september.</p>
      <p sl="en">Gedurende die toespraak tijdens zijn partijcongres, maakte de heer Camre enkele zeer harde, en naar mijn persoonlijke mening zeer kwetsende, opmerkingen over moslims die in het Westen wonen. “Alle westelijke landen”, zo zei hij, “worden geïnfiltreerd door moslims - en sommige van hen praten ons naar de mond en wachten intussen tot ze voldoende talrijk zijn om ons aan de kant te zetten, zoals ze gedaan hebben in Soedan, Indonesië, Nigeria en de Balkanlanden.” Het gaat verder om gelijksoortige opmerkingen en zelfs enkele die nog kwetsender waren.</p>
      <p sl="en">Volgens het Deense strafrecht, artikel 226b van het Deense wetboek van strafrecht, is het verboden verklaringen af te leggen die een vernederende behandeling vormen van een bevolkingsgroep. De beschuldiging in deze zaak is dus dat de gemaakte verklaringen een vernederende behandeling vormen van een bevolkingsgroep in Denemarken, namelijk mensen die moslim zijn of een islamitische achtergrond hebben.</p>
      <p sl="en">In de Europese wet is opgenomen dat een lid van dit Parlement in zijn eigen lidstaat dezelfde immuniteit tegen vervolging en juridische stappen geniet als een lid van het eigen parlement van dat land. Volgens de Deense grondwet geniet een parlementslid dat beschuldigd wordt van een strafbaar feit als dit immuniteit voor vervolging tenzij de Folketing – het parlement – deze immuniteit opheft.</p>
      <p sl="en">Wij hebben te horen gekregen dat de Folketing normaal gesproken de immuniteit in een zaak als deze altijd opheft. Het Europees Parlement heeft echter altijd terecht beweerd dat we gemeenschappelijke principes moeten hanteren aangaande het opheffen van de immuniteit die op alle leden van het Europees Parlement in alle landen van toepassing zijn. Daarom is de vraag niet of het Deense parlement de immuniteit zou opheffen, maar of dit Parlement de immuniteit zou moeten opheffen in deze zaak, waarin de woorden waarover geklaagd wordt een gemiddelde persoon – op zijn zachtst gezegd – zeer kwetsend in de oren klinken, maar waarin het ook ontegenzeggelijk om uitspraken gaat die gedaan zijn in een politieke context.</p>
      <p sl="en">De Commissie juridische zaken en interne markt heeft mij terecht de instructie gegeven alle precedenten in dezen te bekijken, dat wil zeggen alle beslissingen die dit Parlement heeft genomen over de immuniteit in dit soort situaties. Het werd de ambtenaren die dit onderzochten, en mijzelf, duidelijk dat het Parlement over het algemeen de gewoonte heeft de immuniteit niet op te heffen indien datgene waarom vervolging is ingesteld zaken omvat die direct betrekking hebben op politieke activiteiten.</p>
      <p sl="en">Aangezien dat zo is acht ik het – terwijl ik mijn persoonlijke extreme walging over de gemaakte opmerkingen nogmaals onderstreep – mijn taak als rapporteur, en dit is tevens het unanieme advies van de Commissie juridische zaken en interne markt, in deze zaak aan te bevelen dat het Parlement de Deense autoriteiten informeert dat het de immuniteit van de heer Camre niet opheft.</p>
      <p sl="en">Ik moet zeggen dat, terwijl ik de jurisprudentie evalueerde, het mij persoonlijk toescheen – en dit is een puur persoonlijke mening – dat we in de loop der jaren de parlementaire onschendbaarheid misschien wel erg ruim hebben geïnterpreteerd. Het zou ongepast en onrechtvaardig zijn om naar aanleiding van een individuele zaak arbitrair onze gebruiken te wijzigen, maar misschien zou het zinvol zijn als de Commissie constitutionele zaken zich eens over de vraag zou buigen hoe ver we mogen verwachten dat de parlementaire onschendbaarheid zich uitstrekt, en hoe ver wij willen dat deze zich uitstrekt. Ik denk dat het goed zou zijn als de Commissie constitutionele zaken deze vraag in overweging zou nemen, mocht zij daar ter zijner tijd toe worden uitgenodigd. Maar dat staat verder los van deze zaak. Er kan geen twijfel over bestaan dat de juiste rechtsgang met betrekking tot het in ere houden van de gevestigde principes en de jurisprudentie van ons Parlement is dat wij weigeren de immuniteit in deze zaak op te heffen.</p>
    </intervention>
    <intervention id="1-043" speaker_id="2224" name="Klaus-Heiner LEHNE" is_mep="True" mode="spoken" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, geachte dames en heren, ik deel de mening van collega MacCormick. De uitspraken van collega Camre waarom het hier gaat, zijn op geen enkele wijze aanvaardbaar of goed te praten en kunnen in politieke zin ook door niemand worden gesteund. Daar ging het echter niet om. Hier ging het simpelweg om de volgende vraag: kunnen we aan de hand van de voorbeelden die we in het verleden behandeld hebben, zeggen dat dit een geval is waarbij de vrijheid van spreken van de afgevaardigde verband houdt met zijn activiteiten als afgevaardigde, dat wil zeggen met zijn mandaat? De heer Camre deed de bedoelde uitspraken op een conferentie van zijn partij in Denemarken. Dat is een klassiek voorbeeld van een situatie waarvan men mag aannemen dat de handeling verband houdt met het mandaat als volksvertegenwoordiger. Het verslag van onze rapporteur en het rapport dat het secretariaat welwillend voor ons heeft opgesteld, tonen verder duidelijk aan dat wij in het verleden in zulke gevallen altijd tot die beslissing kwamen. Ik vind dat het Parlement het aan zichzelf verplicht is om die lijn voort te zetten, zeker wanneer het om een duidelijk politieke activiteit gaat.</p>
      <p sl="de">Overigens kunnen de verschillen in de wijze waarop de lidstaten hiermee omgaan, op den duur alleen worden opgeheven door snel een coherent Europees immuniteitsrecht in te voeren, zoals collega Rothley in zijn verslag heeft aangegeven. De Raad heeft daarvoor de sleutel in handen. De Raad moet gewoon ons statuut aannemen. Verder zou de Raad ons een flink eind op weg helpen wanneer hij – misschien in het kader van de komende Intergouvernementele Conferentie – zou nadenken over de vraag of het protocol betreffende de voorrechten en immuniteiten in lijn met onze besluiten en in het kader van de nieuwe verdragsbepalingen kan worden aangepast.</p>
    </intervention>
    <intervention id="1-044" speaker_id="4317" name="François ZIMERAY" is_mep="True" mode="spoken" nationality="France" birth_date="04-07-1961" birth_place="Paris" p_group="Group of the Party of European Socialists" m_state="FR">
      <p sl="fr">Mijnheer de Voorzitter, ook ik sta achter de conclusies van de rapporteur – meer achter de conclusies trouwens dan achter de analyse die daartoe leidt – want mijns inziens moet de immuniteit van de heer Camre niet worden opgeheven.</p>
      <p sl="fr">Toch zou ik nog twee of drie opmerkingen willen maken: ten eerste deel ik – zoals ook anderen al gezegd hebben – de weerzin die de aard van de opvattingen van de heer Camre denk ik bij ons allen oproept. Volgens mij is het echter onze opdracht en strekt het ons tot eer om daar nu niet naar te kijken.</p>
      <p sl="fr">Inderdaad is er sinds een paar jaar een tendens zichtbaar binnen de Commissie juridische zaken en interne markt, en op grotere schaal ook in dit Parlement, om uitlatingen van parlementariërs te beschermen, of de parlementariërs zelf tegen wie gerechtelijke stappen worden ondernomen vanwege bepaalde uitlatingen of gedragingen die zouden kunnen teruggaan op een politieke stellingname in de breedst mogelijke zin van het woord.</p>
      <p sl="fr">Ik ben van mening dat we die tendens moeten steunen en bevestigen; dat is wat dit verslag moet doen. We moeten haar bevestigen in dit verslag en in andere verslagen, want hoewel de leden van het Parlement een bijzondere verantwoordelijkheid dragen, moet je wel blind zijn om niet te zien dat ze ook op een bijzondere manier in de schijnwerpers staan. We moeten rekening houden met die positie en met het risico dat degenen die zich in het openbare leven doen gelden vandaag de dag lopen: de verantwoordelijkheden van lokale afgevaardigden worden welhaast stelselmatig ter discussie gesteld en parlementsleden worden al net zo stelselmatig gerechtelijk vervolgd vanwege de dingen die ze zeggen. Ik denk dat we deze ontwikkeling niet moeten onderschatten en dat we de parlementariërs in bescherming moeten nemen, niet eens zozeer om hen als individu te beschermen, als wel ter bescherming van de onafhankelijkheid en de vrijheid van het Parlement.</p>
      <p sl="fr">Nu we meer en meer een opiniedemocratie krijgen, is het hoognodig dat we maatregelen nemen om parlementariërs in staat te stellen zich vrijelijk te uiten en hun eigen mening kenbaar te maken zonder deze te hoeven aanpassen onder invloed van externe druk, zelfs al is die van juridische aard. Dat is de richting die de Commissie juridische zaken gekozen heeft en dat is ook de strekking van dit verslag. Nogmaals, om die reden schaar ik mij achter dit verzoek de immuniteit van de heer Camre te handhaven, ongeacht onze bedenkingen, ongeacht onze afkeer ten aanzien van hetgeen de afgevaardigde heeft gezegd.</p>
    </intervention>
    <intervention id="1-045" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem8" title="Verzoek om verdediging van de immuniteit en de voorrechten van de heer Musotto">
    <intervention id="1-047" speaker_id="1287" name="Pat COX" is_mep="True" mode="spoken" nationality="Ireland" birth_date="28-11-1952" birth_place="Dublin" p_group="Group of the European Liberal, Democrat and Reform Party" m_state="IE">
      <p sl="nl">Aan de orde is het verslag (A5-0248/2003) van de heer Zimeray, namens de Commissie juridische zaken en interne markt, over het verzoek om verdediging van de parlementaire immuniteit van de heer Francesco Musotto (2002/2201(IMM)).</p>
    </intervention>
    <intervention id="1-048" speaker_id="4317" name="François ZIMERAY" is_mep="True" mode="spoken" role="rapporteur" nationality="France" birth_date="04-07-1961" birth_place="Paris" p_group="Group of the Party of European Socialists" m_state="FR">
      <p sl="fr">Mijnheer de Voorzitter, de Commissie juridische zaken en interne markt heeft langdurig gedebatteerd over dit dossier en heeft een aantal malen haar koers bijgesteld, alvorens uiteindelijk tot een unaniem standpunt te komen. Die verschillende koerswijzigingen hangen samen met de bijzondere aard van het dossier. Net als bij het vorige dossier hebben we te maken met een zaak waarbij de vrijheid van meningsuiting in het geding is.</p>
      <p sl="fr">Er zijn gerechtelijke stappen ondernomen tegen de heer Musotto vanwege bepaalde dingen die hij gezegd heeft op de Italiaanse televisie, vlak nadat hij via het algemeen kiesrecht verkozen was, maar vóór de constituerende zitting van het Parlement. Het probleem is dus dat als we de verdragen naar de letter opvolgen, hij nog geen “echte” parlementariër was toen hij zijn uitlatingen deed.</p>
      <p sl="fr">Volgens die strikte, ja zelfs restrictieve interpretatie zouden we de immuniteit van iemand die nog geen parlementariër was ten tijde van de ten laste gelegde feiten moeten opheffen. Die afloop is vanuit juridisch oogpunt wellicht zuiver, vanuit moreel-juridisch oogpunt is hij echter ronduit stuitend. In het recht moet men immers niet alleen de letter in aanmerking nemen, maar ook de geest. Vast staat dat de heer Musotto, toen hij door de pers werd ondervraagd, al beschouwd werd als parlementariër, want de journalist die hem de vraag stelde begon deze met: “Mijnheer de afgevaardigde”. Hij werd dus ontegenzeggelijk als parlementariër ondervraagd en hij heeft als parlementariër geantwoord. Daarom lijkt me iedere afloop van deze kwestie waarbij hij niet beschermd wordt door de parlementaire immuniteit of waarbij zijn immuniteit niet verdedigd wordt, zoniet in strijd met de letter, dan in elk geval in strijd met de geest van de wetstekst. De Juridische Commissie is, na ampel beraad, unaniem tot dit standpunt gekomen.</p>
      <p sl="fr">Zoals de rapporteur bij een vorig dossier reeds verklaard heeft, dienen we in zaken waarbij sprake is van de vrijheid van meningsuiting de interpretatie van nationale rechtssystemen terzijde te leggen. Wat hij ook gezegd heeft, we moeten beslist de parlementaire immuniteit van de heer Musotto verdedigen: de onafhankelijkheid van onze instelling staat op het spel! Ook ik denk niet dat het goed is als we ons te zeer op nationale rechtssystemen baseren. In dit geval lijkt het erop dat het Italiaanse recht al immuniteit verleent zodra iemand verkozen is. De Juridische Commissie heeft zich heel wijs, moedig en consequent betoond door de verdragen ruim te interpreteren, aangezien haar standpunt in één lijn ligt met eerdere beslissingen in soortgelijke situaties.</p>
      <p sl="fr">Toch hebben we in ons verslag en in onze conclusie de suggestie opgenomen, gericht aan de Conventie en aan de volgende Intergouvernementele Conferentie, om door een wijziging van artikel 3 van de Akte van 1976 de anomalie in de tekst te herstellen. Een dergelijke herziening zou parlementariërs verzekeren van een optimale bescherming zodat hun vrijheid van meningsuiting veiliggesteld wordt en zij zou de huidige lacune in de wet kunnen aanvullen. Tot slot zou zij de uitoefening van het mandaat laten beginnen vanaf de bekendmaking van de uitslag van de verkiezingen voor het Europees Parlement. Op die manier zouden de letter en de geest van de teksten verenigd worden.</p>
      <p sl="fr">En daarom, mijnheer de Voorzitter, geachte collega’s, beveel ik aan de immuniteit van de heer Musotto te handhaven.</p>
    </intervention>
    <intervention id="1-050" speaker_id="4433" name="Stefano ZAPPALA'" is_mep="True" mode="spoken" nationality="Italy" birth_date="06-02-1941" birth_place="Acibonaccorsi" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, als lid van de Commissie juridische zaken en interne markt ben ik het vanzelfsprekend eens met wat de rapporteur zojuist gezegd heeft. Ik zou uw aandacht, mijnheer de Voorzitter, en die van dit Parlement echter willen vestigen op nog een ander aspect, dat de rapporteur niet heeft kunnen belichten, aangezien hij niet uit Italië komt. De heer Musotto staat voor deze gebeurtenis reeds terecht in Italië. In deze situatie, en ook in veel soortgelijke situaties, wordt één beginsel uit het oog verloren, aangezien men uitgaat – althans, sommigen – van een onjuiste interpretatie van wat in feite de wet is. Volgens de Verdragen geldt op nationaal grondgebied voor ieder van ons de wet, dus ook de immuniteit, die voor de nationale parlementariërs geldt. In ons geval, echter, houdt men er geen rekening mee – in het geval van collega Musotto heeft iemand er tenminste geen rekening mee gehouden, en daarom vestig ik de aandacht daarop, mijnheer de Voorzitter – dat de immuniteit waarop dit Parlement – niet onze parlementariërs, maar dit Parlement – recht heeft, hoe dan ook volstrekt onafhankelijk is van nationale regelingen. Niemand – noch de rechtbank, noch het Openbaar Ministerie dat het onderzoek tegen de heer Musotto heeft ingesteld – heeft dit Parlement op enigerlei wijze om toestemming gevraagd: er is ons niets gevraagd en er is ons niets medegedeeld. De heer Musotto heeft daar zelf om moeten vragen, hij heeft ons zelf op de hoogte moeten brengen van zijn situatie; het Voorzitterschap en de Juridische Commissie hebben een advies uitgebracht en dit advies zal nu, wanneer morgen gestemd wordt en als het Parlement dit voorstel van de Juridische Commissie aanneemt, een handeling van dit Parlement worden.</p>
      <p sl="it">Voorzitter, het is van essentieel belang dat de uitslag van de stemming van morgen zich ook elders, bij dat Openbaar Ministerie, doet gelden. Het is namelijk niet alleen van essentieel belang dat dit duidelijk is voor iedereen, maar ook dat – gezien het feit dat in mijn land de term ‘immuniteit’ zo vaak gebruikt wordt – erop wordt gehamerd dat dit een principekwestie is die niet alleen in dit specifieke geval van toepassing is. Dit Parlement is autonoom en dat is al de praktijk en de vaste rechtspraak zolang dit Parlement bestaat, al zolang dit Parlement gekozen wordt volgens het algemeen kiesrecht: teveel mensen vergeten dat. Ik doe dan ook een beroep op u, mijnheer de Voorzitter, het standpunt van dit Parlement niet alleen mede te delen aan de belanghebbenden, maar ook een helder, duidelijk, onmiskenbaar beginsel vast te stellen, dat vooralsnog door bepaalde rechtbanken geenszins wordt nageleefd.</p>
    </intervention>
    <intervention id="1-051" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Het debat is gesloten.</p>
      <p sl="nl">De stemming vindt morgen om 12.00 uur plaats.</p>
    </intervention>
  </section>
  <section id="creitem9" title="Publicatie prospectus effecten">
    <intervention id="1-053" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Aan de orde is de aanbeveling voor de tweede lezing (A5-0218/2003) namens de Economische en Monetaire Commissie, betreffende het gemeenschappelijk standpunt, door de Raad vastgesteld met het oog op de aanneming van de richtlijn van het Europees Parlement en de Raad betreffende het prospectus dat gepubliceerd moet worden wanneer effecten aan het publiek worden aangeboden of tot de handel worden toegelaten (5930/4/2003 – C5-0143/2003 – 2001/0117(COD)) (rapporteur: de heer Huhne).</p>
    </intervention>
    <intervention id="1-054" speaker_id="4523" name="Christopher HUHNE" is_mep="True" mode="spoken" role="rapporteur" nationality="United Kingdom" birth_date="02-07-1954" birth_place="London" p_group="Group of the Alliance of Liberals and Democrats for Europe" m_state="GB">
      <p sl="en">Mijnheer de Voorzitter, dit onderwerp is niet zo droog of ingewikkeld als de titel doet vermoeden.</p>
      <p sl="en">Ik wil om te beginnen mijn collega’s van de Economische en Monetaire Commissie bedanken voor het vele werk dat zij hebben verricht aangaande de amendementen op de prospectusrichtlijn. Verder wil ik de Commissie bedanken voor de belangrijke bemiddelende rol die zij heeft gespeeld bij het bereiken van overeenstemming over een reeks amendementen, die naar ik hoop worden aangenomen tijdens de stemming van woensdag. Ook wil ik het Griekse – en daarvoor het Deense – voorzitterschap bedanken voor de voorbereiding van het betreffende dossier. Ik hoop dat een overweldigende meerderheid zal stemmen vóór de compromisamendementen, waar de Raad zich in kan vinden, zodat later in juli, als de Raad Ecofin opnieuw vergadert, de prospectusrichtlijn een feit is.</p>
      <p sl="en">Deze richtlijn speelt een centrale rol in het actieprogramma financiële diensten en in het opzetten van een interne markt voor financiële diensten. In de toekomst hoeft een uitgevende instelling bij de uitgifte van obligaties of aandelen niet langer vijftien prospectussen te gebruiken om de kleine beleggers in de bestaande Europese Unie te bereiken, maar nog slechts één . Dat geldt dan als paspoort, niet slechts voor vijftien, maar zelfs voor 25 lidstaten en een markt van meer dan 400 miljoen mensen. De interne Europese markt voor de uitgifte van nieuwe aandelen en obligaties is nu bijna een realiteit. Dit zal tot gevolg hebben dat de concurrentie toeneemt, dat er meer keuzevrijheid ontstaat voor investeerders, dat ondernemingen goedkoper kapitaal kunnen aantrekken en dat veel ondernemingen die nu misschien verstoken zouden blijven van financiering omdat zij zich moeten beperken tot hun nationale markt, meer financieringsmogelijkheden krijgen.</p>
      <p sl="en">Bovendien is dit belangrijkste voordeel – een enkel paspoort – bereikt zonder de soms wat minder gelukkige bagage die oorspronkelijk was opgenomen in het enigszins haastig opgestelde voorstel van de Commissie, dat geleid zou hebben tot extra regelgeving, met name voor kleinere beursgenoteerde ondernemingen. Dit voorstel zorgt ervoor dat er geen sprake zal zijn van verplichte permanente registratie, noch van een verplichte jaarlijkse bijwerking, tenzij de uitgevende instelling nieuwe aandelen en obligaties wil blijven uitgeven. Dit is een belangrijke bijdrage van dit Parlement dat hiermee zijn stempel heeft gedrukt op de uiteindelijke vorm van de wetgeving.</p>
      <p sl="en">Het is essentieel dat deze overeenkomst ook de vrijheid bevestigt die uitgevende instellingen hebben om hun prospectus door een van de verschillende EU-regelgevers naar keuze te laten goedkeuren, indien de nominale waarde per eenheid ten minste duizend euro of, en dit is nog belangrijker, een soortgelijk bedrag bedraagt in een andere valuta, zodat bijvoorbeeld ook duizend Amerikaanse dollar een minimale nominale waarde kan zijn.</p>
      <p sl="en">Op de euromarkten is vorig jaar immers voor een bedrag dat overeenkomt met 1,6 triljoen dollar aan kapitaal aangetrokken door bedrijven en 60 procent van die financieringen bestond uit andere valuta dan de euro, zoals de dollar of de yen. Europa is de trotse thuisbasis van de internationale kapitaalmarkt en via deze overeenkomst krijgt deze internationale markt nu de kans ook lokale investeerders van de voordelen daarvan te laten profiteren.</p>
      <p sl="en">De Raad en de Commissie hebben de overgrote meerderheid van de amendementen die het Parlement heeft aangenomen in de eerste lezing in maart 2002 geaccepteerd: over de keuze van de EU-regelgever voor obligaties, over het ontzien van kleine en middelgrote ondernemingen, over het aanpassen van de eisen voor verschillende emissies, over het verlichten van de administratieve lasten bij emissies. Dankzij de vasthoudendheid van het Parlement hebben we ook een compromis bereikt over de mogelijkheid die nationale autoriteiten houden om de goedkeuring van prospectussen te delegeren aan effectenbeurzen en anderen, zoals de benoemde adviseurs van de AIM, Londense Alternative Investment Market . Na vijf jaar zal er een evaluatie plaatsvinden en de Commissie zou na acht jaar kunnen overwegen haar voornemen geleidelijk een einde te maken aan delegatie, te laten varen. De politieke verklaring van de Commissie is belangrijk en geeft blijk van een ruimdenkendheid ten aanzien van het bewijs die wij ook vanzelfsprekend van haar verwachten.</p>
      <p sl="en">Verder hebben we duidelijk gemaakt dat zowel de nationale autoriteiten als de effectenbeurzen strengere voorschriften ten aanzien van de informatievoorziening en goed ondernemingsbestuur mogen blijven eisen als voorwaarde voor een beursnotering, mochten zij dat willen. Dit zou aan enkele zorgen tegemoet moeten komen.</p>
      <p sl="en">Ook met betrekking tot de wijzigingen waarover op het laatste nippertje vorige week nog overeenstemming is bereikt door de Raad, hebben we duidelijk gemaakt dat de bestaande medium-term note programmes , een financieringsstructuur die zeer belangrijk is binnen de euromarkten, onveranderd kunnen blijven bestaan. Zij zullen zelfs worden ingevoerd buiten de vier lidstaten waar deze structuur nu erkend wordt en zullen bovendien profiteren van het paspoort. Deze richtlijn betekent een echte doorbraak voor de interne markt en dit Parlement kan trots zijn op de invloed die het heeft uitgeoefend om ervoor te zorgen dat de richtlijn op effectieve wijze bijdraagt aan het bevorderen van concurrentie, keuzevrijheid en efficiëntie.</p>
    </intervention>
    <intervention id="1-055" speaker_id="photo_generic" name="Bolkestein" is_mep="True" mode="spoken" role="Commissie">
      <p sl="en">Mijnheer de Voorzitter, ik wil om te beginnen zeggen dat deze richtlijn fundamenteel is voor het functioneren van de primaire markten in Europa en voor onze doelstelling een geïntegreerde kapitaalmarkt op te zetten voor 2005. Voor de Commissie heeft het voorstel voor de prospectusrichtlijn twee doelen: het vereenvoudigen van het aantrekken van kapitaal door Europese uitgevende instellingen en het waarborgen van een voldoende hoog beschermingsniveau voor de investeerder.</p>
      <p sl="en">Gedurende de afgelopen twee jaar heeft deze tekst zich aanzienlijk ontwikkeld. Er zijn enkele belangrijke wijzigingen in doorgevoerd, maar toch blijft het noodzakelijke evenwicht tussen de belangen van de uitgevende instellingen en die van de investeerders gehandhaafd.</p>
      <p sl="en">De Commissie heeft haar voorstel gewijzigd om tegemoet te komen aan het standpunt van het Parlement. Na de eerste lezing nam de Commissie 50 van de 62 amendementen over in haar gewijzigde voorstel. Het gemeenschappelijk standpunt van de Raad komt in grote lijnen overeen met dit gewijzigde voorstel.</p>
      <p sl="en">Ik wil het Parlement vandaag feliciteren met zijn coöperatieve houding en zijn bereidheid convergentie te bereiken. Wij verheugen ons over de nieuwe amendementen die zijn ingediend door de rapporteur in samenwerking met de volgende leden van het Parlement: mevrouw Kauppi, de heer Ettl, de heer Goebbels en de heer Blokland. Ik ben ervan overtuigd dat ook de Raad zich in deze amendementen zal kunnen vinden.</p>
      <p sl="en">Ik waardeer de constructieve houding die het Parlement heeft getoond ten zeerste en ik wil met name de rapporteur, de heer Huhne, prijzen voor al zijn werk om dit compromisvoorstel goedgekeurd te krijgen. Ik wil hem vooral bedanken voor zijn verslag en voor de 21 nieuwe amendementen die hij heeft ingediend. We kunnen deze amendementen volledig accepteren, omdat wij van mening zijn dat de tekst van het gemeenschappelijk standpunt erdoor wordt verbeterd en zij een bijdrage leveren aan het bereiken van de doelen die in het voorstel zijn opgenomen. In dit verband verwerpen we dan ook de eerste 47 ingediende amendementen, aangezien die amendementen die geaccepteerd konden worden door de Commissie – zelfs als dat gedeeltelijk het geval was of alleen naar de geest – nu worden gedekt door de 21 nieuwe amendementen.</p>
      <p sl="en">Vooral met betrekking tot de amendementen 50 en 67, die verband houden met het delegeren van taken door een bevoegde autoriteit aan een effectenbeurs, kan ik bevestigen dat de Commissie tijdens de evaluatie, die overeenkomstig artikel 21 zal plaatsvinden, ook de voorwaarden zal onderzoeken die verband houden met de periode waarna die delegatie beëindigd zou moeten zijn, zoals opgenomen in het betreffende artikel.</p>
      <p sl="en">De Commissie kan de amendementen 69 tot en met 71 niet accepteren omdat zij voorzien in een voorkeursbehandeling van banken en dat is in strijd met de filosofie achter de richtlijn. Een dergelijke behandeling zou immers discriminatie betekenen van andere instellingen en tot concurrentievervalsing leiden. Daar maakt de Commissie uiteraard bezwaar tegen.</p>
      <p sl="en">Tot slot wil ik het Griekse voorzitterschap bedanken voor zijn buitengewoon waardevolle pogingen om nu overeenstemming te bereiken over deze kwestie. Dit is een belangrijke en zeer waardevolle prestatie. We moeten nu onze overgebleven energie gebruiken om overeenstemming te bereiken over de richtlijnen betreffende investeringsdiensten, transparantie en, uiteraard, overnames voor de deadline van april 2004.</p>
    </intervention>
    <intervention id="1-056" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Mijnheer de Voorzitter, mijnheer de commissaris, geachte rapporteur, dames en heren, ik moet in de eerste plaats mevrouw Kauppi verontschuldigen. Tot haar spijt kon zij met het vliegtuig niet op tijd hier zijn en dus heeft zij mij gevraagd om voor haar in te vallen.</p>
      <p sl="de">Het is bekend dat deze richtlijn een belangrijk onderdeel vormt van het actieplan financiële diensten. Wat zijn de strategische doelen van dit actieplan voor een financiële interne markt? Ten eerste het waarborgen van een uniforme bedrijvenmarkt voor financiële diensten, ten tweede de totstandkoming van open en veilige particuliere markten en ten derde het moderniseren van de regels voor toezicht en van de controle daarop.</p>
      <p sl="de">Waar gaat het vandaag om? Vandaag gaat het om het prospectus dat gepubliceerd moet worden wanneer effecten aan het publiek worden aangeboden of tot de handel worden toegelaten. Wat verstaan we onder een prospectus? Met een prospectus wordt een document bedoeld dat bij de uitgifte van aandelen of obligaties gepubliceerd wordt en dat informatie bevat die voor de belegger noodzakelijk wordt geacht. Wat is het doel van de richtlijn? Doel is de invoering van een uniform paspoort voor prospectussen dat door de autoriteiten van de landen van herkomst wordt goedgekeurd en vervolgens in de hele Unie erkend wordt wanneer effecten aan het publiek worden aangeboden en/of tot de handel op de gereglementeerde markten worden toegelaten. In plaats van de vijftien aparte vergunningen die nu vereist zijn, ondanks het feit dat daar twee richtlijnen over zijn, is volgens de nieuwe richtlijn straks voor de 25 lidstaten van de Europese Unie slechts één vergunning nodig.</p>
      <p sl="de">Ik wil de rapporteur en de schaduwrapporteurs van alle fracties heel hartelijk danken voor alle tijd en moeite die ze hieraan hebben besteed. Ook dank ik de voorzitter van de commissie. Bij een telefonische vergadering afgelopen donderdag lagen de meningen nog ver uiteen, maar vrijdag bleek het toch mogelijk om een bemiddelingscomité te voorkomen. Dat vind ik een goede zaak omdat we helemaal niet weten of we met het bemiddelingscomité iets waren opgeschoten. Misschien had het deze belangrijke richtlijn zelfs in gevaar gebracht.</p>
      <p sl="de">Wij kunnen “ja” zeggen tegen het compromis omdat er voor het Parlement zes grote successen waren. Al in de eerste lezing lukte het om het Lamfalussy-proces van de sunset clause te voorzien, om de definitie van gekwalificeerd belegger te verbeteren en om meer rekening te houden met het midden- en kleinbedrijf. Bij de tweede lezing en in de afgelopen dagen slaagden we erin om de vrije keuze van toezichthouders voor effecten zonder aandelenkarakter bij een nominale waarde per eenheid van tenminste 1000 euro in de richtlijn vast te leggen. De facto komt dat erop neer dat de toezichthouders voor effecten zonder aandelenkarakter vrij kunnen worden gekozen. Het is gelukt de goedkeuringstermijnen te verkorten, delegatie van taken door toezichthouders blijft mogelijk en na vijf jaar zal een evaluatie plaatsvinden. Als het verslag van de Commissie na die vijf jaar echter negatief uitvalt – wat ik niet verwacht – moet de mogelijkheid om te delegeren na acht jaar vervallen. Ook dit is een verbetering van het gemeenschappelijk standpunt in de door het Parlement gewenste richting.</p>
      <p sl="de">Hiermee is echter niet alles gezegd. Ik betreur het ten zeerste dat we twee dingen niet bereikt hebben. Het eerste betreft het basisprospectusregime voor alle uitgevende instellingen op de financiële markt, waarvoor ik me heb ingezet. Op dit punt – zoals ook in de overwegingen staat – was het niet mogelijk te beantwoorden aan het doel van de richtlijn, namelijk om de procedure te versnellen voor uitgevende instellingen die vaak kapitaal opnemen. Hier is de richtlijn haar doel enigszins voorbijgeschoten. Het tweede punt dat we er niet door hebben gekregen - hoewel het Parlement daartoe met steun vanuit alle fracties besloten had - is de verhoging van de maximale waarde per uitgevende instelling van 50 miljoen euro tot 100 miljoen euro, ten aanzien waarvan uitzonderingen mogelijk zijn. Daarmee zouden we vooral landen als Oostenrijk en Duitsland tegemoetgekomen zijn, omdat momenteel daar onder deze grens geen prospectussen nodig zijn. Hoewel het jammer is dat wij hierin niet geslaagd zijn, is het uiteindelijke resultaat al met al echter een goed compromis dat wij dan ook zullen steunen.</p>
    </intervention>
    <intervention id="1-057" speaker_id="2286" name="Harald ETTL" is_mep="True" mode="spoken" nationality="Austria" birth_date="07-12-1947" birth_place="Gleisdorf" p_group="Socialist Group in the European Parliament" m_state="AT">
      <p sl="de">Mijnheer de Voorzitter, na deze ouverture van de heer Huhne en commissaris Bolkestein moet men zich echt inhouden, want het is zonde om dit duet met een dissonant te verstoren. In ieder geval is het ook aan mij om de rapporteur met zijn verslag te feliciteren, ook al deel ik zijn mening met betrekking tot het resultaat niet helemaal.</p>
      <p sl="de">De prospectusrichtlijn is zonder twijfel een belangrijk onderdeel van het actieplan financiële diensten. Voor de financiering op de kapitaalmarkt hebben ondernemingen de in het vooruitzicht gestelde versoepeling nodig. De zaak staat ook onder tijdsdruk en ik ben daarom de laatste die het bij deze kwestie op bemiddeling wil laten aankomen. Bemiddeling onder Italiaanse verantwoordelijkheid zou vanuit onze optiek – die van de Economische en Monetaire Commissie - ook niet tot wezenlijke verbeteringen ten opzichte van de status quo leiden. Bovendien is het nog steeds zo dat er vanuit landen als Italië en Spanje, maar ook vanuit Frankrijk bezwaren bestaan ten aanzien van bepaalde onderdelen van het Europees prospectus.</p>
      <p sl="de">Hoewel dit naar mijn idee bij uitstek een onderwerp was voor de medebeslissingsprocedure, toonden de Raad en de Commissie zich in deze discussie wederom niet zo flexibel als het Parlement bij dit fundamentele vraagstuk voor de kapitaalmarkt had mogen verwachten. Wij gingen in onze benadering en onze ideeën volledig uit van de praktijk van de markt. Het is dan ook vooral op grond van een algemene belangenafweging dat ik de goedkeuring van het voorgestelde compromis in tweede lezing kan aanbevelen.</p>
      <p sl="de">Voor ondernemingen die aandelen op de markt brengen of aanbiedingen doen aan Europese beurzen is het evenwel beslist een voordeel om één enkel document met informatie te kunnen leveren dat voor de hele EU geldig is. Dat daarbij gelet wordt op transparantie op de effectenmarkt en ook steeds meer rekening wordt gehouden met de bescherming van kleine beleggers en het midden- en kleinbedrijf, ligt voor de hand. Een zo eenvoudig en goedkoop mogelijke procedure met betrekking tot de omvang en actualisering van de vereiste bedrijfsgegevens moet de toegang tot de kapitaalmarkt vergemakkelijken. Dat is wat we nodig hebben. Voor een deel of zelfs voor het merendeel wordt daarmee toch al rekening gehouden. Helaas is niet voldaan aan onze wens om kleine beleggers meer bescherming te bieden door de verantwoordelijkheden duidelijker vast te leggen, bijvoorbeeld als het gaat om de wettelijke aansprakelijkheid van analisten of hoofdaccountants. Ook is de vraag welke rechtbank bevoegd is, is niet duidelijk beantwoord. Alleen de uitgevende instelling en niet de belegger kreeg het voordeel een rechtbank in zijn eigen land te kiezen. Dat zou wel eens een kwestie kunnen zijn waarover het debat nog niet is afgelopen. Helaas zijn we door deze inflexibele opstelling, die in dit geval niet nodig was, niet zoveel opgeschoten met het oplossen van problemen waarmee de financiële dienstensector in de praktijk te maken heeft.</p>
      <p sl="de">Ook bij de kwestie van converteerbare obligaties sloot men niet aan bij wat over het algemeen op de Europese markt gebruikelijk is. Een heldere definitie, zoals ook werd voorgesteld, zou tot kwaliteitsverbetering hebben geleid, bijvoorbeeld door het conversierecht bij de effectenbezitter te leggen. Dat is juist ook met het oog op Bazel II van grote betekenis omdat deze vorm van financiering waarschijnlijk steeds vaker zal voorkomen.</p>
      <p sl="de">Het is mij ook een raadsel, mijnheer de commissaris, waarom minimumnormen voor informatievoorziening voor regionale en lokale overheden die in alle landen van de EU prospectussen voor obligatieleningen uitgeven, niet als kwalitatieve vooruitgang, maar als belemmering worden gezien. Juist met het oog op de uitgebreide Unie zou een dergelijke maatregel extra waardevol zijn geweest. Dat is naar mijn opvatting betreurenswaardig. Hoe dan ook zijn andere punten wel aangenomen, zoals het recht van vrije keus voor alle obligatieleningen met een minimale nominale waarde van 1000 euro of 1000 dollar, wat nu overeenkomt met de marktwaarde. Ook de overgangsregeling van acht jaar – waarbij de autoriteit voor de goedkeuring van prospectussen toestaat dat bepaalde taken aan de effectenbeurzen worden gedelegeerd – is voor kleinere kapitaalmarkten niet onbelangrijk en een goede oplossing.</p>
      <p sl="de">Last but not least kunnen we ons vinden in de uitkomst van de onderhandelingen. Mijn gelukwensen aan de rapporteur en met de disharmonie tussen ons en de commissaris valt het mee.</p>
    </intervention>
    <intervention id="1-058" speaker_id="6020" name="Ioannis PATAKIS" is_mep="True" mode="spoken" nationality="Greece" birth_date="22-11-1940" birth_place="Nikaia - Larissa" p_group="Confederal Group of the European United Left/Nordic Green Left" m_state="GR">
      <p sl="el">Mijnheer de Voorzitter, de hervormingsvoorstellen dienen een dubbel doel. Ze moeten enerzijds het geschokte vertrouwen van de kleine beleggers in de beurs herstellen zodat het spaargeld van de kleine man in een bodemloos vat kan blijven verdwijnen. Anderzijds dienen ze de grote beleggers een wetgevend kader te bieden. Een stevig geharnaste beurs wordt zo een ideaal instrument om kapitaal te bundelen en om de monopolisten aan makkelijke en snelle winsten te helpen.</p>
      <p sl="el">De voorgestelde maatregelen zijn allesbehalve overtuigend. De Commissie heeft het in haar document over praktijken die het vertrouwen van de markt zullen verbeteren en kapitaal helpen aantrekken. Met andere woorden: de kleine belegger zal worden gesust zodat ongestraft een aanslag kan worden gepleegd op zijn spaargeld. Nadat men hem ertoe verleid heeft al zijn spaargelden op het spel te zetten door hem snelle winst voor te spiegelen, is men er ook nog eens in geslaagd de kleine belegger zover te krijgen dat hij gokken tot een kunst verheft. Tot dusver bestaat er geen enkele echte controlemaatregel. Sterker nog, de aanhoudende reeks schandalen bewijst dat die controlerende instanties zelf het massale bedrog helpen instandhouden dankzij hun creatieve boekhoudkunde. Op die manier wordt het spaargeld van de kleine man en het kapitaal van kleine beleggers en pensioenfondsen opgeslokt door de monopolisten, die zich als parasieten verrijken.</p>
      <p sl="el">De hele beurshistorie en het schandaal van de controlemechanismen bewijzen dat grote vissen steeds de kleintjes opeten. De mythe dat controle door de staat misbruiken in de tempel van het winstbejag binnen de perken kan houden is nu ontmaskerd. Alleen economische en politieke oplossingen die het belang van het volk vooropstellen en die de productiemiddelen in handen van het volk leggen, bieden hoop voor de toekomst en garanderen de mensen een zeker inkomen.</p>
    </intervention>
    <intervention id="1-059" speaker_id="4520" name="Theresa VILLIERS" is_mep="True" mode="spoken" nationality="United Kingdom" birth_date="05-03-1968" birth_place="London" p_group="Group of the European People's Party (Christian Democrats) and European Democrats" m_state="GB">
      <p sl="en">Mijnheer de Voorzitter, commissaris Bolkestein schetste zojuist met zijn gebruikelijke aplomb in een paar woorden de geschiedenis van dit debat. Hij zei daarbij dat de tekst zich “aanzienlijk ontwikkeld” had sinds de publicatie van de oorspronkelijke tekst door de Commissie. Dat is wel een heel zwakke manier om uit te drukken van welke radicale wijzigingen op dit voorstel we getuige zijn geweest. Deze wijzigingen kunnen overigens grotendeels op het conto van dit Parlement worden geschreven en worden volledig gesteund door mijn fractie en de delegatie van de Britse Conservatieven daarbinnen.</p>
      <p sl="en">Wij hebben van meet af aan campagne gevoerd om een einde te maken aan de voorwaarde tot verplichte jaarlijkse registratie. Het verheugt ons zeer dat het amendement daarover tot de 50 van de 62 behoort die door de Commissie en de Raad zijn overgenomen. Deze voorwaarde had namelijk voor bedrijven in de gehele Europese Unie, groot en klein, een kostenpost kunnen betekenen van miljoenen ponden of euro’s. Het oorspronkelijke voorstel van de Commissie had een verwoestende uitwerking kunnen hebben op aandelenmarkten voor kleinere bedrijven, zoals de Londense Alternative Investment Market , ofwel de AIM. De wijzigingen die het resultaat waren van de inspanningen van het Parlement juichen wij zonder meer toe, aangezien deze het voorstel aanzienlijk hebben verbeterd.</p>
      <p sl="en">We hebben tevens campagne gevoerd voor een geschikt kader voor obligaties. Tijdens de eerste fasen van de tekst bestond de zorg dat de obligatiemarkten in een soort instant kader zouden worden geperst dat specifiek was toegesneden op effecten. We zijn er dus zeer tevreden over dat de obligatiemarkt nu op een eigen behandeling kan rekenen, waarbij rekening wordt gehouden met de verschillen tussen de obligatie- en de effectenmarkten.</p>
      <p sl="en">Wij zijn principieel voorstander van keuzevrijheid voor de uitgevende instellingen. Door uitgevende instellingen maximale eenvoud en flexibiliteit te bieden bij het kiezen van een regelgever wordt op een goede manier bereikt dat de grensoverschrijdende handel en de daadwerkelijke integratie van onze kapitaalmarkten wordt gestimuleerd. Wij kunnen het compromis op dit punt accepteren, hoewel mijn delegatie en waarschijnlijk ook mijn fractie op dit terrein liever wat radicalere voorstellen hadden gezien en de uitgevende instellingen nog meer keuzevrijheid hadden willen bieden; wij hadden met name keuzevrijheid en flexibiliteit voor de uitgevende instelling willen zien in verband met aandelen.</p>
      <p sl="en">Wij verheugen ons zonder meer over de flexibiliteit die wordt geïntroduceerd op de obligatiemarkt. Er is nu al sprake van keuzevrijheid op de obligatiemarkten en die heeft bijgedragen aan de integratie van de markten en de opbouw van specialistische regelgevende kennis in bepaalde rechtsgebieden. Het zou een stap terug geweest zijn voor het realiseren van een geïntegreerde kapitaalmarkt als van alle instellingen die obligaties uitgeven was geëist dat zij dit alleen in hun eigen lidstaat zouden doen.</p>
      <p sl="en">Verder maken we ons er hard voor dat de gebruikte talen in de prospectus niet worden aangewend om markten mee te beschermen. Dat was immers de belangrijkste tekortkoming in de bestaande prospectusrichtlijn, maar we zijn erg tevreden met de manier waarop de tekst zich heeft ontwikkeld. We zijn er nu van overtuigd dat de tekst voor wat betreft de gebruikte talen acceptabel is. Wij hadden zelf liever iets radicalers gehad, maar ik denk dat er voldoende waarborgen opgenomen zijn die het een stuk moeilijker maken om de gebruikte talen in te zetten ter bescherming van nationale markten, waardoor de moeilijkheden zoals we die met de huidige prospectusrichtlijn gezien hebben zullen worden voorkomen.</p>
      <p sl="en">Het verheugt mij ook dat de angst over de bedreiging voor het stellen van eisen aangaande ondernemingsbestuur is weggenomen. Het is nu volledig duidelijk dat de prospectusrichtlijn lidstaten niet zal beletten de hoge kwaliteitsnormen voor ondernemingsbestuur op te leggen die in sommige landen, zoals bijvoorbeeld het Verenigd Koninkrijk, gelden.</p>
      <p sl="en">Dit debat illustreert overigens hoe belangrijk het is dat de Commissie uitgebreid overlegt alvorens zij haar voorstellen publiceert. Deze prospectusrichtlijn werd immers gepubliceerd zonder veel overleg vooraf en dat heeft ertoe geleid dat het langer heeft geduurd om over de verschillende kwesties overeenstemming te bereiken. Het stemt mij tevreden dat de Commissie voorafgaand aan de publicatie van de latere voorstellen wel effectiever en uitgebreider overleg heeft gevoerd. Ik hoop dat zij deze houding ook in de toekomst aan den dag zal blijven leggen.</p>
    </intervention>
    <intervention id="1-060" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Mijnheer de Voorzitter, mijnheer de commissaris, geachte collega’s, het verslag waar wij ons vandaag over buigen is van essentieel belang voor de harmonisering van de financiële markten. Het zal er namelijk voor zorgen dat effecten op alle Europese markten naar de beurs gebracht zullen kunnen worden. Maar het belang ervan is ook gelegen in het feit dat het een garantie biedt voor uniforme informatie. Dit is noodzakelijk voor de transparantie en de zekerheid op de markten en dus voor het goed functioneren ervan. Ook heeft dit verslag tot doel om goede informatie te garanderen over alle spelers die betrokken zijn bij de genoteerde effecten.</p>
      <p sl="fr">Het lijdt geen twijfel dat het Griekse voorzitterschap met zijn compromis een prijzenswaardig evenwicht heeft gevonden waardoor de verschillende manieren waarop in Europa de regulering van de markten wordt aangepakt met elkaar in overeenstemming kunnen worden gebracht. Maar wanneer ik mijn Britse collega een pleidooi voor het talenregime hoor houden krijg ik enigszins argwaan. Dat een Nederlander, een Fransman of een Italiaan kan pleiten voor een talenregime dat niet wordt aangewend om markten te beschermen, dat kan ik begrijpen, maar wanneer ik zo’n pleidooi uit de mond van iemand uit Londen hoor, stel ik me toch iets heel anders voor bij de notie ‘bescherming van de markten’.</p>
      <p sl="fr">Maar zonder gekheid, in dit stadium van de parlementaire procedure, zou ik twee kwesties willen aansnijden die volgens mij geen kleinigheden zijn, maar zaken van essentieel belang. De eerste betreft de keuze van de bevoegde autoriteit voor de converteerbare obligaties, waarmee ik in feite de euro-obligaties bedoel. Als we de keuze van de bevoegde autoriteit overlaten aan de bedrijven zelf, dan werken we volgens mij in de hand dat ze naar de laagstbiedende regelgevende instantie gaan. Een uitgevend bedrijf zal van nature voor de minst veeleisende autoriteit kiezen. Zo lopen we dus het risico de markt te verzwakken. Ik heb me erbij neergelegd dat er een verschil is tussen de regels aan de schuldzijde en die aan de vermogenszijde. Kleine investeerders hebben ook eigenlijk niet met obligaties te maken en daarom kunnen we minder strikt zijn. Een vrije keuze voor converteerbare obligaties lijkt me echter onaanvaardbaar. Deze geven toegang tot het vermogen van een bedrijf en vertegenwoordigen een van de twee vormen van kapitaalvermeerdering. Bovendien kunnen deze effecten worden aangeboden aan het publiek en dat zal in de toekomst steeds meer gebeuren. Het compromis van het voorzitterschap lijkt op dit punt te voldoen.</p>
      <p sl="fr">De tweede moeilijkheid is gelegen in het delegeren van bevoegdheden door de autoriteit. In staten waar zo’n delegatie bestaat, zijn de beurzen waaraan die taken gedelegeerd worden dikwijls private instanties met winstoogmerk. Zij zijn daardoor dus de facto zowel arbiter als partij bij de analyse van het prospectus. Vanzelfsprekend leidt dat tot een mindere objectiviteit van het onderzoek en mogelijk tot concurrentievervalsing. De periode waarin de lidstaten de tijd krijgen om zich te kunnen aanpassen aan de nieuwe situatie mag mijns inziens echt niet langer zijn dan de acht jaar waarin het voorzitterschap in zijn voorstellen voorziet. Dan kan er een eind gemaakt worden aan dat delegeren. Deze twee kwesties blijven van cruciaal belang. Enkele andere details zouden niet onvermeld mogen blijven: de mogelijkheid voor kleine en middelgrote ondernemingen of natuurlijke personen die als gekwalificeerde belegger worden beschouwd om af te zien van die status; het feit dat als de bevoegde autoriteit een prospectus niet binnen de gestelde tijd heeft onderzocht, de aanvraag wordt geacht te zijn goedgekeurd; het talenprobleem, dat ik kort genoemd heb.</p>
      <p sl="fr">Samenvattend hoop ik, mijnheer de Voorzitter, dat het Parlement voor het compromis van het Grieks voorzitterschap stemt, daar dit voor alle partijen een aanvaardbare oplossing biedt.</p>
    </intervention>
    <intervention id="1-061" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="de">Mijnheer de Voorzitter, ik juich de prospectusrichtlijn die nu ter tafel ligt uitdrukkelijk toe. Het belang van de richtlijn is gelegen in de regeling van het verstrekken van Europese paspoorten aan prospectussen waardoor het mogelijk wordt effecten binnen de hele interne markt van de Europese Unie te verhandelen. Wanneer een prospectus eenmaal door een nationale bevoegde autoriteit is goedgekeurd, dan geldt die goedkeuring zoals bekend ook in alle andere lidstaten. Het Europese paspoort zal de uitgevende instanties dus veel administratieve en financiële rompslomp besparen.</p>
      <p sl="de">De richtlijn is, zoals al gezegd werd, een van de belangrijkste onderdelen van het actieplan van de Commissie dat tot doel heeft een interne markt op het gebied van financiële diensten tot stand te brengen. Volgens een schatting van de Commissie van december 2002 zou de totstandkoming van een efficiënte interne markt voor effecten leiden tot een stijging van 1,1 procent van het bruto binnenlands product. Ik hoop dat deze schatting juist is, want een dergelijke groeistimulans zouden we in de huidige situatie heel goed kunnen gebruiken.</p>
      <p sl="de">De aanbeveling voor de tweede lezing die nu aan de plenaire vergadering ter behandeling is voorgelegd, is een goed stuk. Ik wil de rapporteur, de heer Huhne, daarmee van harte feliciteren, want de tekst verbetert het gemeenschappelijk standpunt vooral op twee belangrijke punten die mij na aan het hart liggen. Op basis van dit tekstvoorstel kan de uitgevende instelling vanaf een bedrag van 1000 euro per eenheid voor de toelating van het prospectus kiezen tussen de bevoegde autoriteit van - ten eerste - de lidstaat waar de uitgevende instelling gevestigd is, - ten tweede - de lidstaat waar de effecten tot de handel op een gereglementeerde markt zijn toegelaten of - ten derde - de lidstaat waar de effecten aan het publiek worden aangeboden. Dit bedrag van 1000 euro per eenheid is veel realistischer dan de door de Raad bepaalde drempelwaarde van 5000 euro, omdat daarvoor juist bij kleine beleggers veel interesse bestaat. Ik ben er dus erg voor en ik hoop dat het niet alsnog verder verwaterd wordt. Naar ik begrepen heb blijft het ook na het compromis met de Raad bij dit bedrag.</p>
      <p sl="de">Verder is het volgens de nu voorliggende tekst toegestaan dat de bevoegde autoriteiten de controle van het prospectus kunnen delegeren aan andere instanties die de deskundigheid daartoe bezitten. Vooral in kleine lidstaten – en dat geldt zowel voor huidige als toekomstige lidstaten - worden prospectussen traditioneel door de beurzen gecontroleerd. Natuurlijk ligt de verantwoordelijkheid altijd bij de bevoegde overheidsinstelling, maar de beurzen beschikken nu eenmaal over het noodzakelijke hooggekwalificeerde personeel. Het kostte ons in Luxemburg grote moeite om vakmensen met de Luxemburgse nationaliteit te vinden; de controlerende instanties mogen namelijk alleen ambtenaren met de Luxemburgse nationaliteit in dienst nemen. Ik ben dus blij dat die delegatie niet na vijf jaar vervalt, maar dat de Commissie toetst hoe het in de praktijk werkt. Ik deel de mening van mevrouw Berès niet, maar ik ben ervan overtuigd dat deze evaluatie niet tot een negatief oordeel zal leiden. Het zal na acht jaar dus niet zover komen dat de mogelijkheid van delegatie onvermijdelijk vervalt.</p>
      <p sl="de">Ik wil graag nogmaals het belang van deze richtlijn onderstrepen en ik ben blij dat de heer Bolkestein hier verklaard heeft dat hij kan instemmen met de 21 compromisamendementen van de rapporteur en de Commissie. Ik wil de heer Huhne nogmaals hartelijk danken voor zijn waardevolle werk en voor het begrip dat hij toonde, ook voor de zorgen die door mij naar voren zijn gebracht en waaraan hopelijk tegemoet wordt gekomen op de wijze die ik heb aangegeven. Dan zullen we spoedig een fatsoenlijke richtlijn hebben die van groot belang is voor een soepel functioneren van de interne markt.</p>
    </intervention>
    <intervention id="1-062" speaker_id="2081" name="Peter SKINNER" is_mep="True" mode="spoken" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Mijnheer de Voorzitter, als het er bij het sluiten van compromissen om gaat dat je kunt leven met bepaalde standpunten die niet helemaal overeenkomen met die van jezelf, dan heeft de rapporteur een buitengewone prestatie geleverd als je kijkt naar hoe hij het debat heeft gevoerd in dit Parlement en binnen de commissie, met de Commissie en met de Raad. Hij heeft zonder meer naar zijn collega’s geluisterd en ik feliciteer hem dan ook met zijn aandacht voor de mening van anderen.</p>
      <p sl="en">Zoals de heer Ettl al zei, is het aantrekken van kapitaal van vitaal belang en dat geldt misschien nog extra voor kleine bedrijven, waar subtiele problemen tot zeer grote moeilijkheden kunnen leiden. Het is uiteraard van cruciaal belang kleine bedrijven te beschermen tegen disproportionele kosten en de poging die is ondernomen om deze tekst in een richting te sturen die een evenwichtiger benadering oplevert waarborgt volgens mij de zekerheid op deze markt voor de lange termijn. Een duidelijk voorbeeld, dat genoemd werd door mevrouw Villiers, is de permanente registratie. Dit had enorme schade kunnen veroorzaken, maar dat is gelukkig voorkomen. Ook ik heb mij er stevig tegen verzet en ik ben van mening dat we een groot succes geboekt hebben.</p>
      <p sl="en">Verder wil ik het actieplan voor risicokapitaal nog noemen – zonder op de details in te gaan die we al zo vaak hebben gehoord – waarvan deze voorstellen deel uitmaken, omdat ik er altijd voor wil zorgen dat er verbanden gelegd worden. Dit actieplan maakt weer deel uit van de Lissabondoelstellingen ten aanzien van de groei van onze economieën. De interne markt draagt immers bij aan het scheppen van de randvoorwaarden voor een dergelijke groei. Als voormalig rapporteur voor het actieplan voor risicokapitaal zie ik tot mijn tevredenheid dat dit voorstel het traject door dit Parlement nu heeft afgelegd en het stemt mij vooral tevreden dat dit tot nu toe met succes is gebeurd.</p>
      <p sl="en">Zoals de commissaris heeft gezegd komen er in de toekomst nog meer verslagen en ik hoop dat daarover op hetzelfde niveau wordt gedebatteerd als over dit verslag. Het voorstel was niet perfect toen het aan ons werd voorgelegd – dat is natuurlijk maar zeer zelden het geval, anders zouden we ander werk moeten zoeken – en ik vind dat het Parlement daar uitstekend mee is omgegaan. Dat toont weer eens aan hoeveel toegevoegde waarde het Parlement kan verlenen ook aan dit soort technische verslagen.</p>
      <p sl="en">Ik kijk derhalve uit naar onze beraadslagingen over de transparantierichtlijn, die zoals u weet, inmiddels is doorverwezen naar de Economische en Monetaire Commissie. Als rapporteur verheug ik mij op een zeer vitaal debat, zoals we dat ook verwachten voor de afronding van het actieprogramma financiële diensten, waarvan ook deze richtlijn deel uitmaakt.</p>
    </intervention>
    <intervention id="1-063" speaker_id="1026" name="Jean-Louis BOURLANGES" is_mep="True" mode="spoken" nationality="France" birth_date="13-07-1946" birth_place="Neuilly" p_group="Group of the Alliance of Liberals and Democrats for Europe" m_state="FR">
      <p sl="fr">Mijnheer de Voorzitter, in navolging van mijn collega’s wil ik graag de heer Huhne complimenteren met zijn uitstekende verslag en met zijn vermogen tot het vinden van compromissen. Als het verslag wordt aangenomen, kan zijn werk een doorslaggevende vooruitgang betekenen op een belangrijk punt in de vereniging van de financiële markten.</p>
      <p sl="fr">Ik denk dat wij allen hier aanwezig ervan overtuigd zijn dat het van belang is geen tijd te verliezen en snel tot een afronding te komen, zodat we een schikking waar niemand op zit te wachten kunnen vermijden. En met een schikking bedoel ik wat er nog overblijft als het compromis is mislukt. Het compromis dat nu voor ons ligt lijkt me relatief bevredigend. Het mag dan voor niemand volmaakt zijn, er wordt ook niemand benadeeld en het vormt dus een interessant uitgangspunt voor verder beleid.</p>
      <p sl="fr">We hebben verscheidene moeilijkheden op onze weg gevonden, maar wat betreft de keuze van de bevoegde autoriteit zijn we tot een bevredigende uitkomst gekomen. Dat is een overwinning voor het Parlement. Volgens mij is dat iets waaraan de rapporteur veel waarde hechtte en hij heeft het voor elkaar gekregen. In de eerste plaats waren we vooral bezorgd om de voorwaarden voor uitgifte van de paspoorten en de toekenningstermijn. Aan de ene kant willen de investerende instellingen graag een snelle procedure, aan de andere kant moet de bevoegde autoriteit hun aanvraag wel serieus kunnen onderzoeken. Daartussen moest een evenwicht worden gevonden en in dat opzicht is het compromis bevredigend. Ook de kwestie van het talenregime zat ons dwars. Het is van vitaal belang dat eenieder begrijpt waarover het hier gaat. Het gemeenschappelijk standpunt is misschien niet ideaal maar het biedt mijns inziens voldoende garanties.</p>
      <p sl="fr">Het gegeven dat de bevoegde autoriteiten soms bepaalde taken delegeren aan een specialistischer instelling wekte in mijn fractie grote bezorgdheid over wat ik het hellend vlak van het “Lamfalussisme” zou willen noemen. Daaronder versta ik de neiging om min of meer reglementaire activiteiten uit te besteden aan specialistische, weinig transparante en slecht gecontroleerde instellingen. Het was hoog nodig om deze delegaties in te perken tot een bepaalde termijn. Het verslag van de commissie voorziet daar niet in, maar het compromis wel. De mogelijkheid tot delegatie blijft nog acht jaar bestaan. Dat is lang, maar zo kunnen we er tenminste zeker van zijn dat die delegatiemogelijkheid daarna tot het verleden zal behoren en ik ben van mening dat dat een heel goede zaak is.</p>
      <p sl="fr">Ten slotte was er nog de kwestie van de converteerbare obligaties. Moesten we converteerbare obligaties nu wel of niet als effecten met een aandelenkarakter beschouwen? Op dit punt wordt in het compromis afgezien van een stemming in de commissie die ons onbevredigend leek: converteerbare obligaties moeten gewoon behandeld worden als effecten met een aandelenkarakter en op dat punt zijn we volledig gerustgesteld. Daarom, mijnheer de Voorzitter, denk ik dat wij allen voor deze amendementen moeten stemmen en dat we het compromis dat ons wordt voorgelegd moeten aannemen. Dan blijven alleen de amendementen van de heer Turchi liggen. Deze zijn zeker interessant maar in plaats van tot een debat te leiden, zetten ze eerder de doos van Pandora wijd open. Het zijn intelligente amendementen maar aangezien ze de definitie van effecten op zoveel punten ter discussie stellen, is het beter om de doos van Pandora maar weer dichtdoen, zodat we snel een goede beslissing kunnen nemen. Dat is wat de rapporteur hoopt en onze fractie wenst.</p>
    </intervention>
    <intervention id="1-064" speaker_id="1192" name="Christa RANDZIO-PLATH" is_mep="True" mode="spoken" nationality="Germany" birth_date="29-10-1940" birth_place="Ratibor" p_group="Group of the Party of European Socialists" m_state="DE">
      <p sl="de">Mijnheer de Voorzitter, met het Europese paspoort wordt het opnemen van kapitaal straks beslist gemakkelijker. Met dit voorstel leveren we een bijdrage aan het terugdringen van de bureaucratie en het opheffen van andere barrières die een financiële interne markt nog steeds in de weg staan. Ik vind dat de instellingen op zeer constructieve wijze hebben samengewerkt, wat mede vergemakkelijkt werd door de bereidheid van de rapporteur om compromissen te sluiten; voor een sluitende wetgeving is het immers nodig dat we het met zijn allen eens worden over formuleringen.</p>
      <p sl="de">Ik denk dat het heel goed is geweest dat we een onderscheid hebben gemaakt tussen effecten zonder en effecten met een aandelenkarakter. Dat was een verstandige zet waarvoor zowel beleggers als uitgevende instellingen ons nog eens dankbaar zullen zijn. Bij beslissingen over een richtlijn is het belangrijk steeds te proberen een evenwicht te vinden tussen de belangen van de uitgevende instellingen en die van de beleggers. Voor ons als Europees Parlement was ook bij deze richtlijn de bescherming van kleine beleggers weer een belangrijk punt. Vooral zij zijn in de afgelopen jaren onzeker geworden en het is aan ons om het vertrouwen van de kleine beleggers weer te herstellen. Dat is nodig om een goed functionerende financiële interne markt te krijgen waarvan dan ook iedereen kan profiteren.</p>
      <p sl="de">Er zijn drie belangrijke punten: iedere belegger kan er straks op vertrouwen dat het prospectus dat aan een emissie ten grondslag ligt, aan hoge kwaliteitsnormen voldoet, ongeacht het land van herkomst van de uitgevende instelling en ook los van de vraag in welk land de effecten worden aangeboden. Dat zal aantrekkelijk worden. Ten tweede konden we met de onderhandelingen bereiken dat ook de samenvatting van het prospectus, die voor de kleine belegger de belangrijkste bron van informatie is, aan hoge maatstaven moet voldoen en deel uitmaakt van het prospectus. Is de samenvatting onjuist, misleidend of inconsistent, dan moet dat tot gevolg hebben dat de verantwoordelijken wettelijk aansprakelijk kunnen worden gesteld. Het derde punt is dat de belegger beschermd wordt tegen misleidende reclame, doordat gewaarborgd wordt dat uitgevende instellingen bij de presentatie van hun producten in de media niet meer beloven dan de waarde die de effecten volgens het prospectus kunnen vertegenwoordigen.</p>
      <p sl="de">Tot slot zou ik nog een punt van zorg naar voren willen brengen dat bij de beraadslagingen over deze richtlijn weer erg duidelijk naar voren kwam, namelijk de vraag of de rechten van het Parlement wel zijn gerespecteerd. Als ik kijk naar het interinstitutioneel akkoord over betere regelgeving, dan heb ik daar mijn twijfels over. U kunt er dan ook zeker van zijn dat wij er met grote nauwkeurigheid op zullen toezien dat juist bij deze richtlijn uw werk en ook dat van CESAR aan onze verwachtingen en ook aan het door ons gestelde kader beantwoordt. Het zou ons met het oog op toekomstige afgeleide of secundaire wetgeving vertrouwen inboezemen, wanneer u volledig aan de verwachtingen van het Parlement kunt voldoen.</p>
    </intervention>
    <intervention id="1-065" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Het debat is gesloten.</p>
      <p sl="nl">De stemming vindt woensdag plaats.</p>
    </intervention>
  </section>
  <section id="creitem10" title="Plaatsen van overheidsopdrachten">
    <intervention id="1-067" speaker_id="1538" name="James L.C. PROVAN" is_mep="True" mode="spoken" nationality="United Kingdom" birth_date="19-12-1936" birth_place="Glenfarg " p_group="Group of the European People's Party (Christian Democrats) and European Democrats" m_state="GB">
      <p sl="nl">Aan de orde is de gecombineerde behandeling van:</p>
      <p sl="nl">de aanbeveling voor de tweede lezing (A5-0242/2003) namens de Commissie juridische zaken en interne markt, betreffende het gemeenschappelijk standpunt, door de Raad vastgesteld met het oog op de aanneming van de richtlijn van het Europees Parlement en de Raad betreffende de coördinatie van de procedures voor het plaatsen van overheidsopdrachten voor werken, leveringen en diensten (11029/3/2002 – C5-0141/2003 – 2000/0115(COD)) (rapporteur: de heer Zappalà);</p>
      <p sl="nl">en</p>
      <p sl="nl">de aanbeveling voor de tweede lezing (A5-0245/2003) namens de Commissie juridische zaken en interne markt, betreffende het gemeenschappelijk standpunt, door de Raad vastgesteld met het oog op de aanneming van de richtlijn van het Europees Parlement en de Raad houdende coördinatie van de procedures voor het plaatsen van opdrachten in de sector water- en energievoorziening, vervoer en postdiensten (12634/3/2002 – C5-0142/2003 – 2000/0117(COD)) (rapporteur: de heer Zappalà).</p>
    </intervention>
    <intervention id="1-068" speaker_id="4433" name="Stefano ZAPPALA'" is_mep="True" mode="spoken" nationality="Italy" birth_date="06-02-1941" birth_place="Acibonaccorsi" p_group="Group of the European People's Party (Christian Democrats) and European Democrats" m_state="IT">
      <p sl="it">Mijnheer de Voorzitter, deze vergaderperiode behandelen wij een hervorming – en woensdag zullen we daar vervolgens over stemmen – die vanwege de belangstelling die zij heeft gewekt en het debat waartoe zij heeft geleid, zonder meer een van de cruciale elementen van deze wetgeving vormt, alsmede een van de cruciale stadia in de opening van de markten en de verwezenlijking van de interne markt in Europa. Wij zijn op weg naar de tweede lezing, na een reeks problemen te hebben overwonnen die wij in die laatste periode gehad hebben met vertalingen en amendementen – zelfs vanavond nog kunnen tot 19.00 uur amendementen worden ingediend; de indieningstermijn is eigenlijk bijna voorbij. Deze materie is echter zo belangrijk dat zij het verdient zorgvuldig bestudeerd te worden.</p>
      <p sl="it">Wij hebben een langdurige debat gevoerd, rechtstreeks dan wel indirect, met de Commissie. Ik wil commissaris Bolkestein en zijn medewerkers bedanken, aangezien zij dit onderwerp met zoveel voortvarendheid hebben opgepakt. Wij hebben er in veel situaties samen aan gewerkt, buiten dit Huis, buiten dit Parlement maar binnen de instellingen, om tot een optimaal resultaat te komen. Mijn dank ook aan alle collega’s: met hun belangstelling, hun bijdragen, hun amendementen zijn zij zeer behulpzaam geweest. Het gaat hier om een grote en belangrijke hervorming die het einde nadert van zijn behandeling in het Parlement, die bijna net zoveel tijd in beslag nam als de totale zittingsperiode van dit Parlement. Vereenvoudiging, het met elkaar in overeenstemming brengen van technologische en maatschappelijke ontwikkelingen en de voltooiing van de interne markt waren doorslaggevende doelstellingen van dit Parlement en zijn dat nog steeds. Onze conclusies zijn het resultaat van debatten, discussies en een verscheidenheid aan politieke standpunten en nationale belangen.</p>
      <p sl="it">Ieder jaar is in de Unie circa 1400 miljard euro gemoeid met werken, leveringen en diensten, waaruit mag blijken dat deze wetgeving betrekking heeft op het kloppend hart van de communautaire economie. Wij stellen algemene basisregels op die de basis vormen voor de meer gedetailleerde nationale regels. Deze algemene regels moeten beginselen bevatten die nuttig zijn voor iedereen, en niet voor slechts enkelen, beginselen die nuttig zijn voor het geheel en niet alleen maar voor belangengroepen. Regels die een zekere, transparante en eerlijke concurrentie waarborgen, alsmede een interne markt doe toegankelijk is voor iedereen. Voorschriften betreffende aanbestedingen kunnen en mogen niet afhankelijk zijn van de hoogte van het bedrag: de administratieve werkwijzen kunnen verschillen, boven of onder bepaalde drempelwaarden, maar de beginselen mogen niet verschillend zijn. Op dit moment zijn de drempelwaarden zo vastgesteld, dat slechts ongeveer een achtste van het bedrag waarover ik het had betrekking heeft op Europese aanbestedingen. De rest verdwijnt in nationale of regionale voorschriften. Daarom zouden wat mij betreft de drempelwaarden kunnen worden afgeschaft. Aangezien dat niet mogelijk is, stel ik echter een vereiste voor, dat overigens indirect al bestaat, op basis waarvan de leidende beginselen van de wetgeving hoe dan ook te allen tijde moeten worden geëerbiedigd, ook in de autonome territoriale wetgeving. Het is noodzakelijk dat de eventuele procedures worden aangepast aan de tijd en dat het gebruik van de zich steeds sneller ontwikkelende technologie wordt toegestaan en gereguleerd. De aanbestedende diensten zullen aldus van de ingediende voorstellen profiteren, doordat zij niet alleen gebruik maken van elektronische systemen voor de organisatie van de bekendmaking van de aanbestedingen en het ontvangen van de inschrijvingen, maar ook voor de daadwerkelijke veiling. Natuurlijk moeten veilingen beperkt worden tot de aankoop van gecodificeerde en gestandaardiseerde materialen. We willen dat het recht van ondernemingen op vrije organisatie wordt erkend en toegepast, waarbij iedere mogelijkheid tot onderopdrachten wordt opengelaten voor die delen van de werkzaamheden die afzonderlijk kunnen worden toegewezen aan ondernemingen die onder de verantwoordelijkheid van de hoofdaannemer vallen. Om deelname aan de aanbesteding niet nodeloos ingewikkeld te maken kan de hoofdaannemer na de gunning een partner kiezen.</p>
      <p sl="it">Het complexe vraagstuk – en dit is een zeer omstreden punt geweest – of de planning en de uitvoering bij bepaalde categorieën opdrachten moeten kunnen plaatsvinden binnen één enkele opdracht, kan niet met een star voorschrift worden opgelost. De scheiding tussen diensten en werken is vanzelfsprekend en voor de hand liggend, net zoals het vanzelfsprekend en voor de hand liggend kan zijn, mits dit goed onderbouwd wordt, diensten en werken samen te voegen. Door dit beginsel te respecteren bevorderen we ook de kwaliteit van de concurrentie, die in een puur economische en technologische context wellicht het onderspit zou delven. Bovendien is het alleen aan de onderneming hierover te besluiten, hetgeen niet altijd gunstig is voor de aanbestedende dienst. Op dit beginsel zijn de voorstellen van uw rapporteur gebaseerd. Wij moeten niet vergeten dat het hier een onderwerp betreft dat economisch gezien van grote en exclusieve waarde is en dat als zodanig geen normen en beginselen kan en mag bevatten die het voorwerp zijn van specifieke wetgeving, zoals gedetailleerde sociale en milieueisen. Voor sociale en milieuaspecten gelden procedures die op specifieke manieren worden afgebakend en die derhalve middels andere instrumenten en in andere verbanden in voorschriften verwerkt worden. Bepaalde beginselen die in de wetgeving worden voorzien en voorgesteld verwijzen evenwel nadrukkelijk naar het respecteren van de behoeften van kansarme groepen en naar wetgeving inzake de veiligheid op het werk.</p>
      <p sl="it">Het milieu – het grote slachtoffer van onze tijd – is eveneens het voorwerp van intensieve aandacht. Verdere mogelijke excessen in die sector dienen te worden vermeden. Wanneer opdrachten worden gegund op basis van het economisch voordeligste aanbod, dan moet in de aankondiging van de opdracht een goed gedefinieerd, zwaarwegend criterium worden opgenomen. Anders zou er een discretionaire bevoegdheid ontstaan bij het achteraf vaststellen van de parameters, en dat heeft in het verleden overal in de Gemeenschap vele juridische problemen doen rijzen. De vertrouwelijkheid van de informatie die, overeenkomstig de van tevoren vastgestelde procedures, wordt aangedragen door de kandidaten, dient te worden beschermd en gewaarborgd aan de hand van nauwkeurige voorschriften. Over ‘interne’ opdrachten lopen de meningen uiteen: de vertegenwoordigers van producentenverenigingen zijn mordicus tegen het reserveren – zonder dat een aanbesteding wordt uitgeschreven – van een opdracht voor een onderneming waarvan de aanbestedende instantie deel uitmaakt, ook al is zij juridisch gezien autonoom, en uw rapporteur is het daarmee eens. Er wordt voorgesteld de gronden voor uitsluiting uit te breiden tot veroordelingen wegens misdrijven, faillissement, onoorbare praktijken, het niet-naleven van collectieve arbeidsovereenkomsten en drugshandel. Tot slot wordt voorgesteld een onafhankelijke instantie op te richten die moet toezien op de aanbestedingsprocedures bij de lidstaten. Behoudens de mogelijkheid gerechtelijke stappen te ondernemen, hopen wij dat deze instantie de gevolgde procedure kan controleren en een opdrachtgunning ongeldig kan verklaren die niet in overeenstemming met de voorschriften blijkt te zijn.</p>
      <p sl="it">Tot besluit, mijnheer de Voorzitter: de inhoud van de onderhavige wetgeving is van economisch belang en heeft betrekking op werkgelegenheid, samenleving, milieu en economie. Deze wetgeving kan dan ook zonder enige twijfel fundamenteel genoemd worden voor de organisatie van de hedendaagse samenleving. De verschillende politieke standpunten en bureaucratische opvattingen zijn dusdanig, dat een procedure waarover brede consensus bestaat onmogelijk is. Terugverwijzing naar de commissie of bemiddeling als – niet eenvoudig – sluitstuk van deze wetgevingsprocedure, is daarentegen zowel mogelijk als wenselijk. Dit alles is in het belang van de Unie en in het belang van een interne markt die steeds sterker en transparanter moet worden. De stemming van overmorgen zal de democratische weg bekrachtigen die wij allen zonder meer moeten volgen.</p>
    </intervention>
    <intervention id="1-070" speaker_id="photo_generic" name="Bolkestein" is_mep="True" mode="spoken" role="Commissie">
      <p sl="en">Mijnheer de Voorzitter, ik ben blij dat deze twee kwesties nu in de tweede lezing zijn aanbeland, aangezien het noodzakelijk is deze voorstellen snel maar grondig te onderzoeken om de gevaren te omzeilen die ontstaan als ze niet worden aangenomen voor de zittingsperiode van dit Parlement ten einde loopt.</p>
      <p sl="en">Het is onze gemeenschappelijke taak en doelstelling de regels omtrent het plaatsen van overheidsopdrachten te moderniseren en te vereenvoudigen en ik denk dat in de teksten waarover door de Raad overeenstemming is bereikt een goed evenwicht is gevonden tussen de verschillende belangen die in dezen een rol spelen. Hoewel er een paar punten zijn die de Commissie niet geheel ideaal acht, zijn deze gemeenschappelijke standpunten over het algemeen toch zeker een vooruitgang in vergelijking met de huidige wetgeving.</p>
      <p sl="en">Als ik kijk naar de inhoud van de meeste amendementen die het Parlement tot nu toe heeft ingediend, dan raak ik nog meer overtuigd van hetgeen ik zojuist heb gezegd. Ik ben er dan ook redelijk optimistisch over gestemd dat bij de stemming die voor later deze week gepland staat de kans zal blijven bestaan dit dossier af te sluiten op een manier die alle drie de instellingen tot tevredenheid stemt. Ik ben zelfs van mening dat een aantal van de amendementen reeds in een of andere vorm besloten ligt in de gemeenschappelijke standpunten. Ik doel dan bijvoorbeeld op de sociale aspecten – los van de sociale gunningscriteria – waarbij ik begrijp dat de belangrijkste zorg van dit Parlement is dat verduidelijkt moet worden dat zowel de aanbestedende diensten als de bieders de verplichtingen dienen te eerbiedigen die in de sociale wetgeving zijn opgenomen. Over die zorg is ook expliciet gedebatteerd met de Raad en naar mijn mening komt die dan ook op de juiste manier aan de orde in de overwegingen van de huidige tekst.</p>
      <p sl="en">Ik ben bereid te accepteren dat aanbestedende diensten verplicht moeten worden aan te geven waar informatie over de geldende sociale, fiscale en milieutechnische verplichtingen verkregen kan worden. De Commissie zou eveneens, met enige aanpassingen, amendement 29 op de – klassieke – richtlijn voor de publieke sector en amendement 26 op de richtlijn nutsbedrijven kunnen accepteren, aangezien daarin bepaalde reeds bestaande mogelijkheden op het sociale vlak worden benadrukt.</p>
      <p sl="en">Wat de milieuaspecten en de gunningscriteria in het algemeen betreft, blijkt uit de amendementen die het Parlement heeft ingediend duidelijk dat de meningen over deze punten verdeeld zijn. Ik ben, zoals altijd, bereid nader over deze interessante kwestie in debat te treden met het Parlement door antwoord te geven op uw vragen, maar wel met in het achterhoofd het daadwerkelijke doel van de regels voor het plaatsen van overheidsopdrachten, zoals geïnterpreteerd en bevestigd door het Europese Hof van Justitie. Ik ben ervan overtuigd dat we het er allemaal over eens zijn dat onze prioriteit moet zijn dat we via de regels voor het plaatsen van overheidsopdrachten onze overheidsorganen een vereenvoudigd instrument moeten bieden om het belastinggeld van onze burgers op een zo goed mogelijke manier te besteden.</p>
      <p sl="en">Deze verdeelde meningen hebben er vaak toe geleid dat in de Commissie juridische zaken en interne markt tegenstrijdige amendementen zijn aangenomen, die, als de Commissie ze zou accepteren, inconsistente wetgeving tot gevolg zouden hebben. We zouden dan ook misschien allemaal ons gemeenschappelijk verwoorde doel van “betere regelgeving” in ons achterhoofd moeten houden.</p>
      <p sl="en">Deze inconsistentie blijkt met name uit die amendementen op de richtlijn nutsbedrijven die betrekking hebben op de gunningscriteria. Laten we eerst eens kijken hoe deze kwesties in de gemeenschappelijke standpunten worden behandeld. Volledig in lijn met de huidige jurisprudentie wordt in de gemeenschappelijke standpunten reeds verhelderd dat milieukenmerken gebruikt mogen worden als gunningscriteria en dat het niet noodzakelijk is aan te tonen dat ieder gunningscriterium afzonderlijk economisch voordelig is voor de aanbestedende dienst.</p>
      <p sl="en">Het volstaat dat de gunningscriteria bij elkaar genomen hun eigenlijke functie vervullen: zij moeten een objectieve beoordeling en vergelijking van de intrinsieke kwaliteiten van de producten of diensten mogelijk maken en de gunning van de opdracht aan de economisch voordeligste inschrijving waarborgen.</p>
      <p sl="en">Ik kijk dan ook met enige zorg naar amendementen op de richtlijn nutsbedrijven die veel verder gaan dan dat. Het gevolg van dergelijke amendementen zou zijn dat er vage, onmeetbare elementen in de wetgeving worden opgenomen, ten behoeve van de maatschappij in de breedste zin van het woord, en dat die elementen gebruikt kunnen worden als gunningscriteria. Dat zou niet alleen verhinderen dat de gunningscriteria hun eigenlijke rol vervullen, maar zou ook een onacceptabele mate van arbitraire keuzevrijheid introduceren en misschien zelfs leiden tot discriminatie van hen die de opdracht eventueel gaan uitvoeren.</p>
      <p sl="en">Met betrekking tot de sociale gunningscriteria moeten we tevens in ons achterhoofd houden dat in de gemeenschappelijke standpunten al duidelijk wordt gesteld dat dergelijke criteria gebruikt mogen worden wanneer zij aan dezelfde voorwaarden voldoen als de gunningscriteria op milieugebied. Deze amendementen op de richtlijn nutsbedrijven zouden echter mogelijk maken dat sociale gunningscriteria gebruikt worden om sociale beleidsdoelstellingen te bereiken die betrekking hebben op het gedrag of de sociale verantwoordelijkheid van de inschrijver in plaats van op de intrinsieke kwaliteiten van het product of de dienst waar het om gaat. Dit zou tot gevolg kunnen hebben dat contracten gegund worden op basis van overwegingen die niets te maken hebben met het principe van ‘meer waar voor ons geld’.</p>
      <p sl="en">Naar aanleiding van de amendementen die tot doel hebben kleine en middelgrote ondernemingen te steunen wil ik benadrukken dat wij niet over informatie beschikken waaruit zou blijken dat bedrijven uit het midden- en kleinbedrijf nu met grote problemen kampen bij het verkrijgen van toegang tot openbare aanbestedingen. Hun Europese organisatie heeft ons zelfs verteld dat zij geen voorstander is van positieve discriminatie van het MKB ten opzichte van grote ondernemingen.</p>
      <p sl="en">Over het algemeen moeten we ervoor waken dat we wijzigingen introduceren die in de praktijk zouden kunnen leiden tot nationale voorkeuren die onverenigbaar zijn met het Gemeenschapsrecht en die de bescherming van bepaalde economische belangen tot gevolg zouden kunnen hebben.</p>
      <p sl="en">Ik wil de aandacht van het Parlement graag vestigen op de gevoelige kwestie van de drempelbedragen. Met betrekking tot die kwestie zou het wel eens zeer moeilijk kunnen worden om onze uiteenlopende meningen op één lijn te krijgen. Mijn doel is ervoor te zorgen dat er effectieve concurrentie ontstaat op Europees niveau. Als we de drempelbedragen verhogen, zouden we niet alleen in strijd met onze internationale verplichtingen handelen, maar zouden we ook de efficiëntie van onze maatregelen verkleinen. Door de drempelwaarden te verhogen maken we het leven van de lokale autoriteiten er niet per se eenvoudiger op. Zij zijn namelijk onder de huidige jurisprudentie van het Europese Hof van Justitie sowieso gebonden aan de verplichting voldoende openbaarheid te waarborgen. Daarom kan de Commissie deze amendementen niet accepteren.</p>
      <p sl="en">Overeenkomstig de interinstitutionele overeenkomst inzake de verbetering van de regelgeving die we onlangs hebben gesloten, hebben we met zijn allen dezelfde drie doelen voor ogen, namelijk het moderniseren, het vereenvoudigen en het vergroten van de flexibiliteit van de huidige regels. Vanuit dat oogpunt ben ik er wat huiverig voor andere amendementen te accepteren die betrekking hebben op allerlei onderwerpen zoals elektronische veilingen, raamovereenkomsten, dynamische aankoopsystemen, de concurrentiegerichte dialoog en de keuze tussen gesplitste of globale gunning van opdrachten voor het ontwerpen en uitvoeren van werken. Ik vrees eigenlijk dat deze amendementen tot een onnodige toename van het aantal procedures of de complexiteit ervan zal leiden of dat hierdoor bepaalde keuzen op het niveau van de Gemeenschap worden opgelegd, terwijl de noodzakelijke flexibiliteit beter gewaarborgd zou worden door dergelijke keuzen juist op nationaal niveau mogelijk te maken.</p>
      <p sl="en">Ik wil nu iets zeggen dat specifiek betrekking heeft op enkele centrale kwesties in de richtlijn nutsbedrijven. Ten aanzien van de amendementen op het mechanisme waarmee aanbestedende diensten uitgezonderd kunnen worden van deze richtlijn – artikel 30 van het gemeenschappelijk standpunt – wil ik graag benadrukken dat het gemeenschappelijk standpunt gebaseerd is op twee principes: rechtszekerheid en daadwerkelijke, effectieve liberalisering. De Commissie is derhalve van mening dat echte concurrentie moet worden bevorderd door middel van een reeds bestaande procedure. Anders zouden noch de aanbestedende diensten, noch de geïnteresseerde aanbieders zeker zijn van hun juridische positie.</p>
      <p sl="en">De Commissie verzet zich ook tegen andere initiatieven die betrekking hebben op specifieke sectoren en die uitzonderingen zouden toestaan alleen op basis van vrije markttoegang, ongeacht of deze toegang al dan niet tot effectieve en daadwerkelijke concurrentie leidt. De Commissie kan, in principe om dezelfde redenen, de voorgestelde wijzingen met betrekking tot de postdiensten niet accepteren.</p>
      <p sl="en">Tot slot heeft de Commissie met betrekking tot de uitzondering aangaande verbonden ondernemingen uit artikel 23 reeds kenbaar gemaakt dat zij grote moeite heeft met uitbreiding van deze uitzonderingsbepaling naar opdrachten voor werken en leveringen. Zij wil de richtlijn echter niet minder flexibel maken dan hij al is. Daarom kan de Commissie accepteren dat deze uitbreiding naar opdrachten voor werken en leveringen wordt geschrapt, maar niet dat aanbestedende diensten de huidige flexibiliteit met betrekking tot opdrachten voor diensten wordt ontzegd.</p>
      <p sl="en">Ik herhaal tot besluit dat ik ervan overtuigd ben dat we door ons te concentreren op onze belangrijkste gemeenschappelijke doelstellingen – het moderniseren, vereenvoudigen en zorgdragen voor een effectief gebruik van overheidsgeld – deze lange saga over de hervorming van de regels voor het plaatsen van overheidsopdrachten een goede afloop kunnen geven. Europese ondernemingen, overheden en aanbestedende diensten wachten allemaal met smart op een positief resultaat. De Europese economie als geheel zal hier aanmerkelijk van profiteren.</p>
      <p sl="en">Tot slot wil ik u erop wijzen dat het standpunt van de Commissie ten aanzien van de afzonderlijke amendementen schriftelijk is verstrekt.</p>
    </intervention>
    <intervention id="1-071" speaker_id="2224" name="Klaus-Heiner LEHNE" is_mep="True" mode="spoken" nationality="Germany" birth_date="28-10-1957" birth_place="Düsseldorf" p_group="Group of the European People's Party (Christian Democrats)" m_state="DE">
      <p sl="de">Mijnheer de Voorzitter, geachte dames en heren, ik refereer aan het artikel dat commissaris Bolkestein afgelopen zaterdag onder eigen naam in de Frankfurter Allgemeine Zeitung gepubliceerd heeft. Staat u mij toe daaruit slechts één alinea te citeren: “Het is belangrijk dat de autoriteiten de hoogst mogelijke tegenwaarde voor het geld van de belastingbetalers ontvangen en dat deze belangrijke economische sector volledig voor de concurrentie op de interne markt wordt opengesteld. Een open en concurrerend systeem van aanbestedingen garandeert immers betere algemene voorzieningen, zorgt ervoor dat algemene middelen effectief worden ingezet, voorkomt corruptie en stimuleert economische groei en werkgelegenheid”.</p>
      <p sl="de">Commissaris, dat onderschrijf ik voor de volle honderd procent! Ik heb maar één probleem: ik behoor namelijk tot degenen die vinden dat het gemeenschappelijk standpunt dat we van de Raad hebben gekregen, nu juist niet aan deze vooronderstellingen en voorwaarden voldoet. Ik behoor tot degenen die van mening zijn dat het bestaande gunningsrecht in de Europese Unie goed functioneert. Het is vastgelegd in vier richtlijnen. Daarbij komt een gedurende vele jaren opgebouwde jurisprudentie bij het Europese Hof van Justitie die voor iedereen als uitgangspunt kan dienen en die haar waarde bewezen heeft. Wij betwijfelen of we met dit gemeenschappelijk standpunt, met deze tekst van de Raad dezelfde kwaliteit houden die we tot nu toe hadden.</p>
      <p sl="de">Velen van ons vrezen dat door nieuwe elementen in deze richtlijn het gevaar van manipulatie niet kleiner, maar uiteindelijk groter geworden is. Velen zijn bang dat er hierdoor niet meer, maar minder concurrentie komt. Ik wil er, refererend aan dit artikel, ook op wijzen dat de vertegenwoordigers van de industrie met wie ik gesproken heb, zich niet bezorgd afvroegen of er door deze tekst meer concurrentie zou komen. Ze waren juist bang dat het mogelijk tot minder concurrentie zou kunnen leiden. Het merendeel van de amendementen van mijn fractie had duidelijk tot doel de richtlijn op een heel aantal belangrijke punten te verbeteren.</p>
      <p sl="de">Ik wil op nog een ander aspect ingaan, namelijk op de sociale en milieucriteria. Ik weet dat dit punt in het Parlement zeer omstreden is. Ik huldig echter de opvatting dat Europese wetgeving volgens een goede juridische systematiek moet zijn opgebouwd. Dat betekent dat milieuvraagstukken binnen de milieuwetgeving en sociale vraagstukken binnen de sociale wetgeving moeten worden geregeld. Het gunningsrecht is economisch recht en geen milieurecht of sociaal recht. Dat betekent dat het gunningsrecht zich uitsluitend moet bezighouden met vraagstukken van rentabiliteit. Daarom heb ik zelf grote twijfels over de vraag of het wel juist is om de sociale en milieucriteria hier te behandelen. Als men ze al wil regelen – en dat lijkt zowel in de Raad als in het Parlement, gezien de uitkomst van de eerste lezing, de mening van de meerderheid te zijn - dan moet men er in ieder geval voor zorgen dat ze bij de criteria voor inschrijving worden opgenomen en niet bij de gunningscriteria. Voor mij is alles onacceptabel wat ertoe kan leiden dat nog bij de gunning - los van wat de gegadigden bij de inschrijving wisten - beslissingen worden genomen of beslissingen kunnen worden gemanipuleerd.</p>
      <p sl="de">Ik vind het erg jammer – en ik zeg dat ook namens mijn fractie – dat het niet gelukt is om vooraf met alle fracties tot een compromis te komen met betrekking tot de vraagstukken die nu aan de orde zijn. Dat zal er uiteindelijk toe leiden dat de fracties in het Parlement de confrontatie met elkaar zullen aangaan, terwijl de Commissie en Raad hun richtlijnen doordrukken. Ik vrees namelijk dat er voor de meeste amendementen die door de diverse partijen zijn ingediend, geen gekwalificeerde meerderheid zal zijn. Of dat goed is voor het Parlement en voor Europa is nog maar de vraag. Dat waren de opmerkingen die ik namens mijn fractie bij het onderhavige voorstel wilde maken.</p>
    </intervention>
    <intervention id="1-072" speaker_id="4487" name="Ioannis KOUKIADIS" is_mep="True" mode="spoken" nationality="Greece" birth_date="11-11-1940" birth_place="Volos" p_group="Group of the Party of European Socialists" m_state="GR">
      <p sl="el">Mijnheer de Voorzitter, tijdens de eerste lezing van de richtlijnen waarover we nu stemmen heeft het Europees Parlement met vuur gepleit voor de opname van sociale en milieucriteria in overheidscontracten. Het Parlement heeft zich hiermee nogmaals een voorvechter getoond van het Europese sociale model en van duurzame ontwikkeling.</p>
      <p sl="el">Tot onze grote spijt stellen wij vast dat in het gemeenschappelijk standpunt van de Raad vele van onze amendementen niet zijn overgenomen. Om die reden moeten we de strijd voortzetten en trouw blijven aan onze beginselen. Bij het plaatsen van overheidsopdrachten moet het Europese acquis op arbeids- en milieuvlak geëerbiedigd worden. De verplichtingen van de lidstaten bij het plaatsen van overheidsopdrachten mogen de Europese Unie niet onverschillig laten: de kwaliteit van de arbeidsverhoudingen en meer in het algemeen de levenskwaliteit is nu immers een algemeen erkende doelstelling in al haar beleidsvormen.</p>
      <p sl="el">Daar komt bij dat het niet erg consequent zou zijn als wij enerzijds de maatschappelijke verantwoordelijkheid van particuliere bedrijven willen vergroten en de lidstaten zich anderzijds bij het plaatsen van overheidsopdrachten niets gelegen lieten liggen aan vraagstukken die de kern vormen van de maatschappelijke verantwoordelijkheid van bedrijven. Zo kunnen en moeten de aanbestedende overheden rekening houden met de kwaliteitscriteria. Wanneer de gegadigden die verplichtingen niet nakomen, moeten ze van de procedure worden uitgesloten.</p>
      <p sl="el">Het volstaat evenmin dat sociale en milieucriteria terloops in de overwegingen worden genoemd. Zij moeten in het corpus van de richtlijn komen te staan. Bij het plaatsen van overheidsopdrachten moeten ook gehandicapten kansen krijgen. Wij stemmen dus in met het amendement dat overheidsinstanties ertoe verplicht rekening te houden met de toegankelijkheid van de procedure voor gehandicapten.</p>
      <p sl="el">Tenslotte moet de bedrijfswereld inzien dat het bevorderen van een Europees sociaal beleid geen kosten veroorzaakt maar dat het integendeel iets oplevert, zoals premies bij het plaatsen van overheidsopdrachten.</p>
    </intervention>
    <intervention id="1-073" speaker_id="2305" name="Astrid THORS" is_mep="True" mode="spoken" nationality="Finland" birth_date="06-11-1957" birth_place="Helsingfors" p_group="Group of the European Liberal, Democrat and Reform Party" m_state="FI">
      <p sl="sv">Mijnheer de Voorzitter, mijnheer de commissaris, het is deze avond reeds eerder gezegd dat het er nu om gaat regels vast te stellen die erop gericht zijn elke mogelijkheid van corruptie, vriendjespolitiek en machtsmisbruik uit te sluiten. Het is daarom belangrijk dat de vereenvoudiging die de Commissie met haar voorstel beoogt, er komt. Wij moeten erop toezien dat dit effectief gebeurt, maar ik vrees dat wij onze taak niet goed vervullen, aangezien de meerderheid in de commissie voor een groot aantal beperkingen heeft gestemd die de belastingbetalers in Europa veel geld kunnen kosten.</p>
      <p sl="sv">De Fractie van de Europese Liberale en Democratische Partij is van oordeel dat er geen reden is voor een verhoging van de drempelwaarden. Zoals reeds meermaals is gezegd zou dat tegen onze internationale verplichtingen indruisen. Dat er nu zo weinig grensoverschrijdende opdrachten zijn kunnen wij als argument voor verhoging van de drempelwaarden niet aanvaarden. Door de richtlijn te vereenvoudigen, met de geplande, vereenvoudigde procedure en met meer elektronische aanbestedingen kan het aantal grensoverschrijdende opdrachten juist toenemen.</p>
      <p sl="sv">De ELDR-Fractie vreest dat de amendementen van het Parlement, bijvoorbeeld amendement 20, de openbaarheid van de opdrachten in de meeste lidstaten beperken. Het is belangrijk dat concurrenten na een voltooide aanbesteding kunnen nagaan of de procedure correct verlopen is. Daarom is amendement 24 niet aanvaardbaar. Het enthousiasme van de andere fracties voor amendement 20 dat een grotere geheimhouding beoogt, doet mij soms twijfelen of wij allemaal wel goed weten wat wij besloten hebben op het gebied van openbare aanbestedingen.</p>
      <p sl="sv">De liberale fractie, die voor het overige redelijk tevreden is met het gemeenschappelijk standpunt, vreest echter dat de Raad zal toelaten minder rekening te houden met milieubelangen dan in de rechtspraak het geval is. Het moet naar onze mening ook mogelijk zijn dat een aanbestedende overheid verder gaat dan haar opdracht in strikte zin en rekening houdt met de productiemethode en de milieukenmerken van wat wordt aangeschaft. Wij hebben daarom opnieuw een amendement op artikel 53 ingediend, dat in eerste lezing de steun van het voltallige Parlement heeft gekregen. Wij verwerpen de amendementen van de commissie die de richtlijn zo veranderen dat herstructureringen en moderniseringen in het openbaar bestuur onmogelijk worden.</p>
      <p sl="sv">Wij betreuren de beperkingen die een meerderheid in het Parlement op de elektronische aanbestedingen nastreeft, die zelfs strengere voorschriften inhouden dan die in de richtlijn inzake elektronische handtekeningen. Het verwondert mij dat mijn collega’s wantrouwig staan tegenover elektronische handtekeningen terwijl ze alle vertrouwen hebben in faxberichten, die nochtans vaak aanleiding geven tot perslekken.</p>
      <p sl="sv">De ELDR-Fractie wenst dat wij streven naar vereenvoudiging en modernisering. Wij hopen dat wij morgen op een verstandige manier zullen stemmen.</p>
    </intervention>
    <intervention id="1-074" speaker_id="4548" name="Professor Sir Neil MacCORMICK" is_mep="True" mode="spoken" nationality="United Kingdom" birth_date="27-05-1941" birth_place="Glasgow - Scotland" p_group="Group of the Greens/European Free Alliance" m_state="GB">
      <p sl="en">Mijnheer de Voorzitter, we bespreken hier vanavond een zeer belangrijke zaak, zoals de heer Bolkestein al heeft gezegd. Hij heeft ons in zijn afsluitende woorden dringend verzocht er zorg voor te dragen dat we het Europese Gemeenschapsrecht moderniseren en vereenvoudigen en het voorzien van de nodige flexibiliteit. Daarin kunnen wij ons volgens mij allemaal vinden. De vraag is echter: met welke exacte tekst bereiken we die doelen het best?</p>
      <p sl="en">Om een algemene indruk te geven van de benadering die de Fractie De Groenen/Vrije Europese Alliantie voorstaat: wij vonden het oorspronkelijke voorstel van de Commissie onnodig terughoudend en zuinig op punten die verband houden met milieu- en sociale kwesties. Wij, en anderen in het Parlement, drongen daarom aan op een bredere en royalere zienswijze – die vervolgens ook bekrachtigd werd door het Hof van Justitie in de zaak van de trams in Helsinki. Dat was een daadwerkelijke stap voorwaarts. Het was niet alleen ons standpunt, maar ook het standpunt van het Parlement in eerste lezing.</p>
      <p sl="en">Vervolgens kregen we het gemeenschappelijk standpunt. Wij zien het gemeenschappelijk standpunt als een stap terug ten opzichte van het vooruitstrevende standpunt waarvoor het Parlement in eerste lezing zijn voorkeur uitsprak. Wij zouden enkele aspecten van die achteruitgang graag ongedaan gemaakt zien. De heer Bolkestein heeft gelijk als hij zegt dat de tekst, zoals die door de Commissie juridische zaken en interne markt is gepresenteerd, interne tegenstrijdigheden bevat. Dat is te wijten aan het feit dat we in de commissie te maken hadden met een instabiele en steeds variërende meerderheid, waardoor er geen duidelijke middenweg kon worden gekozen in de tekst zoals die door de commissie werd goedgekeurd. Er is echter een manier om de tekst weer consistent te krijgen en om de samenhang plus de milieutechnische en sociale aspecten te herstellen. Een en ander is mogelijk door de reeks amendementen aan te nemen die de tekst weer in de richting van het standpunt van het Parlement in eerste lezing bijstuurt, waardoor wij de Raad en de Commissie opnieuw oproepen een gewaagde stap te zetten die de waardevolle doelen van modernisering, vereenvoudiging en flexibiliteit blijvend ten goede komt.</p>
      <p sl="en">Mijn eigen fractie zal twee amendementen indienen, die in het bijzonder gericht zijn op artikel 53, waarbij wij bijvoorbeeld protesteren tegen het idee dat het altijd moet gaan om de economisch voordeligste inschrijving voor de aanbestedende dienst. Wij krijgen te horen dat milieutechnische en sociale criteria soms vaag zijn. Dat lijkt zelf echter bol te staan van de vaagheid – de volharding dat die vaagheid dan ook direct op de aanbestedende dienst van toepassing is bijvoorbeeld. Dat zou aanleiding kunnen zijn voor allerlei discussies. Laten we de tekst houden zoals wij voorstellen: “verschillende criteria die in verband staan met het voorwerp van de opdracht”. Laat geen eigenschappen weg, ook niet de eigenschappen die betrekking hebben op de productiemethoden en de toepassing van het beginsel van gelijke behandeling door de inschrijver. Als deze kenmerken onacceptabel vaag zijn, dan is het hele Gemeenschapsrecht onacceptabel vaag, want we worden in de horizontale clausules van de Verdragen aangespoord ons in te zetten voor precies deze waarden!</p>
      <p sl="en">Laten we dapper zijn! Laten we echte vooruitgang boeken, collega’s! Laten we de waarden waarover we in ons standpunt in eerste lezing overeenstemming bereikt hadden in ere herstellen. Laten we een einde maken aan de tegenstrijdigheden, maar laten we dat wel doen door de juiste richting te kiezen.</p>
    </intervention>
    <intervention id="1-075" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">Wat mag dit parlement van een rapporteur in tweede lezing verwachten? Welke lijn behoort een vakcommissie te volgen als het gemeenschappelijk standpunt van de Raad niet strookt met het standpunt van het Europees Parlement in eerste lezing?</p>
      <p sl="nl">Voor de hand liggend is dat de belangrijkste amendementen - gegeven de politieke visie van dit parlement - opnieuw worden ingediend. Nu staat bevordering van een duurzame economische ontwikkeling hoog op onze prioriteitenlijst. Eveneens geldt dat wij rekening moeten houden met subsidiariteit. Dat betekent dat wij niet onnodig gemeenten en regio´s hinderlijk voor de voeten moeten lopen.</p>
      <p sl="nl">Kijkend naar de voorstellen van de juridische commissie heb ik wel even mijn ogen uitgewreven. Ik was veel gewend, maar het thans voorliggende product verdient een dikke onvoldoende. Sommige argumentaties zouden de lachlust opwekken als het hier niet om serieuze zaken zou gaan.</p>
      <p sl="nl">Wat te denken bijvoorbeeld van de toelichting op amendement 63: Ik citeer: "Weging van alle afzonderlijke criteria staat te ver van de praktijk af en is te wiskundig". Einde citaat. Kennelijk is vermenigvuldigen en optellen al hogere wiskunde voor de juridische commissie.</p>
      <p sl="nl">Kortom de juridische commissie heeft haar werk niet goed gedaan en het is aan de plenaire vergadering om de ontstane schade in de beeldvorming van dit parlement weg te nemen.</p>
      <p sl="nl">Een gemeente moet het recht hebben om milieucriteria mee te laten wegen bij de gunning van een overheidsopdracht. Terecht is Helsinki door het Hof van Justitie in het gelijk gesteld bij de aanschaf van schone bussen. Het zou toch te gek voor woorden zijn als er geen onderscheid gemaakt zou mogen worden tussen op milieuvriendelijke wijze opgewekte elektriciteit en andere elektriciteit!</p>
      <p sl="nl">Lagere overheden moeten kunnen beschikken over mogelijkheden om duurzame producten en diensten aan te schaffen. Datzelfde geldt uiteraard voor de regeringen van de lidstaten. Juist de overheid moet met een marktaandeel van 16% van het BBP pleitbezorger zijn voor een beleid gericht op duurzame producten en diensten. Als wij dit zouden laten lopen is dat een volstrekt verkeerd signaal naar het particuliere bedrijfsleven, juist in een tijd waarin daar begrip ontstaat voor de noodzaak van duurzame producten en diensten.</p>
      <p sl="nl">Met het pakket amendementen dat ik mede ondertekend heb, namens de EDD, wordt de richtlijn aanvaardbaar gemaakt vanuit ecologisch perspectief en wordt het subsidiariteitsprincipe geëerbiedigd. Daarmee leggen wij de verantwoordelijkheid voor een politiek van duurzaamheid direct bij de overheden die de concrete besluiten nemen zo dicht mogelijk bij de burger.</p>
      <p sl="nl">Ik zou als Europarlementariër niet graag met een burger geconfronteerd worden, die van zijn wethouder te horen krijgt, dat hij van "Europa" niet mag zorgen voor ecologisch verantwoorde overheidsopdrachten.</p>
    </intervention>
    <intervention id="1-076" speaker_id="4303" name="Helmuth MARKOV" is_mep="True" mode="spoken" nationality="Germany" birth_date="05-06-1952" birth_place="Leipzig" p_group="Confederal Group of the European United Left - Nordic Green Left" m_state="DE">
      <p sl="de">Mijnheer de Voorzitter, beste collega’s, ik steun de aanpak van de Commissie juridische zaken en interne markt die een groot aantal amendementen heeft ingediend op het gemeenschappelijk standpunt van de Raad over de nieuwe regels voor het plaatsen van overheidsopdrachten. In het Parlement hebben we al veel discussies gevoerd waarin de noodzaak van steun voor kleine bedrijven en zelfstandige ondernemers werd onderstreept, alsmede de noodzaak om de bureaucratie bij gunningsprocedures terug te dringen, gekoppeld aan meer transparantie en duidelijkheid. Beide vereisten vormen een belangrijke basis voor de verdere economische en sociale ontwikkeling in de lidstaten. De wens van het Parlement om de drempelwaarden voor het plaatsen van overheidsopdrachten te verhogen – uiteraard afhankelijk van de sector – is absoluut gerechtvaardigd, wanneer men a) de zeer hoge kosten van Europese aanbestedingen wil terugdringen en b) de kansen van het midden- en kleinbedrijf in de Europese Unie wil vergroten. In dit kader passen natuurlijk ook de amendementen die betrekking hebben op de reservering van 10 procent van de uitgaven voor het plaatsen van overheidsopdrachten voor het midden- en kleinbedrijf. Dat geldt ook voor het verhogen van de drempelwaarden wanneer overheden als partij optreden bij de uit te voeren werkzaamheden.</p>
      <p sl="de">Commissaris Bolkestein, ik kan u werkelijk niet volgen! Ik vind dat mijn fractie en de andere fracties er juist goed aan doen wanneer zij er belang aan hechten dat bij aanbestedingen voorwaarden op het gebied van milieubeheer worden vastgelegd en de veiligheid en gezondheid van werknemers wordt gewaarborgd. Dat beantwoordt aan het beginsel van duurzaamheid dat de Raad in 2001 in Göteborg heeft vastgelegd: economie, ecologie en sociale zekerheid worden even zwaar gewogen. Het is mij een volkomen raadsel hoe men hier tegen kan zijn! Niet alleen hoofdaannemers moeten aan de vereiste criteria voldoen, ze moeten uiteraard ook bindend zijn voor onderaannemers. Inschrijvingen van bedrijven die geen duidelijkheid verschaffen over hun financiële en personele situatie, moeten worden afgewezen.</p>
      <p sl="de">Ik heb echter mijn twijfels of bij elektronische inschrijving de bepalingen inzake gegevensbescherming in acht worden genomen. Wij steunen eveneens het verzoek dat ondernemingen of personen die wegens een faillissement veroordeeld zijn of tegen wie een proces loopt, van overheidsopdrachten moeten worden uitgesloten. Dat moet niet als een facultatieve, maar als een bindende bepaling worden opgenomen. Vanzelfsprekend moet de uitsluiting van overheidsopdrachten zich ook uitstrekken tot ondernemingen die bij eerdere opdrachten in strijd met voorschriften voor inschrijving hebben gehandeld.</p>
      <p sl="de">Ook verzoek ik mijn collega’s in het Parlement om bij de stemming in de plenaire vergadering over artikel 27 de tekst uit het gemeenschappelijk standpunt van de Raad over te nemen. Anders zou in Duitsland 98,5 procent van de collectieve arbeidsovereenkomsten als inschrijvingscriterium worden uitgesloten. Dat zou een concurrentienadeel zijn voor Duitse werknemers bij de gunning van een opdracht.</p>
    </intervention>
    <intervention id="1-077" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Mijnheer de Voorzitter, als rapporteur van het Parlement over de evaluatie van de strategie voor de interne markt vind ik het belangrijk te benadrukken dat het op poten zetten van een effectieve, openbare en concurrerende procedure voor het plaatsen van overheidsopdrachten een absoluut onontbeerlijke basis is onder een goed functionerende interne markt.</p>
      <p sl="en">Ik ben de vele collega’s die mijn verslag hebben gesteund zeer dankbaar. Wij hebben in dit Parlement opgeroepen haast te maken met het voltooien van de interne markt en hebben met name benadrukt dat een effectieve interne markt een belangrijk wapen is ter verdediging van de concurrentiepositie van de Europese Unie. Ik wil dat we daar weer even bij stil staan in verband met het onderhavige onderwerp. We willen dat dit nieuwe voorstel – wanneer het een uiteindelijke vorm heeft bereikt waarover wijzelf en de Commissie het eens zijn – het meest effectieve instrument wordt dat we kunnen verzinnen zodat, om te beginnen, overheden worden gestimuleerd zich aan deze richtlijnen te houden en deze ook toe te passen.</p>
      <p sl="en">Niemand hier heeft er nog op gewezen dat het probleem met het huidige stelsel is dat een aanzienlijk aantal opdrachten waarop deze procedure voor het plaatsen van overheidsopdrachten van toepassing zou moeten zijn niet volgens de richtlijnen wordt aanbesteed. Waarom? Omdat de procedures ingewikkeld zijn en omzeild worden. Wij willen daarentegen dat een zo groot mogelijk aantal kleine en grote bedrijven bij dat proces van openbare aanbesteding betrokken wordt. Daarom moeten de doelen die zijn gesteld voor de herziening van deze richtlijnen juist worden aanbevolen: het duidelijker, eenvoudiger te hanteren en ondubbelzinnig maken van de regels, plus het introduceren van nieuwe technologieën zoals elektronische veilingen. We zijn in principe tevreden over de richting van de voorstellen, die mij van cruciaal belang lijken.</p>
      <p sl="en">We moeten ook op andere terreinen vooruitgang boeken. Er is vanavond veel gediscussieerd over kwesties die met name te maken hebben met duurzaamheid en het plaatsen van opdrachten op ecologisch verantwoorde wijze. Toch bevatten deze voorstellen niets dat het plaatsen van duurzame of milieuvriendelijke opdrachten op wat voor manier dan ook in de weg staat. Zolang overheden duidelijk de milieucriteria aangeven waaraan producten of diensten moeten voldoen, zonder daarbij dubbelzinnig te zijn of te discrimineren, dan kan niemand hun dat verbieden.</p>
      <p sl="en">Dit is een beleidsinstrument dat betrekking heeft op de interne markt en het concurrentievermogen. Het is dus geen nieuw instrument op het gebied van sociaal of werkgelegenheidsbeleid en al evenmin op het terrein van milieubeleid. We moeten er natuurlijk voor zorgen dat dergelijke criteria volgens het beginsel van niet-discriminatie worden toegepast, maar bedrijven die voldoen aan alle Europese regels op het gebied van milieu- en arbeidsnormen moeten uiteraard wel zonder onderscheid op opdrachten kunnen inschrijven. Dit is niet het juiste instrument om nieuwe bepalingen aan de wetgeving toe te voegen. We moeten dan ook die amendementen waarin dat wel wordt geprobeerd heel duidelijk verwerpen.</p>
      <p sl="en">Ik begrijp dat de collega’s ter linkerzijde in dit Parlement op het punt staan ons vanavond te bedelven onder een hele berg nieuwe amendementen, dus het ziet ernaar uit dat we morgen honderden amendementen krijgen en moeten bekijken alvorens daar woensdag over te stemmen. Dat lijkt mij totaal onhaalbaar, maar we worden daar helaas toe gedwongen door het krappe tijdschema.</p>
      <p sl="en">Tot slot wil ik de aandacht van het Parlement vestigen op de waarde van amendement 68, dat betrekking heeft op controlemechanismen. Wij willen dat de regeringen van de lidstaten de tenuitvoerlegging van de regels voor het plaatsen van overheidsopdrachten beter gaan controleren en dat zij lokale autoriteiten aansporen zich hieraan te houden. Het naleven van deze nieuwe regels zal immers de ultieme test zijn waaraan dit voorstel wordt onderworpen.</p>
    </intervention>
    <intervention id="1-078" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">Mijnheer de Voorzitter, mijnheer de commissaris, wij hebben bij de gunningsrichtlijnen met een complex probleem te maken. Ik wil binnen dit korte tijdsbestek op twee punten ingaan.</p>
      <p sl="de">Ten eerste moeten we de drempelwaarden op hetzelfde hoge niveau vaststellen als het Parlement in eerste lezing al wilde. Eigenlijk hadden de waarden nog hoger moeten zijn, aangezien de ervaring leert dat aanbestedingen op Europees niveau tot veel bureaucratie en hoge kosten leiden die in geen verhouding staan tot het geringe aantal inschrijvingen. Hiermee wil ik met name voor de aanbestedende overheidsdiensten, vooral de gemeenten, de kosten en de hoeveelheid administratief werk in de hand houden waarmee een internationale aanbesteding gepaard gaat. In de eerste lezing is het ons jammer genoeg alleen gelukt de drempelwaarde te verhogen van vijf naar zeven miljoen, bijvoorbeeld bij opdrachten voor werken. De regeringen in de Raad willen dit nu in de tweede lezing verder omlaag brengen. Wij hebben met onze amendementen bij de tweede lezing in de Commissie juridische zaken en interne markt in ieder geval vastgehouden aan die zeven miljoen. De wens om een hogere drempelwaarde dan zeven miljoen vast te leggen, wat eigenlijk zinvol zou zijn, zou het in de afsluitende lezing van de gunningsrichtlijn helaas niet gehaald hebben en dat betreur ik zeer.</p>
      <p sl="de">Even belangrijk als de miljoenenpoker rond de drempelwaarde in de Europese gunningsrichtlijn is voor mij de bescherming van kleine en middelgrote ondernemingen tegen oneerlijke concurrentie. Onze gezagsgetrouwe middenstand mag niet in moeilijkheden worden gebracht door concurrenten die zich niet aan collectieve arbeidsovereenkomsten houden en zich ook niets aantrekken van het geldende arbeidsrecht, van voorschriften op het gebied van de gezondheid en veiligheid van werknemers of van de bescherming van het milieu.</p>
      <p sl="de">Hiermee geven we ook een hoge prioriteit aan de lokale bestuursorganen en dat is goed. Het is immers duidelijk dat de gemeenten het politieke niveau vormen dat het dichtst bij de burgers staat.</p>
      <p sl="de">Mijnheer Bolkestein, u hebt terecht gezegd dat het geld van de belastingbetaler optimaal moet worden besteed. Daar hebt u gelijk in. Dat betekent echter niet automatisch dat voor de allergoedkoopste inschrijving gekozen wordt. Het begrip “optimaal” omvat ook kwaliteit en duurzaamheid, dat wil zeggen dat men rekening houdt met sociale belangen, belangen op het gebied van milieu en andere belangen.</p>
      <a text="(Applaus)"/>
    </intervention>
    <intervention id="1-079" speaker_id="2267" name="Inger SCHÖRLING" is_mep="True" mode="spoken" nationality="Sweden" birth_date="07-03-1946" birth_place="Al. Kalvträsk" p_group="Group of the Greens/European Free Alliance" m_state="SE">
      <p sl="sv">Mijnheer de Voorzitter, mijnheer de commissaris, als rapporteur voor advies, in eerste lezing, van de Milieucommissie over dit verslag van de Commissie juridische zaken en interne markt, zal ik mij beperken tot de milieukwesties en duurzame ontwikkeling.</p>
      <p sl="sv">Commissaris Bolkestein gelooft dat het lange verhaal van een goede wetgeving over openbare aanbestedingen binnenkort een happy end krijgt. Wij zijn het met hem eens dat het einde in zicht is, maar hoe gelukkig dat einde wordt, zal naar mijn mening uit de stemming blijken. De invloed van de Raad in deze aangelegenheid moet uiteraard ook niet onderschat worden.</p>
      <p sl="sv">De amendementen die de Commissie juridische zaken en interne markt heeft ingediend verontrusten mij, omdat ze indruisen tegen alles wat in eerste lezing is gezegd. Wij weten allemaal dat overheidsopdrachten economisch belangrijk zijn in de EU, omdat ze 14 à 16 procent van het BNP vertegenwoordigen. Rekening houden met de economie betekent echter nog niet dat uitsluitend rekening moet worden gehouden met het financieel meest voordelige aanbod. Economie moet volgens een ruimere definitie geïnterpreteerd worden en moet ook het behoud van natuurlijke hulpbronnen, van zuiver water, van zuivere lucht en van biologische diversiteit omvatten. Dit is precies de opvatting van de Commissie en van de EU in het algemeen en ook in Johannesburg werd benadrukt dat overheidsopdrachten moeten bijdragen tot duurzame ontwikkeling. Het is vreemd dat dit Parlement daar geen aandacht aan schenkt. Ik hoorde de heer Lehne zeggen dat milieukwesties en economische problemen elk binnen hun eigen gebied bekeken moeten worden, maar hij ziet dus niet waarover het gaat. Overheidsopdrachten, waarvoor gemeenschappelijke middelen en ons gemeenschappelijk belastinggeld worden gebruikt, moeten bijdragen tot duurzame ontwikkeling.</p>
      <p sl="sv">Het is daarom van het allergrootste belang dat wij het voorstel van de Commissie juridische zaken en interne markt wijzigen en die punten bijsturen die een achteruitgang betekenen ten opzichte van de eerste lezing,. Het gemeenschappelijk standpunt van de Raad bevatte tegenstrijdige elementen en de artikelen 53 en 55 waren in ieder geval onaanvaardbaar. Samen met de collega’s van andere fracties hebben wij amendementen ingediend betreffende de milieucriteria, productiemethodes, de levenscyclus van producten, milieuetikettering en certificering. Ik ben van mening dat het Parlement zich zou moeten schamen als het zijn visie op overheidsopdrachten niet aanpast aan de algemeen gangbare visie van de Unie inzake duurzame ontwikkeling. Dit laatste moet een natuurlijk onderdeel van openbare aanbestedingen zijn.</p>
    </intervention>
    <intervention id="1-080" speaker_id="4304" name="Herman SCHMID" is_mep="True" mode="spoken" nationality="Sweden" birth_date="31-12-1939" birth_place="Malmö" p_group="Confederal Group of the European United Left/Nordic Green Left" m_state="SE">
      <p sl="sv">Mijnheer de Voorzitter, ikzelf en vermoedelijk ook mijn Zweedse collega’s, hebben van de Zweedse autoriteiten heel wat verontruste commentaren gekregen. Deze autoriteiten worden in Zweden als bekwame economische organen beschouwd en zij beschikken over een grote handelingsvrijheid. Naar hun mening zal het voorstel van de Commissie de efficiënte werking van hun diensten in een aantal opzichten verminderen zonder de concurrentie of de rechtszekerheid te verbeteren. Zij noemen als voorbeeld het door hen veel gebruikte recht om kaderovereenkomsten af te sluiten voor intellectuele diensten en met bouwondernemingen. Zij noemen ook het nieuwe artikel 41 bis waarin bepaald wordt dat een begonnen aanbesteding slechts in zeer uitzonderlijke situaties stopgezet kan worden. Zij vragen zich af wat er bijvoorbeeld gebeurt wanneer de politieke meerderheid wisselt en of het dan mogelijk is een begonnen aanbesteding te beëindigen. Verder noemen zij een aantal andere punten die in de Zweedse praktijk veel efficiënter geregeld zijn dan wat in deze richtlijn wordt voorgesteld.</p>
      <p sl="sv">Er wordt gezegd dat openbare autoriteiten bureaucratisch en inefficiënt zijn. Wanneer dat zo mocht zijn, dan is het meestal te wijten aan het feit dat wij, politici, een veel te gedetailleerde wetgeving opstellen. Naar mijn mening is het voorstel van de Commissie voor een richtlijn betreffende openbare aanbesteding een voorbeeld - ik zou bijna zeggen een afschrikwekkend voorbeeld - van wetgeving die de openbare sector inefficiënt maakt en die meer problemen doet ontstaan dan ze oplost. Ik vind eigenlijk dat de Commissie dit voorstel voor een richtlijn in zijn geheel zou moeten intrekken. Het beste wat ik kan doen om dat te bereiken is het amendement van de heer Manders van de Fractie van de Europese Liberale en Democratische Partij steunen, waarin hij de Commissie verzoekt de situatie te bekijken en na te gaan of het voorstel niet meer problemen schept dan oplost.</p>
      <p sl="sv">Ik weet dat de situatie in de lidstaten verschillend is, maar ik vind het vreemd dat het aspect van de laagst mogelijke prijs zo’n overheersende rol mag spelen in het voorstel van de Commissie. Wanneer privé-ondernemingen aankopen doen, maken zij een algemene beoordeling van een aantal aspecten, waarvan de prijs er slechts één is. Waarom kunnen wij overheidsorganen niet op dezelfde manier behandelen en ze dezelfde vrijheid geven een complexe beoordeling te maken van de aanbiedingen die ze krijgen? Waarom moet men in de wetgeving vastleggen welke willekeurige overwegingen al dan niet gemaakt mogen worden? Deze lijsten zijn gebaseerd op willekeur. Waarom is de Commissie zo restrictief als het gaat om bepaalde aspecten, zoals milieukenmerken, sociale criteria, criteria met betrekking tot werkgelegenheid enzovoort, die meer te maken hebben met de kwaliteit van de producten dan met zuiver financiële verhoudingen?</p>
      <p sl="sv">Naar mijn mening zou de Commissie moeten overwegen of ze niet beter een richtlijn met algemene principes en richtsnoeren kan voorstellen, dat wil zeggen een richtlijn waarin niet teveel op details wordt ingegaan, maar die ten doel heeft de overheidsdiensten in de lidstaten efficiënter en democratischer te maken. Dan zouden de problemen op een veel soepelere manier kunnen worden opgelost.</p>
    </intervention>
    <intervention id="1-081" speaker_id="23645" name="Bent Hindrup ANDERSEN" is_mep="True" mode="spoken" nationality="Denmark" birth_date="08-07-1943" birth_place="Hellerup" p_group="Group for a Europe of Democracies and Diversities" m_state="DK">
      <p sl="da">Mijnheer de Voorzitter, ik zal mij concentreren op het voorstel over het plaatsen van overheidsopdrachten in de sector watervoorziening. In Denemarken is de watervoorziening gedecentraliseerd en gebaseerd op een principe van solidariteit wat toegankelijkheid en prijzen betreft. De watervoorziening is eigendom van de Deense consumenten en valt onder lokaal bestuur. Dit is een belangrijke voorwaarde voor een permanente bescherming van de bron en het milieu. Water is gemeengoed. Water mag geen onderdeel zijn van de strategie voor de interne markt, geen middel om de Europese industrie te stimuleren. In de toekomst zullen degenen die het water in handen hebben, ook de macht over de bevolking en de middelen hebben. Dat weten de multinationals maar al te goed en op dit gebied kunnen ze geld verdienen. Naar schatting gaat het in de EU alleen om 80 miljard euro per jaar en volgens bepaalde schattingen zal 65 à 75 procent van de openbare watervoorziening over vijftien jaar door grote monopolies gecontroleerd worden.</p>
      <p sl="da">In een aantal richtlijnen, waaronder de twee waarover wij het vandaag hebben, is water nu een verhandelbaar product geworden en wordt de watervoorziening in de lidstaten geharmoniseerd met het oog op liberalisering en om ervoor te zorgen dat de vrije concurrentie overal in de interne markt ook voor drinkwater geldt.</p>
      <p sl="da">De ervaringen in Groot-Brittannië en in andere lidstaten zijn schrikwekkend. Het blijkt dat de belangstelling voor de bescherming van hulpbronnen verdwijnt naarmate water gecommercialiseerd en geprivatiseerd wordt. De Londense privé-maatschappij voor watervoorziening heeft op gelijke voet met de Europese chemische industrie actief gelobbyd om de EU ertoe aan te zetten grotere hoeveelheden pesticiden in het drinkwater toe te laten, toen over de grenswaarden onderhandeld werd.</p>
      <p sl="da">De toegankelijke drinkwaterbronnen zijn schaars in de wereld. Nu reeds is er in sommige landen eerder gebrek aan drinkwater dan aan voedsel. Een liberalisering van de watervoorziening betekent dat de strijd om het water groter zal worden dan de strijd om olie. Dat is een beangstigend vooruitzicht.</p>
      <p sl="da">Op dit ogenblik worden de inspanningen van Denemarken om ons grondwater tegen verontreiniging te beschermen door de EU bemoeilijkt, omdat de EU een aantal verboden pesticiden wil toelaten, die in Denemarken nog steeds verboden zijn. De EU heeft niet het recht zich te verzetten tegen het Deense principe dat de watervoorziening een zaak is van de overheid, altijd eigendom is van de consumenten en beheerd wordt door de consumenten. Dit principe is een belangrijke voorwaarde voor bronbescherming en voor zekerheid op het gebied van voorziening. Elke lidstaat moet zelf democratisch kunnen beslissen welk model wenselijk is voor de watervoorziening.</p>
      <p sl="da">Een ander detail, dat mij als bewoner van een van de vele kleine Deense eilandjes verheugt, is dat men nu heeft ingezien dat het volslagen zinloos is aanbestedingen uit te schrijven voor onze kleine ferry’s en dat er nu een aparte richtlijn komt waarin kleine ferry’s worden uitgezonderd van deze aanbestedingen. Ik begroet dit besluit, maar het toont aan dat de EU een fundamentele denkfout begaat door alle opdrachten via aanbesteding te doen plaatsen.</p>
    </intervention>
    <intervention id="1-082" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Mijnheer de Voorzitter, mijnheer de commissaris, dames en heren, de thans voorliggende richtlijn betreffende het plaatsen van overheidsopdrachten moet het resultaat weerspiegelen van intensieve onderhandelingen die verscheidene jaren geduurd hebben. Het debat laat zien dat het proces van meningsvorming wellicht nog niet helemaal is afgesloten. Ook in de commissie hebben we getwist over de vraag hoe het gemeenschappelijk standpunt van de Raad kan worden verbeterd: door het te wijzigen of door het af te wijzen.</p>
      <p sl="de">Ik moet in dit geval zeggen dat voor mijn land – Oostenrijk – de voordelen van de richtlijn zwaarder wegen dan de nadelen, niet in de laatste plaats omdat bij ons op 1 september 2002 een nieuwe gunningswet van kracht is geworden die voor een groot deel gebaseerd is op de richtlijn en de ontwerprichtlijn. Terwijl enerzijds het gunningsrecht door de nieuwe regeling wordt gemoderniseerd, worden anderzijds belangrijke verduidelijkingen ten aanzien van de praktische uitvoering in de richtlijnen opgenomen. Het beoogde resultaat is dat de aanbestedingsprocedures transparanter en eerlijker worden.</p>
      <p sl="de">Ik zou kort op vier punten willen ingaan. In de eerste plaats lijkt mij de voorgestelde mogelijkheid om gebruik te maken van elektronische media erg belangrijk. De invoering van elektronische aanbesteding is een kernbestanddeel van de nieuwe richtlijn. Wij verwachten van de nieuwe elektronische aankoopsystemen aanhoudende positieve impulsen. Deze instrumenten moeten echter uitsluitend voor gestandaardiseerde goederen en diensten gelden.</p>
      <p sl="de">Een tweede punt is dat men in Oostenrijk eigenlijk tegen verhoging van de drempelwaarden is, omdat die indruist tegen de openstelling van opdrachten van nationale, regionale en lokale overheden en omdat het nu al zo is dat de Europese regelgeving inzake gunningen slechts op een klein percentage van de gunningen van toepassing is. Iedere verhoging die verder gaat dan het voorstel van het gemeenschappelijk standpunt beperkt vanuit onze optiek de werkingssfeer van de richtlijn. Het doel van de richtlijn moet nu juist meer transparantie en meer eerlijkheid in de concurrentie zijn.</p>
      <p sl="de">Een derde punt dat moet worden genoemd betreft de nieuw ingevoerde aanbestedingsprocedures en de regels voor centrale inkoopdiensten die een modern ingericht aankoopsysteem mogelijk maken.</p>
      <p sl="de">Laat ik in de vierde plaats iets zeggen over de onenigheid aangaande de secundaire doelstellingen. Ik heb er geen problemen mee, ook vanwege het feit dat het Oostenrijkse gunningsrecht rekening houdt met secundaire doelstellingen. Ik ben echter tegen het vastleggen van normen in het gunningsrecht. De eis moet worden gesteld dat alle secundaire doelstellingen de opdracht moeten betreffen, dat wil zeggen onmiddellijk verband moeten houden met de opdracht. Anders werkt het willekeur van de opdrachtgever en afscherming van de markt in de hand. Als we secundaire doelstellingen willen, dan moeten die duidelijk gedefinieerd zijn.</p>
      <p sl="de">Ik weet niet hoe de stemming afloopt, maar ik vind het wel belangrijk dat wij dit gunningsrecht krijgen en wel zo snel mogelijk, omdat dat goed is voor de interne markt, goed is voor de transparantie en bijdraagt aan meer eerlijkheid.</p>
    </intervention>
    <intervention id="1-084" speaker_id="5953" name="Hans KARLSSON" is_mep="True" mode="spoken" nationality="Sweden" birth_date="18-07-1948" birth_place="Vittarda" p_group="Group of the Party of European Socialists" m_state="SE">
      <p sl="sv">Mijnheer de Voorzitter, het is belangrijk dat er duidelijke en goede regels zijn voor het plaatsen van overheidsopdrachten. Het gaat om publieke financiële middelen - het geld van de belastingbetalers -en daarom moeten de aanbestedingen zo gebeuren dat de belastingbetalers de beste waar voor hun geld krijgen. Ook de kwaliteit moet goed zijn. Kortom, goede producten en diensten voor een juiste prijs.</p>
      <p sl="sv">Nu is het niet zo eenvoudig, omdat niet alleen de prijs doorslaggevend mag zijn. Het is belangrijk dat degenen die de producten of diensten leveren dit onder aanvaardbare voorwaarden kunnen doen. Ook de milieubelangen dienen gerespecteerd worden. Wetgeving, verordeningen , overeenkomsten betreffende sociale zekerheid en gezondheid, zowel op nationaal als op Europees niveau, moeten nageleefd worden als overheidsopdrachten geplaatst worden voor producten en diensten. Het arbeidsmilieu en de lonen moeten goed zijn, maar anderzijds mogen met dit besluit geen regels gecreëerd worden die gevolgen hebben voor het bestaande arbeidsrecht in de lidstaten.</p>
      <p sl="sv">Ik heb amendementen ingediend die identiek zijn aan die van onder andere de heer Miller. Het is ook belangrijk dat de aanbestedende overheid of het bestuursorgaan de aanbesteding kan stopzetten als ze het product of de dienst in kwestie niet langer nodig heeft. Een nieuwe gemeenteraad of regering zal misschien een ander beleid voeren en minder behoefte hebben aan het plaatsen van overheidsopdrachten dan bij het vorige bestuur het geval was.</p>
      <p sl="sv">Het besluit dat wij nu nemen mag de democratie niet beperken en de burgers moeten nog steeds de mogelijkheid hebben om bij algemene verkiezingen een andere koers kiezen. Openbare aanbestedingen zijn er om ervoor te zorgen dat aan de wensen van de burgers wordt voldaan via de samenleving waarvoor zij bij de verkiezingen hebben gekozen. Een overdreven ambitie om de belangen van de markt te behartigen mag niet vóór de behoeften van de burgers komen.</p>
    </intervention>
    <intervention id="1-085" speaker_id="4402" name="Arlette LAGUILLER" is_mep="True" mode="spoken" nationality="France" birth_date="18-03-1940" birth_place="Paris" p_group="Confederal Group of the European United Left/Nordic Green Left" m_state="FR">
      <p sl="fr">Opvallend aan het debat tussen de Raad en het Parlement over het plaatsen van overheidsopdrachten in de Europese Unie is de mate waarin de meest fervente tegenstanders van staatscontrole hun reserves vergeten zodra het om het binnenhalen van staatsopdrachten gaat. Het geld uit de staatskas, daar hebben ze wel belangstelling voor. Want hoe hadden de grote bedrijven in de bouw en de publieke werken zo’n financiële macht kunnen opbouwen zonder de opdrachten van staatswege? Hoe zou de wapenindustrie kunnen overleven als er geen overheidsgeld heen ging?</p>
      <p sl="fr">De zogenaamde markteconomie is een economie met overheidssteun, die aan een infuus van de staat ligt. Het is allerminst toevallig dat de harmonisering op het terrein van overheidsopdrachten zo langzaam vordert. De grote industrieconsortia willen blijven beschikken over inkomsten van hun nationale staat en tegelijkertijd aanspraak maken op overheidsgelden uit het buurland. Wat betreft de voorwaarden voor het plaatsen van opdrachten, geven de regels die nu ontstaan in al hun bestuurlijke dorheid blijk van een cynisme dat haast oprecht is. Het enige wat telt bij de voorwaarden voor de aanbesteding is het economisch belang van het aanbod. Milieu- en gezondheidseisen worden vergeten, iets waar bewegingen als Greenpeace of de Friends of the Earth terecht tegen protesteren, evenals de arbeidsomstandigheden en de bezoldiging van de werknemers van de bedrijven die het overheidsgeld opstrijken. Nog vele andere aspecten worden vergeten, zoals het archeologisch onderzoek. Ook wordt, tot slot, het belang van de samenleving in het algemeen vergeten. Rentabiliteit is kennelijk het enige dat telt. De inrichting van de samenleving wordt teruggebracht tot een commerciële balans.</p>
      <p sl="fr">Bovendien probeert de Raad, onder het mom dat hij procedures op elkaar afstemt, vast te leggen dat de water-, energie-, transport- en postmarkten wezenlijk niet meer zijn dan dat: markten, in plaats van diensten die van levensbelang zijn voor onze samenleving. Nee dus! Die water-, energie-, transport- en postdiensten moeten overheidsdiensten zijn en blijven. Ze kunnen niet worden weggegeven aan die private consortia die alleen maar bezig zijn met hun winstcijfers in plaats van met de belangen van hun gebruikers.</p>
      <a text="(Applaus)"/>
    </intervention>
    <intervention id="1-086" speaker_id="4255" name="Pierre JONCKHEER" is_mep="True" mode="spoken" nationality="Belgium" birth_date="10-05-1951" birth_place="Namur" p_group="Group of the Greens/European Free Alliance" m_state="BE">
      <p sl="fr">Mijnheer de commissaris, ik heb aandachtig geluisterd naar uw inleiding en ik heb gepoogd te begrijpen wat de kern is van onze meningsverschillen.</p>
      <p sl="fr">Natuurlijk zijn wij het met u eens dat de overheidsfinanciën moeten worden vereenvoudigd, gemoderniseerd en dat ze goed moeten worden gebruikt. Wie vindt dat niet? Er zijn echter andere doelstellingen die u vergeet. Mijn groene collega’s en ik hebben u er al aan herinnerd: u vergeet de doelstellingen voor duurzame ontwikkeling. Volgens ons vormen overheidsopdrachten en de manier waarop die geplaatst worden bijzonder effectieve instrumenten om die doelstellingen te verwezenlijken.</p>
      <p sl="fr">Waarom verwerpt u, zoals u aangaf, het amendement dat wij indienden op artikel 53, lid 1 van de klassieke richtlijn, waarin we verwijzen naar milieukenmerken, maar ook naar productiemethoden? Waarom bent u ertegen dat de aanbestedingsautoriteiten bijvoorbeeld de voorkeur geven aan productiemethoden waarbij wordt uitgegaan van verantwoordelijk energiegebruik? Ik vindt dat haast niet te geloven.</p>
      <p sl="fr">Waarom weigert u bovendien bij artikel 23 van de richtlijn een verwijzing op te nemen naar een andere communautaire wetstekst, namelijk die van de Europese milieukeurmerken, met als rechtvaardiging dat het een schema op basis van vrijwilligheid is? Prima, maar als we van dat schema een toekenningscriterium maken voor overheidsopdrachten en we bedrijven aansporen dergelijke keurmerken te respecteren, dan zou dat prachtig overeenstemmen met de doelstellingen die het Europees Parlement en de Europese Raad verdedigen om tot een geïntegreerde duurzame ontwikkeling te komen. Het instrument van de overheidsopdrachten zou ons daarbij kunnen helpen. U geeft echter in uw presentatie wederom blijk – en dat betreur ik – van een buitengewoon conservatieve en klassieke visie op het economisch recht.</p>
    </intervention>
    <intervention id="1-087" speaker_id="1407" name="Stephen HUGHES" is_mep="True" mode="spoken" nationality="United Kingdom" birth_date="19-08-1952" birth_place="Sunderland" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Mijnheer de Voorzitter, ik heb het advies van de Commissie werkgelegenheid en sociale zaken in eerste lezing opgesteld en ik wil twee specifieke kwesties aan de orde stellen die nog steeds uit dat advies voortvloeien.</p>
      <p sl="en">De eerste kwestie betreft lid 2 van artikel 27 in de klassieke richtlijn en de overeenkomstige tekst in de richtlijn voor de sectoren water- en energievoorziening, vervoer en postdiensten, ofwel de richtlijn nutsbedrijven. Het is belangrijk dat we de zinsnede “algemeen bindend verklaarde of geachte collectieve arbeidsovereenkomsten” weglaten. Die zin zou namelijk problemen en rechtsonzekerheid opleveren, vooral in Duitsland en de Scandinavische lidstaten. Ik heb zowel in eerste als in tweede lezing zeer nauw samengewerkt met het Europees Verbond van vakverenigingen en met de ambtenarenvakbonden en ik heb – evenals een aantal andere leden hier – een groot aantal protesten ontvangen van bezorgde personen uit die landen. Ik hoop dat we – door middel van stemming in onderdelen – die tekst uit de definitieve tekst in tweede lezing kunnen weglaten.</p>
      <p sl="en">Mijn tweede zorg betreft artikel 53 in de klassieke richtlijn. Er zullen waarschijnlijk verschillende amendementen worden ingediend om deze tekst in overeenstemming te brengen met de tekst van artikel 55, lid 1 van de richtlijn nutsbedrijven, zoals die er nu uitziet na het aannemen van een amendement van de heer Karlsson in de Commissie juridische zaken en interne markt.</p>
      <p sl="en">Ik ben het niet eens met wat de heer Bolkestein eerder over dit onderwerp heeft gezegd. Als we de klassieke richtlijn in overeenstemming brengen met de tekst van artikel 55, lid 1 van de richtlijn nutsbedrijven, dan sluiten deze teksten juist beter aan op de zich ontwikkelende jurisprudentie van het Hof van Justitie. Doen we dit niet, dan zetten we in feite een stap terug. De commissaris en zijn diensten hebben op dit punt voortdurend een veel te negatieve interpretatie gekozen van de jurisprudentie van het Europese Hof van Justitie en dat is ook de reden dat er zulke uitgesproken problemen naar voren komen in ons debat hier met betrekking tot het al dan niet laten meewegen van milieutechnische en sociale overwegingen. Ik hoop dat er morgen wel met dat soort overwegingen rekening zal worden gehouden.</p>
      <a text="(Applaus)"/>
    </intervention>
    <intervention id="1-088" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="en">Mijnheer de Voorzitter, ik wil reageren op de opmerkingen van de heer Harbour. Wij streven naar vernieuwing. Bent u het met mij eens dat we geen vernieuwing zullen realiseren door normen op te leggen op het gebied van ecologische of sociale kwesties? Dit is nog maar de basis. In een markteconomie wordt de markt ofwel in een bepaalde richting gedwongen, ofwel in een bepaalde richting gelokt: voor het eerste gebruik je een stok, voor het tweede een wortel.</p>
      <p sl="en">Wat wij willen, als we het hebben over het introduceren van ecologische criteria of criteria met betrekking tot eerlijke handel, is een markt creëren voor vernieuwingen op het terrein van ecologie, eerlijke handel en sociale kwesties. Om die reden moeten er op die terreinen duidelijke criteria in de richtlijn worden opgenomen. Dat is het enige wat wij willen en daarom hameren we hier ook zo op. Deze richtlijnen hebben immers een enorme invloed – maarliefst 15 procent van het Europese binnenlandse product bestaat uit overheidsopdrachten. Als we duurzaamheid echt belangrijk vinden, dan moeten we gebruik maken van deze richtlijnen. Dit soort vernieuwing zal namelijk nooit voortkomen uit moordende concurrentie in de particuliere sector. Alleen als overheidssectoren meer verantwoordelijkheid nemen is vernieuwing mogelijk.</p>
      <p sl="en">Commissaris Bolkestein, waarom verschillen we op dit punt nu eigenlijk van mening? Omdat uw Europa een Europa is van grote multinationals, waarin geen plaats is voor ecologie of sociale rechten en waar arme mensen leven die werken onder slechte arbeidsomstandigheden. Mijn Europa daarentegen is een Europa van de burger en daar ben ik trots op. Als wij strijd moeten leveren op dit punt, dan komt dat door uw uiterst moderne, liberale visie op Europa, waar wij echt niet op zitten te wachten.</p>
      <a text="(Applaus)"/>
    </intervention>
    <intervention id="1-089" speaker_id="4435" name="Helle THORNING-SCHMIDT" is_mep="True" mode="spoken" nationality="Denmark" birth_date="14-12-1966" birth_place="København" p_group="Group of the Party of European Socialists" m_state="DK">
      <p sl="da">Mijnheer de Voorzitter, ik wil het hebben over een onderdeel van het verslag, namelijk het plaatsen van overheidsopdrachten voor leveringen. Hoewel wij in eerste lezing een goed verslag hadden gemaakt, is het sindsdien met de kwaliteit helaas bergaf gegaan, ook wat het gemeenschappelijk standpunt van de Raad betreft.</p>
      <p sl="da">Naar mijn mening is het echt problematisch wanneer de Raad een gemeenschappelijk standpunt aanneemt dat strijdig is met de geldende wetten zoals het Hof ze heeft geïnterpreteerd. Het is een groot probleem dat de Raad de uitspraken van het Hof niet respecteert en het is nog erger dat de bevoegde commissie van dit Parlement evenmin rekening houdt met de uitspraken van het Hof. Naar mijn mening heeft de EU een duidelijke verplichting haar eigen doelstellingen inzake duurzame ontwikkeling te verwezenlijken en haar sociale verantwoordelijkheid te nemen. Dit betekent dat bij de beoordeling van openbare aanbestedingen sociale en milieucriteria een rol moeten spelen.</p>
      <p sl="da">Ik wil nog iets zeggen aan enkele leden ter rechterzijde in dit Parlement, die ons vandaag verweten hebben fanatieke milieuactivisten te zijn. Wat in deze zaak van belang is, is dat er openheid komt omtrent openbare aanbestedingen. Wij willen de mogelijkheid creëren om in de openbare aanbestedingen sociale en milieubepalingen op te nemen zonder uiteraard de interne markt te verstoren. Er is niemand die de werking van de interne markt wil verstoren. Wij willen allemaal dat hij goed werkt, maar wij zijn van oordeel dat degenen die een aanbesteding uitschrijven de mogelijkheid moeten hebben om de klemtoon te leggen op andere zaken dan alleen maar op de prijs, zoals een inclusieve arbeidsmarkt, sociale voorwaarden en het milieu. Het is in feite zeer simpel en gelukkig is er een uitspraak in deze aangelegenheid.</p>
      <p sl="da">Een tweede punt waarover ik het wil hebben, is dat wij in eerste lezing enkele amendementen op artikel 27 hebben ingediend, waarin het aspect van de arbeidsmarkt benadrukt werd. Zoals de heer Hughes zei, is er helaas alweer een vreemde kronkel in het amendement geslopen, waarbij de voorwaarde is toegevoegd dat de bedoelde arbeidsovereenkomsten in de lidstaten tot de wetgeving behoren. Het is daarom belangrijk dat deze zin geschrapt wordt voordat wij woensdag stemmen over de aanbeveling in tweede lezing. Er is geen reden voor inmenging in de CAO’s die in bepaalde lidstaten gelden, en dat is in feite wat zou gebeuren als het zinnetje in kwestie in het amendement bleef staan. Ik kan het Parlement aanbevelen voor amendement 40 te stemmen, maar zonder die ene zin. Ik hoop verder dat wij de door de heer Hughes aanbevolen stemming in onderdelen zullen kunnen steunen.</p>
    </intervention>
    <intervention id="1-090" speaker_id="4506" name="Theodorus J.J. BOUWMAN" is_mep="True" mode="spoken" nationality="Netherlands" birth_date="20-07-1947" birth_place="Amsterdam" p_group="Group of the Greens/European Free Alliance" m_state="NL">
      <p sl="nl">Mijnheer de Voorzitter, geachte Commissaris, mijnheer Zappalà, ongeveer 10 jaar geleden zat ik in de gemeenteraad in Eindhoven, Zuidoost-Brabant, een technologieregio. Philips en Daf hadden het zeer moeilijk. Het was een periode met hoge werkloosheid als gevolg van allerlei ontwikkelingen in het internationale bedrijfsleven. Er bestond indertijd een convenant met het bedrijfsleven en de gemeente over duurzaam bouwen. De werkgelegenheid in de bouwsector was laag. Op dat moment ontdekten wij dat er in Groningen een model bestond voor Europese aanbestedingen dat kon voldoen aan een aantal criteria, bijvoorbeeld met betrekking tot gelijke arbeidsomstandigheden en sociaal recht, maar ook aan de werkgelegenheidscriteria van de regionale arbeidsmarkt en aan milieucriteria. Dat vonden we waardevol en dat hebben we toegepast.</p>
      <p sl="nl">Op grond van de huidige voorstellen zou dat in grote lijnen toegestaan zijn. Het probleem dat velen echter momenteel verontrust, is dat de Christen-democraten, en met name de juridische commissie, een aantal amendementen hebben aanvaard waarmee het niet meer mogelijk zou zijn om de openbare gelden op deze transparante, non-discriminatoire en de regionale doelen dienende wijze te besteden.</p>
      <p sl="nl">Wij praten hier over maatschappelijk verantwoord ondernemen om ervoor te zorgen dat financiële, sociale en milieudoelstellingen worden geïntegreerd in een strategisch beleid. Maar meer nog dan voor maatschappelijk verantwoord ondernemen zouden wij moeten vechten voor maatschappelijk verantwoord regeren. Dan kunnen we tevens, als we rekening houden met transparantie, fraudegevoeligheid vermijden.</p>
      <p sl="nl">Met andere woorden, wij zijn het eens met een aantal van de doelstellingen waarover de heer Bolkestein heeft gesproken, zoals rechtszekerheid en doelmatige besteding, maar integraal beleid betekent dat wij ook een aantal andere criteria moeten meenemen, en daarvoor moeten wij mijns inziens morgen stemmen.</p>
    </intervention>
    <intervention id="1-091" speaker_id="2285" name="Maria BERGER" is_mep="True" mode="spoken" nationality="Austria" birth_date="19-08-1956" birth_place="Perg" p_group="Socialist Group in the European Parliament" m_state="AT">
      <p sl="de">Mijnheer de Voorzitter, ik moet me allereerst bij u, de commissaris en alle collega’s verontschuldigen voor het feit dat ik als schaduwrapporteur van mijn fractie niet bij het begin van het debat aanwezig kon zijn. Samen met collega Bill Miller zat ik vast in een Straatsburgse bus. De chauffeur kon eerst de weg naar Frankfurt en vervolgens ook de weg terug naar Straatsburg niet vinden, zodat we via allerlei Duitse snelwegen met de nodige vertraging in Straatsburg aankwamen.</p>
      <p sl="de">Ik wil de rapporteur – weliswaar laat, maar beter laat dan nooit – danken voor het vele werk. Ik ben hem ook dankbaar dat hij de verleiding weerstaan heeft om uit teleurstelling meteen aan te sturen op een afwijzing van het gemeenschappelijk standpunt. Dat was alleszins begrijpelijk geweest gezien het feit dat de Raad zo weinig van het Europees Parlement heeft overgenomen. We hebben daarover binnen de commissie discussies gevoerd. In meerderheid waren we echter de mening toegedaan dat wij een poging moesten doen, hoe moeilijk dat ook was, om verbeteringen in het gemeenschappelijk standpunt aan te brengen.</p>
      <p sl="de">In feite is het debat over een afwijzing van het gemeenschappelijk standpunt natuurlijk nog niet van de baan. Ik weet niet of er misschien vanavond nog een amendement van die strekking is ingediend. Dat de verleiding daartoe groot is, heeft uiteraard te maken met het feit dat de Raad kwantitatief gezien dan wel het een en ander van het Europees Parlement heeft overgenomen, maar alleen waar het gaat om onschuldige technische punten. De belangrijke inhoudelijke kwesties zijn volstrekt genegeerd.</p>
      <p sl="de">Wat voor mij nog steeds telt is dat ik in beide ontwerprichtlijnen belangrijke verbeteringen zie ten opzichte van de huidige juridische situatie. Dat geldt zeker voor zaken als modernisering, vereenvoudiging, invoering van elektronische gunningsprocedures of toepassing van elektronische middelen in de gunningsprocedure en tegemoetkomingen aan bepaalde sectoren. Ik ben bijvoorbeeld erg blij dat het mede op initiatief van het Parlement gelukt is om de postdiensten op te nemen in de richtlijn betreffende het plaatsen van opdrachten in specifieke sectoren.</p>
      <p sl="de">Hoewel we aan de ene kant van vooruitgang kunnen spreken, moeten we er aan de andere kant voor oppassen dat we geen stap terug doen. Er is vandaag al erg veel gezegd over de gunningscriteria. Ik wil nog een keer nadrukkelijk op het volgende wijzen, wat kennelijk niet helemaal duidelijk is geworden: de tekst die nu in het gemeenschappelijk standpunt wordt voorgesteld, is een achteruitgang ten opzichte van de bestaande rechtstoestand en haalt de juridische basis weg onder zeer positieve arresten van het Europese Hof van Justitie. We worden straks met deze gunningscriteria dus restrictiever. Restrictiever wil niet alleen zeggen dat ik mogelijkheden die nu bijvoorbeeld op het gebied van milieu bestaan, straks blijkbaar niet meer wil. Het gaat mij hierbij ook om het punt van de democratie. Tot de belangrijkste opdrachtgevers in Europa behoren de gemeenten. Collega Bouwman noemde een voorbeeld uit zijn woonplaats. Lokale overheden zijn organen met een rechtstreekse democratische legitimatie. Wanneer gemeenten bijvoorbeeld van mening zijn dat ze kozijnen willen van hout dat afkomstig is uit de duurzame bosbouw – ook al is dat iets duurder – dan moeten zij dat ook in de toekomst kunnen doen. Zij zijn verantwoording schuldig aan hun burgers, ze zijn verantwoording schuldig aan de rekenkamer en bovendien zwemmen ze tegenwoordig ook niet echt in het geld.</p>
      <p sl="de">Dat is ook mijn bezwaar tegen wat de heer Karas heeft gezegd. Wanneer we vechten voor verbeteringen, dan gaat het er hier in de eerste plaats om dat we de bestaande rechtstoestand herstellen en daar niet op inleveren. Ten tweede gaat het niet om bindende criteria in die zin dat iedere opdrachtgever alle denkbare criteria moet toepassen. Het gaat erom dat hij de mogelijkheid heeft om dat te doen wanneer hij dat wil en wanneer hij dat ook op transparante wijze doet. De tekst zoals die nu in het bindende deel staat, kan alleen maar de bedoeling hebben om deze mogelijkheden in te perken. Langs de weg van overwegingen wordt dan wel weer het een en ander mogelijk gemaakt, maar dat vind ik juridisch geen fraaie oplossing en het komt mijns inziens ook de rechtszekerheid niet ten goede.</p>
      <p sl="de">Omdat in dit debat gesproken is over blijvende inconsistenties, zou ik het volgende aanbod nog eens willen herhalen: misschien kunnen we door het afstemmen van de stemlijsten morgen nog het een en ander saneren van wat de Commissie juridische zaken en interne markt geproduceerd heeft. Ook kan ik meedelen dat wij niet meer alle amendementen zullen steunen die we in de commissie hebben gesteund. Daarmee willen we bereiken dat we met wat minder amendementen de bemiddelingsprocedure ingaan die helaas onvermijdelijk lijkt.</p>
    </intervention>
    <intervention id="1-092" speaker_id="2135" name="Bill MILLER" is_mep="True" mode="spoken" nationality="United Kingdom" birth_date="22-07-1954" birth_place="Gartocharn " p_group="Group of the Party of European Socialists" m_state="GB">
      <p sl="en">Mijnheer de Voorzitter, het is belangrijk dat richtlijnen transparant en werkbaar zijn. Dat is belangrijk om onze lokale autoriteiten of onze publieke – en in sommige gevallen particuliere – nutsbedrijven een duidelijke houvast te bieden. Bovendien is dit belangrijk om een duidelijk houvast te bieden aan de werknemers die binnen die aanbestedende diensten werkzaam zijn.</p>
      <p sl="en">De Commissie juridische zaken en interne markt heeft helaas niet voor zo’n transparante en werkbare richtlijn kunnen zorgen. We zitten nu met twee richtlijnen die niet op elkaar zijn afgestemd. Op sommige terreinen is het zelfs zo dat ze elkaar tegenspreken. De Commissie juridische zaken en interne markt heeft een kans gemist de sociale voorwaarden voor werknemers te verbeteren. Zij heeft echter wel de positie verbeterd – ere wie ere toekomt – van werknemers met een handicap, maar we hadden veel verder kunnen gaan.</p>
      <p sl="en">Om die reden dien ik mijn amendement 166, dat in eerste lezing door een grote meerderheid werd aangenomen, opnieuw in, hoewel bepaalde fracties er niet langer warm voor lijken te lopen. Amendement 166 op artikel 53, lid 1 en 2 brengt de flexibiliteit terug die aanbestedende diensten nodig hebben bij het nemen van besluiten over het gunnen van opdrachten, zodat zij niet per se gebonden zijn aan de inschrijving met de laagste prijs.</p>
      <p sl="en">Het moet duidelijk worden gemaakt aan alle bedrijven die van plan zijn in te schrijven op dit soort opdrachten dat zij sociale en milieutechnische voorwaarden moeten invoeren voor hun eigen werknemers voor ze in aanmerking kunnen komen voor dergelijke opdrachten.</p>
    </intervention>
    <intervention id="1-093" speaker_id="photo_generic" name="Bolkestein" is_mep="True" mode="spoken" role="Commissie">
      <p sl="en">Mijnheer de Voorzitter, bedankt dat ik voor de tweede maal het woord mag voeren over deze belangrijke kwestie. Ik zou enkele van de punten die aan de orde zijn gesteld graag voorzien van een antwoord. Ik wil echter eerst verhelderen wat ik eerder heb gezegd zodat er geen misverstanden blijven bestaan over wat dit Parlement graag zou zien dat de Commissie doet en wat de Commissie zelf van plan is te gaan doen.</p>
      <p sl="en">Om te beginnen wil ik aanhalen wat de heer MacCormick helemaal aan het begin van dit debat heeft gezegd en wat ook herhaald is door andere sprekers. De heer MacCormick verwees naar de bestaande jurisprudentie. In overeenstemming met die jurisprudentie is al heel duidelijk in het gezamenlijke standpunt opgenomen dat milieutechnische eigenschappen en sociale voorwaarden gebruikt mogen worden als gunningscriteria en dat het niet noodzakelijk is dat ieder gunningscriterium afzonderlijk aantoonbaar economisch voordelig is voor de aanbestedende diensten. Het volstaat dat de gunningscriteria bij elkaar genomen hun eigenlijke functie kunnen vervullen, namelijk het mogelijk maken van een objectieve beoordeling en vergelijking van de intrinsieke kwaliteiten van de producten of diensten en het waarborgen van de gunning van de opdracht aan de economisch voordeligste inschrijving. Ik wil hierbij ook op de opmerkingen van de heer Harbour wijzen, waar de Commissie het mee eens is.</p>
      <p sl="en">Ten tweede spraken mevrouw Thors en de heer Junker over productiemethoden. Ik wil zeggen dat ten aanzien van de amendementen die tot doel hebben expliciete verwijzingen naar productiemethoden op te nemen de Commissie van mening is dat dit overbodig is, aangezien productiemethoden deel uitmaken van de milieukenmerken en daarin wordt, zoals ik zojuist al zei, reeds voorzien in de standpunten. Bovendien worden productiemethoden expliciet genoemd als voorbeelden van legitieme technische specificaties.</p>
      <p sl="en">Dan kom ik nu bij mijn derde punt dat ook door de heer MacCormick aan de orde werd gesteld. De woorden “voor de aanbestedende dienst” in artikel 53 betekenen volgens de uitleg in overweging 44 dat wordt beoordeeld wat de beste inschrijving is aan de hand van de eisen die de aanbestedende dienst daarvoor zelf van tevoren heeft opgesteld. In overweging 44 wordt verder uitgelegd dat het hierbij ook gaat om eisen die bedoeld zijn om tegemoet te komen aan publieke zorgen, zoals in het geval van de uitspraak over de noodzaak de luchtvervuiling te beperken voor de bevolking van de stad Helsinki.</p>
      <p sl="en">De heer Koukiadis heeft ons nog een voorbeeld van geldige gunningscriteria aan de hand gedaan op basis van artikel 53 – de behoeften van mensen met een handicap, waarmee rekening dient te worden gehouden. In het geval van openbaar vervoer – bijvoorbeeld betere toegang tot bussen voor mensen met een handicap – zou dit zeker een geldig criterium zijn. Daar valt helemaal niets op af te dingen.</p>
      <p sl="en">Mijn vijfde punt heeft betrekking op de formulering “economisch voordeligste inschrijving”, die door de heer Herman Schmid en een aantal andere sprekers ter sprake werd gebracht. In antwoord op hun opmerkingen wil ik zeggen dat de economisch voordeligste inschrijving altijd de uitkomst is van een combinatie van economische maar ook kwalitatieve criteria, waarbij de tweede niet noodzakelijkerwijs dienen om de kosten voor aanbestedende diensten te berekenen, maar die voor hen zeker een rol spelen bij het nemen van hun beslissing.</p>
      <p sl="en">Mijn een na laatste punt betreft de keurmerken, die door de heer Jonckheer genoemd werden. Zoals al duidelijk blijkt uit het gemeenschappelijk standpunt is de Commissie er voorstander van de rol te verduidelijken die milieukeuren spelen bij het plaatsen van overheidsopdrachten, alsmede de mogelijkheid op te nemen hiernaar te verwijzen bij het opstellen van technische specificaties. Er moet hierbij echter wel worden bedacht dat in tegenstelling tot ‘normale’ Europese normen, de Europese milieukeuren niet de plaats innemen van andere, concurrerende keurmerken, zoals keurmerken die internationaal gelden. De voorstellen van de Commissie ten aanzien van milieukeuren voorzagen overigens wel in een dergelijke vervanging, maar dit specifieke voorstel is tijdens het wetgevingsproces gesneuveld.</p>
      <p sl="en">De huidige situatie is derhalve dat verschillende milieukeuren naast elkaar mogen bestaan, ook als ze betrekking hebben op dezelfde aspecten. Het zou dan ook niet gepast zijn – het zou zelfs strijdig zijn met het bestaande milieubeleid – om aan Europese milieukeuren een voorkeurspositie toe te kennen. De Commissie is zich ervan bewust dat het ingewikkeld kan zijn voor aanbestedende diensten dat zij wel kunnen verwijzen naar de prestaties die ten grondslag liggen aan bepaalde milieukeuren, maar dat zij de keurmerken zelf niet als criterium kunnen opnemen. Deze situatie wordt echter vereenvoudigd doordat de Commissie een database heeft gecreëerd waarin de verschillende prestaties zijn opgenomen die in milieukeuren zijn vastgelegd en die gebruikt kunnen worden in verband met aanbestedingsprocedures. Ik kan hier nog aan toevoegen dat er later dit jaar een praktische gids over milieuvriendelijk aanbesteden zal verschijnen.</p>
      <p sl="en">Tot slot wil ik de vragen behandelen van mevrouw Thorning-Schmidt en de heer Hughes die wilden weten waarom de Commissie minder ver gaat dan de bestaande wetgeving, zoals die geïnterpreteerd is door het Europese Hof van Justitie in de zaak van de bussen in Helsinki, toestaat. Mijn antwoord daarop is simpelweg het volgende: het is gewoon niet waar dat de gemeenschappelijke standpunten strenger zijn dan de interpretatie van de huidige wetgeving die het Hof van Justitie heeft gegeven in de zaak van de bussen in Helsinki.</p>
      <p sl="en">Integendeel, door middel van een combinatie van overwegingen en artikelen worden in de gemeenschappelijke standpunten de mogelijkheden die de geldende wetgeving biedt juist bevestigd en verhelderd. De gemeenschappelijke standpunten voegen niets toe aan de huidige mogelijkheden en doen er evenmin iets aan af, maar hun verdienste is dat de beschikbare mogelijkheden duidelijk op een rijtje worden gezet, waardoor men zich niet langer hoeft te verlaten op interpretaties van jurisprudentie, met alle bijkomende mogelijkheden voor ander gebruik en daaruit voortvloeiende rechtsonzekerheid met betrekking tot deze cruciale kwestie. Bovendien wordt erin verduidelijkt dat, onder dezelfde voorwaarden als bepaald door het Hof van Justitie, ook het gebruik van sociale gunningscriteria gerechtvaardigd is.</p>
      <p sl="en">Ik wil tot besluit de hoop uitspreken dat het Parlement bij de stemming het gemeenschappelijk standpunt zal steunen zodat we deze richtlijnen zo snel mogelijk in wetgeving kunnen omzetten.</p>
    </intervention>
    <intervention id="1-094" speaker_id="4449" name="José PACHECO PEREIRA" is_mep="True" mode="spoken" nationality="Portugal" birth_date="06-01-1949" birth_place="Porto" p_group="Group of the European People's Party (Christian Democrats) and European Democrats" m_state="PT">
      <p sl="nl">Hartelijk dank, commissaris Bolkestein.</p>
      <p sl="nl">Het debat is gesloten.</p>
      <p sl="nl">De stemming vindt woensdag om 12.00 uur plaats.</p>
      <a text="(De vergadering wordt om 20.34 uur gesloten)"/>
    </intervention>
  </section>
  <section id="creitem11" title="Bijlage - Standpunt van de Commissie"/>
</text>
